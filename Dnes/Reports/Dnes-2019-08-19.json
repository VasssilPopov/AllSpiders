{"url": "https://www.dnes.bg/stranata/2019/08/19/zapali-se-i-sklad-za-vtorichni-surovini-v-botevgrad.420173", "text": "Пламъци са обхванали склад за вторични суровини на фирма в Ботевград. Шест екипа гасят пожара, съобщават от МВР.\r\nНяма данни за пострадали. \r\n\r\nСигнал за пожар в складови помещения за вторични суровини в Ботевград е подаден малко след 14.00 часа. Към мястото са насочени шест пожарни автомобила и огнеборци. \r\nПо първоначална информация пожарът се е разпространил на около 400 кв. метра.\r\n\r\nРаботещи в съседство твърдят, че са чули силни гърмежи.", "date": "2019.08.19", "title": "Запали се и склад за вторични суровини в Ботевград"}
{"url": "https://www.dnes.bg/zvezdi/2019/08/19/na-taina-pochivka-megan-i-hari-v-ibisa.420157", "text": "Меган и Хари са били на тайна почивка в Ибиса. Според информация на Entertainment Tonight, внукът на Елизабет Втора завел съпругата си в Испания като подарък за рождения ѝ ден.\n\r\nХерцогът и херцогинята на Съсекс заминали заедно с 3-месечния си син Арчи. Те отседнали в частна вила и прекарали там 6 дни.\n\r\nМладите родители държали пътуването им да остане в тайна, защото където и да се появят, те веднага привличат вниманието и не могат да се скрият от камерите.\n\r\nПрипомняме, че Меган Маркъл навърши 38 години на 4 август. Тогава тя отбеляза празника си в тесен семеен кръг, в кралската лятна резиденция в Балморал.\n\r\nСпоред източник, близък до семейството, Хари е подарил специално бижу на любимата си за рождения ѝ ден.\n                    \n                    \n                \r\n                \r\n                \r\n                \r\nСкоро Хари и Меган ще напуснат Острова, за да заминат в Южна Африка, където са планирали посещение. Двамата ще разгледат Ангола, Малави и Ботсвана, като смятат да вземат със себе си и своя син.\r\nВижте още за звездите в", "date": "2019.08.19", "title": "На тайна почивка: Меган и Хари в Ибиса"}
{"url": "https://www.dnes.bg/stranata/2019/08/19/migrant-ot-afganistan-donese-malariia-v-harmanli.420163", "text": "Случай на малария е установен в регистрационно-приемателния център за мигранти в Харманли, съобщиха от РЗИ в Хасково.\r\n\r\nКасае се за 14-годишно момче от Афганистан, допълниха от институцията.\r\n\r\nСпоред медиците най-вероятно заразяването е станало още преди тийнеджърът да е пристигнал в България в края на юли месец. \r\n\r\nЗаразеният е бил изпратен и хоспитализиран в лечебно заведение в Пловдив, където диагнозата е била потвърдена.\r\n\r\nОт РЗИ - Хасково уточниха, че извършените тестове на контактните лица в бежанския лагер в Харманли са били отрицателни.", "date": "2019.08.19", "title": "Мигрант от Афганистан донесе малария в Харманли "}
{"url": "https://www.dnes.bg/stranata/2019/08/19/rekorden-broi-rozovi-flamingi-v-atanasovskoto-ezero.420169", "text": "Атанасовско езеро се е превърнало в привлекателно място за розовите фламинги от много лета. Тук те намират спокойствие и сигурност в тихите басейни в северната част на езерото - територията на поддържания резерват. \n\n\r\nПо време на орнитологичния мониторинг, извършван в рамките на проект „Лагуната на живота“ се наблюдава ято от 159 птици, от които около 120 са възрастни екземпляри, оцветени в ярко розово и доста шумни. Птиците се хранят и нощуват в един от басейните, където намират любимата си храна – солничното раче и други водни безгръбначни. Младите птици, сякаш съвсем умишлено са отделени от основното ято и се „надзирават“ от няколко възрастни птици, досущ като в човешките детски градини. Птиците са спокойни, не се впечатляват особено от единично човешко присъствие и не отлитат, само навлизат по-навътре в басейните. Ятото е доста шумно, в контраст с плаващите около него розови пеликани. \n                    \n                    \n                \r\n                \r\n                \r\n                \r\nТова е най-високата численост  розово фламинго в България изобщо, след като миналата есен официално бяха преброени 126 птици, което прави Атанасовското езеро най-важното място за този вид у нас. Розовото фламинго вероятно прелита тук от делтата на р. Марица или от Турция, където гнезди в многохилядни колонии. В последните години видът започна да разширява ареала си и да се среща все по- на север, като през 2017 г. бе отбелязано гнездене на няколко двойки в Украйна. Приема се, че една от причините за тази експанзия са глобалните промени в климата. \n\r\nОсвен удивителните и така харесвани гости, в езерото има и други любими розови птици – розовите пеликани. Сега тук могат да се видят до 3-4000 птици, които нощуват и почиват по дигите, а през деня прелитат до езерото Вая, за да се хранят. Многобройните ята на дъждосвирцовите птици – крайбрежни бекаси, водобегачи и брегобегачи, изпълват басейните и радват природолюбителите. Младите на саблеклюните, кокилобегачите и дъждосвирците са вече съвсем самостоятелни и са готови да поемат по дългите пътища на своите миграции. \n\r\nАтанасовско езеро е Натура 2000 зона с разнообразни режими – северната част е поддържан резерват, южната част е защитена местност, а цялото езеро, както и прилежащите земеделски земи са включени в едноимената защитена зона – част от Европейската екологична мрежа. \n\r\nПодобряването на водната циркулация, премахването на колебанията в солеността и водното ниво, създаването на нови гнездови територии са само част от дейностите в езерото през следващите 5 години, които ще доведат до  по-доброто управление на крайбрежната лагуна. \n\r\nТова ще се случи благодарение на LIFE проекта „Лагуната на живота“, изпълняван от Българска фондация Биоразнообразие, Черноморски солници АД, БДЗП и „Заедно 2011“.", "date": "2019.08.19", "title": "Рекорден брой розови фламинги в Атанасовското езеро"}
{"url": "https://www.dnes.bg/televizia/2019/08/19/po-shemata-severin-shte-izbegne-li-dojivotniia-zatvor-martin-ot-sotiria.420171", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\r\n\r\nПо схемата ''Северин''. Ще избегне ли доживотния затвор Мартин от Сотиря?\r\n\r\nИ още: Какви са версиите за зловещото двойно убийство край Негован?\r\n\r\nБъдещето на АЕЦ ''Белене''. Кой ще инвестира в мегапроекта?\r\n\r\nЗаради рекордните жеги. НА ЖИВО: Изправена ли е страната пред воден банкрут?\r\n\r\nЧерен списък на длъжниците. Променят правилата за теглене на кредит\r\n\r\nПътешествия из родината. Как се обикаля България за едно лято?\r\n\r\nВ очакване на ''Аполония''. 70 културни събития очакват гостите на Созопол\r\n\r\nЕдна от най-сексапилните брюнетки с дебютна песен", "date": "2019.08.19", "title": "По схемата ''Северин''. Ще избегне ли доживотния затвор Мартин от Сотиря?"}
{"url": "https://www.dnes.bg/stranata/2019/08/19/sliven-e-krisi-blizo-200-dushi-se-sybraha-na-bdenie.420178", "text": "Бдение в памет на убитата седемгодишна Кристин от село Сотиря събра повече от двеста души пред сградата на общината в Сливен, съобщава БТА. \n\n\nЦветя и свещи поставиха опечалените пред една от колоните на общината. Хора от селото и от областния град изразиха съпричастността си към близките на детето. Те поискаха справедливо наказание за задържания 21-годишен Мартин Трифонов, изразявайки своите опасения, че той няма да получи най-строгото наказание - доживотен затвор без право на замяна. \n\r\nХората от селото споделиха, че са в шок от няколко дни и живеят в непрекъснат страх, притесняват се да пускат децата си навън. Близките заявиха, че престъпниците се чувстват безнаказани и затова не се страхуват да вършат престъпления.\n                    \n                    \n                \r\n                \r\n                \r\n                \r\nБабата на момичето упрекна екипа на Спешна помощ, че не е положил необходимите грижи, за да спаси детето, което е било намерено в безпомощно състояние. \n\r\nМеждувременно в Спешния център на болницата е започнала вътрешна проверка по случая, съобщиха от там.\n\r\nВ ранния следобед днес Окръжният съд в Сливен определи постоянна мярка за неотклонение \"задържане под стража\" за Мартин Трифонов. Заседанието се състоя при закрити врата в областната болница в Сливен, където се намира под охрана задържаният от момента на залавянето му на 16 август. \n\r\nНеговото състояние не е позволило да бъде транспортиран до съда. Мярката може да бъде обжалвана в тридневен срок пред Апелативния съд в Бургас.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.08.19", "title": "Сливен е Криси: Близо 200 души се събраха на бдение"}
{"url": "https://www.dnes.bg/index/2019/08/19/istoricheskiiat-piknik-pyrvoto-masovo-biagstvo-ot-gdr-na-zapad.420077", "text": "Предвидено било да има наденички и бира - на моравата точно край унгарско-австрийската граница. Символичният празник в онзи ден отваря възможност - умишлено или не - за първото масово бягство на граждани от ГДР на Запад.\n\r\nГолемите исторически събития понякога започват съвсем незабележимо. Както става на 19 август 1989-а. Небето над Шопрон не обещава нищо добро - тъмни облаци са надвиснали над унгарското градче, разположено непосредствено до границата с Австрия. Предвидено е да се проведе пикник, но по-специален - хората се събират под мотото \"Европа без бариери\". Пикникът е политически.\n\r\nНикой летописец не би отбелязал това събитие, ако на въпросния 19 август рядката комбинация от възможност, случайност и решителност не бе накарала хората вместо да похапнат наденички, да направят нещо съвсем друго. В края на този ден близо 700 граждани на ГДР минават \"оттатък\". Източногерманските туристи, които са на посещение в Унгария, щурмуват дървената порта и се втурват към свободата - към Австрия. Това е увертюрата към падането на Берлинската стена три месеца по-късно, пише .\r\n\r\n                \r\n                \r\n                \r\nВ центъра на събитието са \"Ханзи\" и \"Арпи\". Главният инспектор Йохан Гьолтл и подполковник Арпад Бела се познават от години. Единият служи от западната страна на границата, другият отвъд Желязната завеса. \"Имахме пистолети \"Глок\", спомня си 25 години по-късно \"Ханзи\" Гьолтл. \"Девет милиметрови! \"Глок\"-ът е пълна катастрофа, няма традиционен предпазител и носи голям риск. А трябваше да носим оръжията заредени\". И \"Арпи\" Бела имал \"Глок\" в кобура - унгарско копие на оригинала.\n\r\nДвамата и до днес не могат да се начудят на онова, което ги връхлита като ураган малко преди 15 часа. В този момент \"Ханзи\" и \"Арпи\" са на самата граница в очакване на участниците в пикника. Зелената полоса от унгарска страна е трудно обозрима - един хълм препречва погледа. Изведнъж стотици мъже, жени и деца се втурват от хълма надолу, ускоряват, преминават с бяг покрай \"Арпи\" и още няколко други граничари, разбиват вратата на оградата и секунди по-късно вече са в друг свят - на Запад.\n\r\n\n\r\nСледват ги хиляди, тъй като през лятото на 1989-а ГДР се срива. В икономически план ситуацията е много тежка, хората са изпълнени с гняв, докато Ерих Хонекер и неговото правителство разпространяват възторжени съобщения по случай 40-та годишнина от създаването на държавата на работниците и селяните. Сигналите от страна на народа остават нечути. И източногерманците се спасяват, като напускат страната.\n\r\nВ Унгария, най-западната от източноевропейските държави, към онзи момент на Балатон се намират десетки хиляди туристи от ГДР. Първите слухове за пропускливата граница към Унгария не закъсняват да се разпространят. Още през май външните министри на двете държави - Алоис Мок и Гюла Хорн, символично разрязват граничната ограда. Възможността изглежда добра - дотолкова, че мнозина остават в Унгария, просрочвайки визите си. \n\r\nБягството се подготвя в пълна тайна. Местните жители оказват съдействие. Средната наблюдателна кула в пустата обикновено била празна, затова било най-добре да се мине край каменоломната към гората, след което да се тръгне към кулата. Идеята за паневропейския пикник била на Ото фон Хабсбург, тогавашен председател на Паневропейския съюз и син на последния кайзер на Австро-Унгария, и тя се оказала идеална възможност за републиканско бягство.\n\r\n\n\r\nУнгария по онова време вече е доста напреднала в смекчаването на държавната социалистическа доктрина. Година преди историческия пикник правителството в Будапеща дава на гражданите си свободата да пътуват. Същата година държавният министър Имре Пожгай определя Желязната завеса като \"морално и политически остаряла\". И унгарците отказват повече да бъдат \"надзорници\" на десетките хиляди източногермански туристи на Балатон. \n\r\nВъпросът кой е основният организатор на събитията от 19-и август остава и днес, 30 години по-късно, без недвусмислено ясен отговор. Дали има намеса на новосформираната унгарска опозиция, дали на отсъстващия син на кайзера (Ото фон Хабсбург е представляван от дъщеря си Валбурга) или на тайните служби? Или може би са замесени всички заедно?\n\r\nВалбурга фон Хабсбург нарича баща си идеолог на политическия пикник, който е трябвало изрично да бъде разрешен от тогавашното унгарско правителство. И до днес обаче съществува теорията, че новият опозиционен съюз - \"Унгарският демократичен форум\", е организирал печенето на наденички, за да тества процеса на демократизация в Унгария.\n\r\nОсобено тайнствено изглежда следното: не някой друг, а тогавашният държавен министър Имре Пожгай, един от патроните на пикника, влиза няколко дни преди това във връзка с Малтийския орден в страната. Именно представители на Ордена се грижели за тези източногермански туристи, дошли не да плуват в Балатон, а да бягат на Запад. Посланието на министъра гласяло, че границата ще бъде отворена за няколко часа и туристите от ГДР \"биха могли да намерят пътя дотам, ако случайно пожелаят да са наблизо\".\r\n\n\r\nЛюбопитно е, че унгарските опозиционери и Паневропейският съюз са единодушни в едно: и до днес се изумяват от динамиката, с която се развиват събитията този следобед. Все пак някой трябва да е направлявал нещата - дискретно, но ефективно. Ласло Наги, бивш активист на \"Унгарския демократичен форум\", не спира да се удивява, че в навечерието на пикника шофьор на посолството на ФРГ в Будапеща разнасял цели чували позиви край Балатон - \"покани\" за пикника - на немски и на унгарски. Невидимото съдействие на федералното разузнаване и на други тайни служби междувременно е публична тайна.\n\r\nАрпад Бела и неговите колеги са изправени в онзи момент пред опасна дилема. Тяхна задача е да спрат бежанците, ако се наложи - и с оръжие, ако не го направят, биха извършили нарушение на служебните си задължения. Решението на Бела е наистина соломоново: унгарците обръщат гръб на устремилите се на Запад 700 души и вместо това да ги спрат, започват да контролират паспортите на пристигащите от Австрия гости за пикника. Геройство?\n\r\nВ никакъв случай! \"Ханзи\" Гьолтл, колегата на \"Арпи\" преживява щурма на оградата от другата страна. Години по-късно той разказва за случилото се на бившия германски канцлер Хелмут Кол, както и това, че впоследствие Бела получил дисциплинарно наказание. \"Този идиот\", бил казал Кол по адрес на шефа на Бела - \"че нали всичко беше договорено\".\r\n \r\n   ", "date": "2019.08.19", "title": "Историческият пикник - първото масово бягство от ГДР на Запад"}
{"url": "https://www.dnes.bg/index/2019/08/19/skandal-posreshtnaha-jenata-na-netaniahu-s-hliab-tia-go-hvyrli-na-zemiata.420136", "text": "\r\nСъпругата на премиера на Израел Бенямин Нетаняху – Сара, хвърли на земята хляба, с който двамата бяха посрещнати при посещението им в Киев.\n\r\nВъв видеото се вижда как веднага след слизането по стълбичката от самолета Сара и Бенямин Нетаняху са посрещнати от три момичета с украински носии, които им предлагат хляб.\n\r\nИзраелският премиер отчупва парченце от хляба и го изяжда. След това отчупва второ залче, което подава на жена си. Сара Нетаняху озадачено поглежда парченцето хляб и го хвърля на земята. \r\n                \r\n                \r\n                \r\nВ мрежата реагираха негативно на постъпката на Сара Нетаняху, пише РИА Новости. „Това е неуважение не само към украинците, но и изобщо към славяните“, пише Art Nord. „Постъпката е, разбира се, скотска. Можеше просто да откаже, оправдавайки се с диета“, написа Александър Безенчук. Някои обаче оправдават поведението й. „Просто го изпусна, не я съдете строго“, пише delafeur.\n\r\nИзраелски медии посочват, че съпругата на Нетаняху е била в лошо настроение още на летището преди излитането за Киев. Тя се разсърдила на командира на самолета, че не я бил поздравил по подобаващ начин при качването в самолета.", "date": "2019.08.19", "title": "Скандал: Посрещнаха жената на Нетаняху с хляб, тя го хвърли на земята"}
{"url": "https://www.dnes.bg/eu/2019/08/19/britanskiiat-poslanik-iskame-bylgarite-da-ostanat-na-ostrova.420111", "text": "Ние искаме българите да останат и много сериозно държим на това.  Искаме българите да дойдат, защото всяка година много от тях, които идват, имат някакъв принос. Това заяви пред БНР нейно превъзходителство посланикът на Великобритания в България Ема Хопкинс по повод предстоящия Brexit и мястото на българските емигранти на Острова. \n\r\nПосланикът беше категорична, че британското правителство работи тясно с българските власти за гарантиране на правата на българите там. Тя отбеляза, че преди месец се навършиха 140 години от началото на дипломатическите отношения между двете страни и че това ще повлияе за доброто отношение на властите от Албиона към нашите съграждани. \n\n\n\n                    \n                    \n                \r\n                \r\n                \r\n                \r\n\"В момента се работи върху една схема, според която всички българи, които са се възползвали от тази схема за начина на оставане, могат да продължават да използват положението\", поясни посланикът.\n\r\nЕма Хопкинс коментира и публикувания във вестник \"Сънди таймс\" документи, според който Великобритания ще бъде засегната от \"недостиг на гориво, храни и лекарства, ако напусне Европейския съюз без споразумение, а също така е заплашена от нарушаване на работата на пристанищата и твърда граница с Ирландия\".\n\r\nПосланикът потвърди, че документът е автентичен и е част от стратегията на британското правителство, наречена \"Операция Yellow hammer\". \n\r\nПо думите й, той отразява актуалната работа на британското правителство по въпроса за спораразумението с ЕС и показва, че много внимателно и прецизно се разглеждат всички аспекти.\n\r\n\"Естествено, че никой не знае точно какви условия ще се появят, но ние бихме искали да предотвратим всеки възможен лош резултант, защото действително това, което е необходимо, е да консултираме и бизнеса, и индивидите за това как да действат\", категорична е Ема Хопкинс. \n\r\nТя обясни, че не не очаква обрат по темата „Брекзит“ заради проучването на в. \"Индипендънт\", че само 34% искат премиерът Джонсън да осъществи Брекзит без споразумение на 31 октомври, а 49% го призовават или да отложи, или изцяло да отмени Брекзит, или да проведе нов референдум по темата.\n\r\n\"Нашето правителство, което сега е оглавявано от Борис Джонсън, много ясно подчерта, че на 31 октомври ние напускаме, излизам от Европейския съюз със или без сделка. Естествено, че е за предпочитане да го напуснем със сделка, но смятаме, че това е един въпрос, който трае вече доста дълго време\", изтъкна посланикът. \n\r\nНейно превъзходителство коментира и продължаващото разследване по случая с отравянето на бизнесмена Емилиян Гебрев, за което през февруари беше оповестено, че се включва британски екип. За този, както и за други случаи, които българските власти имат нужда от помощ - като например изтичането на лични данни от НАП, Хопкинс беше категорична, че Великобритания е готова да окаже пълна подкрепа. \n\r\n\"България не е единствената страна, в която инфраструктурата е заплашена и ние ще направим всичко възможно, за да помогнем тази заплаха да не излезе и, примерно, да заплашва и нашите граждани\", обясни тя. \n\r\nДипломатът каза и че оценява реакциите на България по случая Скрипал - бившият двоен агент на руското и британското разузнаване, който беше отровен с \"Новичок\" в дома си в пробинциалното градче Солсбъри. \n\r\n\"София много сериозно подкрепи действията на Хагската организация за забрана на химическите оръжия. За да можем да продължим в същата посока, ние се нуждаехме от тази подкрепа. Да не говорим, че България подкрепи и санкциите на Обединените нации в случая с Русия\", продължава Хопкинс.\n\r\nОтносно кандидатурата на Иван Гешев за главен прокурор, посланикът коментира, че това е вътрешен въпрос на България.\n\r\n\"Аз съм се запознала с господин Гешев. От моите оперативни колеги знам, че ние много добре работим с господин Гешев, особено при криминални случаи\", все пак изтъкна тя. \n\r\nПреди да стане първата жена-посланик на Великобритания в София, н. пр. Ема Хопкинс е ръководила кампанията на британското правителство за спиране на сексуалното насилие във военни зони. Тя коментира първата Световната конференция за свободата на медиите, която се проведе в Лондон неотдавна.\n\r\n\"Нашата позиция е, че за демокрацията свободата на медиите е от критична важност. Това означава, че и правителствата, и индивидите, и бизнесът трябва да въздействат, за да осигурят това\", категорична е нейно превъзходителство посланик Ема Хопкинс.\r\n ", "date": "2019.08.19", "title": "Британският посланик: Искаме българите да останат на Острова"}
{"url": "https://www.dnes.bg/health/2019/08/19/aromatni-podpravki-i-bilki-za-zdravi-venci.419928", "text": "Всекидневно консумираме разнообразни подправки и билки. Обичаме да ги добавяме към менюто си, защото те го правят по-богато на аромати, вкусове. Но знаете ли, че някои от тях имат ползи за оралното здраве.\r\nТакива са ментата, зърна карамфил, кориандър, индийско орехче, градински чай, зелен чай. Редовната им консумация възпрепятства бактериалните инфекции в устната кухина. Освен тях, вижте кои други 5 билки и подправки ще освежат дъха ви и ще поддържат венците ви здрави.\r\n\r\nАко искате да намалите риска от заболявания на венците, натрупване на плака и лош дъх, добавете към менюто си свежи листа босилек. Ароматната билка има антибактериални ползи и дори влиза в състава на някои билкови продукти за орална хигиена.\r\n                    \n                    \n                \r\n                \r\n                \r\n                \r\nЗа здрави венци и зъби, добавете към менюто си тази невероятна подправка. Това, което я прави толкова специална е нейният противовъзпалителен и антибактериален ефект. Куркумата съдържа активни съставки, които се борят с бактериалните инфекции в устната кухина. Пастата приготвена с куркума и вода, с която може да масажирате леко венците и зъбите, дори може да има лек избелващ ефект.\r\n", "date": "2019.08.19", "title": "Ароматни подправки и билки за здрави венци "}
{"url": "https://www.dnes.bg/temida/2019/08/19/ostaviha-v-aresta-petima-ot-bandata-za-falshivo-evro.420177", "text": "Специализираният наказателен съд остави в ареста петима от обвинените за разпространение на фалшиви евробанкноти на територията на България, съобщава bTV. \nШестият задържан излиза на свобода срещу парична гаранция.\r\n\r\nОбвинените бяха арестувани на 14 август в София и Сандански при съвместна акция на Специализираната прокуратура, ГДБОП и експерт от Европол.\r\n\r\nСпоред събраните до момента доказателства групата е сформирана през септември миналата година, като фалшивите банкноти са разпространявани у нас, а впоследствие и в други държави от ЕС.\r\n\r\nИма данни, че освен неистински банкноти, групата е предлагала на потенциални клиенти и кокаин.", "date": "2019.08.19", "title": "Оставиха в ареста петима от бандата за фалшиво евро"}
{"url": "https://www.dnes.bg/temida/2019/08/19/prokuraturata-hvana-policeiski-inspektor-s-podkup-ot-850-lv.420127", "text": "Софийска градска прокуратура (СГП) задържа и повдигна обвинение на полицейски районен инспектор от София за получаване на  подкуп, чрез изнудване посредством злоупотреба със служебното положение - престъпление по чл.302 от НК, съобщават от пресцентъра на Държавното обвинение. \n\r\nРазследването по случая е започнало в началото на месец август 2019г. когато гражданин е подал сигнал, че районният инспектор му е поискал сумата от 850 лв., за да не му връчи по надлежния ред призовка за извършено административно нарушение на правилата за движение по пътищата – шофиране с превишена скорост.\n\r\nСрещу поисканата сума, служителят на полицията обещал да не изпълни задълженията си по служба, като по този начин осигури изтичане на давността за реализирана на административно-наказателната отговорност спрямо гражданина.\n                    \n                    \n                \r\n                \r\n                \r\n                \r\nОбвиняемият е задържан в момента на получаване на подкупа за срок от 72 часа.\n\r\nДнес, 19.08.2019г., е внесено искане в Софийски градски съд за постановяване на мярка за неотклонение „задържане под стража“ спрямо обвиняемия.\n\r\nСумата е иззета като веществено доказателство.\n\r\nАко бъде доказана вината му, инспекторът може да получи наказание лишаване от свобода от три до десет години, глоба до двадесет хиляди лева и лишаване от право да се заема определена държавна или обществена длъжност, и право да се упражнява определена професия или дейност.\n\r\nРазследването по случая продължава.", "date": "2019.08.19", "title": "Прокуратурата хвана полицейски инспектор с подкуп от 850 лв."}
{"url": "https://www.dnes.bg/technology/2019/08/19/izkustven-intelekt-kakvi-opasnosti-bi-syzdal-toi.420180", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nУчени от Българската академия на науките разработиха рамка на Национална стратегия за развитие на изкуствения интелект, която е предоставена за разглеждане в Министерския съвет. ЕС цели да е лидер в безопасния изкуствен интелект. \r\n\r\nМоже ли обаче да бъдат предвидени всички опасности относно това как изкуственият интелект ще функционира и ще управлява живота ни занапред? Доколко в този момент умните устройства следят къде и какво вършим, без да подозираме?\r\n с директора на Института по информационни и комуникационни технологии при БАН проф. Галя Ангелова.", "date": "2019.08.19", "title": "Изкуствен интелект: Какви опасности би създал той?"}
{"url": "https://www.dnes.bg/akoshtete-vqrvaite/2019/08/19/sedmichen-liuboven-horoskop-kakvo-chaka-zodiite.420141", "text": "\r\nЩе навредите сериозно на отношенията си, ако не се въздържате от импулсивни прояви през тази седмица. Гордостта обикновено е лош съветник, а при вас може да е даже пагубна. За сметка на това думата „извинявай“ има доказана „магическа“ сила. Ако се държите зле с половинката си съвсем скоро той/тя ще изчезне от живота ви и ще тръгне по своя път. Осъзнайте навреме грешките си, ако искате да предотвратите раздялата (за пореден път).\r\n \r\n\r\n \r\nСексапилни сте и в същото време склонни да действате доста разкрепостено. Не бихте се поколебали да отправите покана за среща към онзи, който истински привлича вниманието ви. Не е изключено да се сближите с личност, към която до скоро сте се отнасяли с недоверие, че и с известно пренебрежение. Четвъртък и петък са дните, наситени с много романтични емоции, но не прекалявайте с откровенията, ако не искате да преживеете разочарование пред следващите дни.\r\n \r\n\r\n \r\nНе си насрочвайте любовни срещи, ако нямате действителна нужда да общувате с половинката си. Ще ви е скучно и ще мислите повече за раздяла, отколкото за освежаване на връзката. През тази седмица може да ви е много по-приятно да сте сами или да сте в компанията на приятелите, отколкото да се видите с него/нея. Откровения отказ е за предпочитане пред поредицата отегчителни разговори. В края на седмицата той/тя отново ще ви започне да ви липсва и облаците на досадата ще се разсеят.\r\n \r\n\r\n \r\nНеобичайно спокойни ще сте през тази седмица. Каквото и да се случи ще наблюдавате „като през стъкло“, нищо не би могло да ви извади от равновесие. Много полезен период, защото ще оставите в миналото всички спорни въпроси, които са ставали повод за разправии с половинката ви и просто ще се наслаждавате на взаимното си въздействие. Може да се виждате всеки ден или изобщо да не се виждате, и в двата случая ще се чувствате добре и връзката ви ще е стабилна. В края на седмицата ще сте по-емоционални, по-спонтанни и обстановката ще се оживи.\r\n \r\n\r\n \r\nДоста често през тази седмица ще си задавате въпроса: искам ли тази връзка или не? От една страна ще ви е страх да направите първите стъпки към раздялата, от друга може да изпитвате неудовлетворение от сегашното състояние на отношенията си. Причината е, че нямате достатъчно убедителни аргументи за раздяла, но пък и ситуацията такава, каквато е в момента не ви радва. Настроението ви е променливо и съвсем не е време за сериозни разговори. Ограничете срещите поне до края на седмицата, когато мисълта ви ще се избистри и ще решите дали имате нужда от промяна или не.\r\n \r\n", "date": "2019.08.19", "title": "Седмичен любовен хороскоп: Какво чака зодиите?"}
{"url": "https://www.dnes.bg/eu/2019/08/19/ek-es-e-gotov-za-brexit-bez-sdelka.420161", "text": "Европейската комисия заяви, че Европейският съюз е готов за Brexit без сделка и че от такъв вариант най-много би загубила Великобритания, предаде Ройтерс.\n\r\nКомисията към настоящия момент не смята за необходимо да предприема допълнителни мерки за подготовка за подобен сценарий, заяви на брифинг говорителката на ЕК Наташа Берто.\n\r\n\"Това (Brexit без сделка) очевидно ще причини големи затруднения, както за гражданите, така и за компаниите, като ще има значителни негативни последици в икономически план. Те обаче ще бъдат усетени много по-сериозно във Великобритания, отколкото в 27-те страни членки на Европейския съюз\", изтъква Берто.\n\n\r\n                    \n                    \n                \r\n                \r\n                \r\n                Според председателя на Европейската комисия Жан-Клод Юнкер, ако се стигне до Brexit без сделка, британците биха загубили най-много, каза говорителката.\n\r\nБританският премиер Борис Джонсън е подложен на засилващ се натиск да сложи предсрочен край на парламентарната ваканция, предаде Асошиейтед прес. Исканията са във връзка с изтеклите в общественото пространство правителствени документи, в които се отправят предупреждения за масов недостиг на стоки, предаде Асошиейтед прес, цитирана от БТА.\n\r\nИкономисти отдавна предупреждават за подобен нерадостен сценарий, но поддръжниците на Brexit отхвърлят прогнозите и казват, че става дума за опити да се всява паника.\n\r\nОпозиционната Лейбъристка партия ще направи всичко възможно, за да предотврати Brexit без сделка на 31 октомври, заяви днес лидерът на лейбъристите Джереми Корбин, цитиран от Ройтерс.\n\r\nКорбин призова противниците на Brexit без сделка в парламента да гласуват за сваляне на правителството чрез вот на недоверие, за да може Лейбъристката партия да сформира временно правителство, което да осуети излизането от Европейския съюз без сделка.", "date": "2019.08.19", "title": "ЕК: ЕС е готов за Brexit без сделка"}
{"url": "https://www.dnes.bg/usa/2019/08/19/sasht-s-uspeshno-izpitanie-na-konvencionalna-krilata-raketa.420182", "text": "Съединените щати обявиха, че преди ден са извършили успешно изпитание на конвенционална крилата ракета с наземно базиране и с обсег над 500 км, съобщиха световните агенции. \n\nТестът на ракета с подобен обсег би бил невъзможен по силата на Договора за ликвидиране на ракетите със среден и малък обсег, от който Вашингтон се оттегли в началото на месеца, след като обвини Русия, че го нарушава. Москва категорично отхвърля обвинението.\r\n\r\nРакетата, изстреляна от остров Сан Никълъс край Калифорния, успешно порази целта си след полет от над 500 км, се казва в комюнике на Пентагона, цитирано от Ройтерс.\r\n ", "date": "2019.08.19", "title": "САЩ с успешно изпитание на конвенционална крилата ракета "}
{"url": "https://www.dnes.bg/izlojbi/2019/08/19/u-licata-s-miroslav-vylchev-v-tainite-na-bylgarskata-dyrvorezba.419412", "text": "\r\n \r\nМайстор дърворезбар и дизайнер на дървени мебели, Мирослав Вълчев е познат в родния си град Трявна като човек, съхраняващ традициите и българския автентичен дух. Започва да учи дърворезба още в шести клас, но срещата му с този занаят датира от много по-рано.  Семейното наследство категорично оказва влияние и той просто следва традициите, поставени от неговия баща, а преди това – от дядо му. \r\nСпомня си, че когато споделя с баща си, че тръгва по неговите стъпки, той се е зарадвал. \"Все пак това е занаят, който се предава от поколение на поколение и се радвам, че чрез мен остава в семейството. В Трявна има много фамилии, които носят различни занаяти, граничещи с изкуството, в кръвта си, от поколение на поколение.\" разказва Мирослав пред Dnes.bg и допълва, че успехът идва именно, когато човек прави това, което обича и има свободата за това.\n                    \n                    \n                \r\n                \r\n                \r\n                \r\n\n\r\nЗа Тревненската школа, където е учил и където е преподавал и баща му Стефан Вълчев, Мирослав споделя, че стилът в училището се отличава на фона на цяла България.\"Стилът е специфичен с нежните цветни орнаменти, които се преливат в листа и стъбла, слънчеви лъчи и рози. Има и интересни стилизирани животински елементи, като изображения на птици, мечки или типичните за българската традиция лъвове“, отбелязва майсторът. Именно такива елементи, плюс влияния от Античността и Ренесанса, ползва Мирослав Вълчев в своите дърворезбовани мебели. В тях се срещат и мотиви от Възраждането – пикът в културното развитие на живописния Тетевен, който до днес пази свидетелства за славното време. А те носят и вкуса на Античността и Ренесанса.\r\nПо думите му, Трявна е град на художници дърворезбари, които предават занаята на синовете си и така се запазва ценността и почерка на живописното българско градче.\r\nМного от майсторите са свързани родово и са били зографи, дюлгери, дърворезбари. Отделно е имало и такива, които са правили само иконописи. Това е опит, който също се унаследява.\r\nТрявна е известна със своите майстори, чието основно препитание са художествените занаяти – иконопис, дърворезба, мутафчийство и куюмджийство.\r\nМного от дърворезбарите по време на Възраждането, са пътували в европейски страни и са заимствали от античните или ренесансовите мотиви, които се преплитат в характера на дърворезбата в родния им град, който все още е жив и осезаем. \r\nОсвен занаят, дърворезбата е светоусещане, но най-вече е чувство към детайла, а така също и финес.\r\nСлед училището в Трявна, Мирослав Вълчев продължава образованието си в Националната художествена академия, също с профил дърворезба.\r\nМайсторът вярва, че в момента в България се наблюдава интерес към традициите, който се възражда с времето.\r\n\"Определено има завръщане, което доскоро беше отшумяло. Наблюдава се например интерес към занаятите, чиято история е назад във времето, още от българското Възраждане.\", споделя той - Може би най-после традицията започва да среща технологиите и информационният поток се използва по все по-правилен и целенасочен начин.”\n\r\n\n\r\nМирослав Вълчев споделя, че родната дърворезба е чудесно възприета от чужденците. \"За тях тя е на много високо ниво. Дори често се уважава повече, отколкото от самите българи. Приемат го като истинско изкуство, защото се прави трудно и на ръка. Те обръщат много по-голямо внимание на акценти, изработени с ръчен труд. Другият факт, който високо ценят е, че е занаят, който се предава от поколение на поколение\".\r\nПо думите му, българите също питаят топло отношение към дърворезбата и обичат да обзавеждат домовете си по стара българска традиция, която акцентира на дървен интериор. “Дървото носи топлина и създава благоприятна атмосфера за живеене. Освен това природата пулсира в дома ни чрез дървото, защото то продължава да живее, дори под формата на мебел. През зимата например се свива, а лятото се разширява. Постоянно усещаш движение”, обяснява Мирослав. \r\nА как се е променила българската дърворезба през годините? “30 години назад е период, в който си личи уклон към модернизъм, към елементи, заимстващи пропорции и линии от геометрията. През последните 30 години има едно завръщане към класиката, към възрожденските мотиви и изкуството на античността.”,  заключава Вълчев.\r\n ", "date": "2019.08.19", "title": "У-лицата с Мирослав Вълчев: В тайните на българската дърворезба"}
{"url": "https://www.dnes.bg/sport/2019/08/19/balykov-obiavi-chujdencite-za-macha-s-angliia.420164", "text": "Селекционерът на футболните ни национали Красимир Балъков обяви имената на 11 легионери за европейската квалификация с Англия на 7 септември, както и за контролата с Ейре в Дъблин на 10 септември.\n\r\nИма няколко футболисти, които се завръщат в състава. Това са Георги Миланов, Николай Димитров-Хичо, Божидар Краев и Симеон Славчев, които не бяха част от тима в предните квалификации с Чехия и Косово.\n\r\nБранителят Георги Пашов пък получава дебютна повиквателна след силните му изяви с арменския Арарат-Амения, с който е на бараж за групите на Лига Европа.\n\r\nКапитанът Ивелин Попов, Георги Костадинов, Страхил Попов, Васил Божиков и Кирил Десподов са с дежурните повиквателни, а такава като легионер получава и Георги Сърмов.\n                    \n                    \n                \r\n                \r\n                \r\n                \r\nХалфът играе от този сезон в германския Кемниц, който е в трета Бундеслига, след като беше част от тима в мачовете с Чехия и Косово, но като играч на Етър.\n\r\n\n\r\nГеорги Миланов (МОЛ Фехервар,Унгария)\r\nНиколай Димитров-Хичо (Урал, Русия)\r\nБожидар Краев (Жил Висенте, Португалия)\r\nГеорги Пашов (Арарат, Армения)\r\nСимеон Славчев (Карабах, Азербайджан)\r\nГеорги Сърмов (Кемниц, Германия)\r\nИвелин Попов (Ростов, Русия)\r\nГеорги Костадинов (Арсенал Тула, Русия)\r\nСтрахил Попов (Касъмпаша, Турция)\r\nВасил Божиков (Слован Братислава, Словакия)\r\nКирил Десподов (Каляри, Италия)\r\n", "date": "2019.08.19", "title": "Балъков обяви \"чужденците\" за мача с Англия"}
{"url": "https://www.dnes.bg/world/2019/08/19/pakistan-obvini-indiia-za-ubiti-civilni-na-negova-teritoriia.420097", "text": "Пакистан обвини Индия, че двама цивилни са били убити и един - ранен, на негова територия при стрелба на индийски военни от другата страна на линията на контрол, предаде Асошиейтед прес.\n\n\n\r\nАгенцията отбелязва, че Пакистан и Индия често влизат в престрелки в хималайската област, за която и двете държави претендират. \n\r\nНапрежението обаче се засили, след като на 5 август Индия отне специалния статут на контролираната от нея част от Кашмир.\n\r\nПакистанското министерство на външните работи съобщи днес, че цивилните жертви вчера са били причинени от \"непровокирани нарушения на прекратяването на огъня\" от страна на Индия в две гранични села. Пакистан е извикал индийски дипломат и му е предал протест срещу продължаващите нарушения на прекратяването на огъня, които \"са заплаха за регионалния мир\".\n                    \n                    \n                \r\n                \r\n                \r\n                \r\nИндия и Пакистан са воювали два пъти за Кашмир, откакто придобиват независимост от Великобритания през 1947 г., припомня АП, цитирана от БТА.\r\n ", "date": "2019.08.19", "title": "Пакистан обвини Индия за убити цивилни на негова територия"}
{"url": "https://www.dnes.bg/temida/2019/08/19/prokuraturata-s-dve-obvineniia-za-pojara-na-struma.420174", "text": "Окръжната прокуратура в Кюстендил е повдигнала две обвинения на собственика на фирмата, която управлявала запалилото се депо за отпадъци в района на автомагистрала \"Струма\", съобщиха на съвместен брифинг говорителят на Главна прокуратура Румяна Арнаудова и окръжният прокурор на Кюстендил Камелия Стефанова. \n\n\nНаложената мярка за неотклонение е \"парична гаранция\" от 5000 лева. \r\nКольо Илиев ще отговаря за престъпление против околната среда и за увреждане на съоръжението. Ако бъде принат за виновен, санкцията предвидена по закон е от 2 до 8 години затвор.\n\r\n\"Кръгът на обвиняемите лица е възможно да се разшири с оглед на поставените от Окръжна прокуратура - Кюстендил други линии за разследване. Ние ще проверим и дейността на всички контролни органи, които са ангажирани с упражняването на контролни функции по закона за управление на отпадъците\", заяви Стефанова, цитирана от БТА.\n                    \n                    \n                \r\n                \r\n                \r\n                \r\nГоворителят на главния прокурор Арнаудова каза, че има предписание от РИОСВ - Перник от 23 май 2019 година за премахване на отпадъците от мястото където са. \"Срокът е изтекъл 14 дни преди пожара\", допълни Арнаудова.\n\r\nКакто е известно пожарът доведе до щети по конструкцията на едно от съоръженията на автомагистрала \"Струма\" и временно затваряне на 10-км участък от нея за ремонтни дейности и пренасочване на целия трафик в посока София - Кулата и обратно по обходен маршрут край град Дупница.", "date": "2019.08.19", "title": "Прокуратурата с две обвинения за пожара на \"Струма\""}
{"url": "https://www.dnes.bg/index/2019/08/19/cherteji-risunki-kakvo-ni-razkriva-tainiiat-dnevnik-na-martin-ot-sotiria.420172", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПрофилът на Мартин Трифонов, сочен за извършител на тежкото убийство на дете, посочва - на 21, без работа, приятели, агресивен и осъждан. \n\n\nСамо пред камерата на Bulgaria ON AIR майка му показа тайния дневник на младия мъж. \n\r\n\"Вероятно този човек има талант, майка му, вероятно това се опитва да направи като ни представя тези картини, да го покаже в една негова артистична, човешка страна. Вероятно това е неговата форма на изява на вътрешните конфликти и обърканости. Тук може да се разпознаят женски гърди, виждат се някакви затворености, някакви по-скоро източни мотиви, нещо източно, нещо остро, като шурикен, който най-вероятно е опитвал да рисува. Най-вероятно той е чел такъв тип литература\", посочи психологът Младен Владимиров.\r\n                \r\n                \r\n                \r\nТрудно може да се разбере много от чертежите и рисунките на човек, без той да присъства при психолога. Но специалистите все пак са категорични - той всъщност е рисувал женско тяло, но през линията за мода, търсил е някаква стилистика, но женското тяло е без първични полови белези.\n\r\nА според Владимиров това ясно показва, че може да се приеме хипотезата, че има педофилски наклонности, че е искал по-детски изглеждащо тяло, което е по-слабо, по-малко, без гърди. \n\r\n\"Той е имал такъв тип фантазии преди момента на извършване на престъплението. Едва ли това е спонтанно и импулсивно решение, едва ли е повлиян точно от алкохола, по-скоро според мен той дълго време в себе си е планирал нещо подобно, вероятно се борил с това през такива арт техники\", смята специалистът.\n\r\nПо данни на ГДБОП, само от началото на годината, броят на задържаните, злоупотребявали сексуално с деца, са около 30.", "date": "2019.08.19", "title": "Чертежи, рисунки... Какво ни разкрива тайният дневник на Мартин от Сотиря?"}
{"url": "https://www.dnes.bg/stranata/2019/08/19/zamyrsiha-pritok-na-reka-arda-s-mlechen-cvik.420159", "text": "Тази сутрин в РИОСВ – Смолян е получен сигнал за „побеляване“ на Уваджик дере (приток на река Арда) преди село Бял Извор, община Ардино. Това съобщиха от регионалната екоинспекция, цитирани от \"Фокус\".\n\r\n\n\r\nЕкип от експерти на РИОСВ - Смолян, Басейнова дирекция Пловдив и Рeгионална лаборатория - Смолян e извършил незабавна проверка като при направения оглед е установено, че сигналът е основателен. \n                    \n                    \n                \r\n                \r\n                \r\n                \r\nПо дъното на река Еньовско дере и река Уваджик дере са открити биологични отложения. Причина за констатираните замърсявания е аварийно изпускане на непречистени отпадъчни води от дейността на млекопреработвателното предприятие  в село Жълтуша. Аварията, при която е допуснато замърсяването, е отпреди няколко дни. Към настоящия момент тя е отстранена.\n\r\nВ началото на изминалата седмица е бил получен сигнал за замърсяване на река Бялизворска с цвик. При проверката от 12 август инспектори не са установили замърсяване на водното тяло. Въпреки това екоинспекцията е потърсила съдействие от Областна дирекция по безопасност на храните (ОДБХ) - Смолян за предприемане на мерки срещу замърсяване на водни тела с цвик и други странични животински продукти (СЖП). До всички млекопреработвателни предприятия в района са изпратени писма за засилване на технологичната дисциплина и контрол с цел недопускане на замърсявания.\n\r\nЗа констатираните нарушения ще бъдат предприети административно-наказателни мерки.", "date": "2019.08.19", "title": "Замърсиха приток на река Арда с млечен цвик "}
{"url": "https://www.dnes.bg/notifikacii/2019/08/19/babata-na-kristin-iskam-spravedlivost-i-prisyda.420170", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДен на траур в Сливен след убийството на 7-годишната Кристин от село Сотиря. Съдът наложи на Мартин Трифонов . Заседанието в болничната стая на Трифонов продължи половин час.\n\n\n\r\nТрифонов беше ранен в крака при опит да бъде заловен от полицаите. Според лекарите той трябва да остане в болницата поне още една седмица. Обвиненията към него бяха повдигнати в събота в болницата в града. Защитата на младежа има право да обжалва мярката в 3-дневен срок.\r\nЗаради самопризнанията на Трифонов, той може да бъде съден по съкратената процедура и да получи до 30 години затвор.\r\r\n                \r\n                \r\n                Близките на убитата Кристин обаче продължават да настояват за максимална присъда.\r\n\" Той е изнасилвал и друг път и са го пуснали. В България няма закони. Сливен е потресен, България е потресена, всички са зад моята Криси. Сливен е Криси\", сподели бабата на починалото дете пред .\r\nА ядосаните и шокирани съседи на почерненото семейство са категорични, че Мартин Трифонов трябва да бъде убит. Вина близките на Кристин пък търсят и в медиците, които според тях не са направили всичко, за да спасят детето им.\r\nЕдва преди 15 месеца Мартин Трифонов излиза от затвора в Бургас, където е лежал за кражба и блудство.", "date": "2019.08.19", "title": "Бабата на Кристин: Искам справедливост и присъда"}
{"url": "https://www.dnes.bg/index/2019/08/19/ubitite-krai-negovan-sa-vyzrastni-hora-sochat-pyrvite-ekspertizi.420175", "text": "Телата, открити край софийското село Негован, са на възрастни мъж и жена, съобщава bTV, позовавайки се на първите експертизи. \n\n\nТе са убити преди около 2 месеца, смятат още криминалистите. \r\n\r\nИ двамата са застреляни в главата, а след това разчленени и изхвърлени край водоема.\r\n\r\nКриминалистите работят по няколко версии, сред които и тази, че възрастните хора са убити от техен роднина. Те не са обявявани за изчезнали.\r\n\r\nВ момента тече пореден оглед на водоема, където бяха открити телата. В претърсването участват и следови кучета.\r\n\r\nПо-рано днес говорителката на Главната прокуратура Румяна Арнаудова посочи, че след извършване на повторния оглед са открити множество човешки останки в 3 бидона и 5 чувала. Те сочат, че се касае за два трупа. \r\n\r\n\"Напълно възможно е убийството да е извършено от родственик и лицата да не са обявени за издирване\", допусна Арнаудова.", "date": "2019.08.19", "title": "Убитите край Негован са възрастни хора, сочат първите експертизи"}
{"url": "https://www.dnes.bg/index/2019/08/19/sezonnite-rabotnici-v-germaniia-po-14-chasa-na-poleto-no-bez-9-19-evro-na-chas.420137", "text": "\r\nВ продължение на седмици наред 19-годишната Даниела Люквенко се е трудила в една ферма за ягоди край Хановер. Украинската сезонна работничка е в Германия, за да изкара пари през лятото. Тя обаче се чувства измамена. \n\r\n\"В договора ми пише, че ще работя по 6 часа на ден и ще получавам по 9.19 евро на час, а в крайна сметка ни плащаха на килограм\", разказва тя пред .\r\n                \r\n                \r\n                \r\nСтудентката споделя, че в някои случаи тя и останалите сезонни работници са били по 14 часа на полето, събота и неделя също. А заплащането им е според килограмите - по 60 цента. \n\r\nАко всичко това е така, то германските закони не са спазени, защото минималната ставка от 9.19 евро на час важи дори и за сезонните работници. \n\r\nПеер Зандер е от фермата, в която Даниела е работила. Той обяснява, че на постоянен договор са заети поляци и румънци, а лятото към тях се прибавят и 250 сезонни работници от Украйна. \n\r\n\"Плащаме им поне по минималната тарифа. Видовете труд са различни. При един вид труд се заплаща нас час, при други се оценява и качеството на извършената работа\", споделя Пеер. \n\r\nУкраинците плащат по 6 евро на нощувка. В местата, които техният работодател е подготвил, има кухни, безплатен интернет. Пред камерата те изглеждат доволни и рядко се оплакват. \n\r\nВъншни хора обаче рядко могат да проверят това.\r\n   ", "date": "2019.08.19", "title": "Сезонните работници в Германия: По 14 часа на полето, но без 9,19 евро на час"}
{"url": "https://www.dnes.bg/mish-mash/2019/08/19/nacistkiiat-uchebnik-po-anatomiia-koito-spasiava-jivoti-i-do-dnes.420122", "text": "Тя е морална енигма – произходът й е от чисто зло, но може да бъде използвана за добро. „Атлас на човешката анатомия“ от доктор Едуард Пернкоф е книга, която е помогнала на много хирурзи да свършат работата си перфектно.\r\nНо миналото й винаги ги е поставяло пред морална дилема. Пернкоф е нацист, а трудът му, колкото и да е полезен за медицината, е изготвен върху аутопсиите на убитите от нацистите хора.\r\nКогато доктор Сюзън Маккинон има нужда от помощ за да завърши някоя операция, тя винаги прибягва да точно тази книга от XX век. „Атлас на човешката анатомия“ притежава най-добрите примери за рисунки на човешката анатомия. Те са по-богати на детайли и цвят от всеки друг наръчник за хирурзи.\r\n                    \n                    \n                \r\n                \r\n                \r\n                Както се очаква, книгата вече не се печата, а нейно копие трудно би могло да бъде намерено онлайн. Цената й може да достигне няколко хиляди. И все пак, ако някой я притежава, едва ли би я изложил на етажерката си до другите учебници по анатомия.\r\nДоктор Маккинон твърди, че се „чувства некомфортно от произхода на книгата“, но „без нея не би могла да върши работата си толкова добре“.\r\n\r\nПрез XX век Едуард Пернкоф се изкачва по стълбичката на успешната кариера благодарение на подкрепата си към Адолф Хитлер. Колегите му го описват като пламенен националист, който от 1938 година ходил на работа само с нацистката си униформа. Когато Пернкоф става декан на медицинският университет във Виена, той уволнява всички евреи, включително и тези, които са носители на Нобел.\r\nПрез 1939 година Третият райх издава закон, с който принуждава затворите да изпращат телата на умрелите затворници незабавно в най-близкият департамент по анатомия за изследване. По това време а до него, екип от художници създават изображенията за книгата му. Понякога институтът бил толкова препълнен с тела, че екзекуциите трябвало да бъдат отлагани.\r\nПо думите на доктор Сабин Хилдебрант, поне 800 изображения в книгата са на политически затворници. Това включвало хомосексуалисти, лесбийки, роми, политически дисиденти и евреи.\r\nХиляди копия от атласа били разпродадени. Трудът бил преведен на пет езика, а различните предговори и въведения описвали „впечатляващите рисунки“ и „изключителните произведения на изкуството“, но отбягват да споменат и думичка за кървавото й тъмно минало. Чак през 90-те ученици и учители започнали да си задават въпроса, кои са всъщност тези хора на илюстрациите?\r\n\r\nКралският колеж по хирургия във Великобритания е едно от местата, което е забранило използването на учебника. Едно копие от него все пак се помещава в библиотеката заради своята историческа значимост.\r\nНо едно ново проучване показва, че той все пак не е излязъл от употреба напълно. Според Neurosurgery 59% от лекарите са наясно със съществуването на „Атлас на човешката анатомия“, а 13% от тях го използват и до днес. \r\n69% от лекарите, които използват труда на Пернкоф са заявили, че не се чувстват некомфортно, след като са разбрали мрачната история на книгата. 15% споделят, че изпилтват морален дискомфорт. 17% не могат да преценят.\r\nДоктор Маккинон твърди, че нищо не може да се доближи до точността и детайла в книгата на Пернкоф.\r\n\"Той е перфектен при сложни операции, защото може да ми покаже точно кой от многото малки нерви в човешкото тяло причинява болка у пациента\", казва Маккинон пред BBC.\r\nНо тя уверява, че всеки, който участва в операцията е наясно с тъмната история на книгата.\r\n\"Когато разбрах за произхода на книгата я заключих на безопасно място в шкафчето си\", споделя докторката.\r\nВъпреки ужасяващата история на атласа, евреите не са против той да бъде използван за спасяване на човешки животи, стига всички да са наясно с действията на Пернкоф и на жертвите да бъде отдадена почит.\r\nПо време на една операция Маккинон не може да намери един от нервите в крака на пациент. Ако не успее, тя трябва да го ампутира.\r\n\"Щом е нужно, направете го\", й казва легналият на хирургическата маса човек. Тя преглъща тежко и пита дали може да извади „Атласа“ на Пернкоф. Благодарение на илюстрациите, тя намира нерва за няколко минути.\r\nСлед края на Втората световна война, Пернокф е арестуван. В продължение на три години е затворник в лагер на Съюзниците, но срещу него така и не са повдигнати обвинения.\r\nКогато е освободен, Пернкоф се връща обратно в университета и продължава работа по атласа. Публикува трета част през 1952 година и умира през 1955 г., малко преди в печат да влезе четвъртото продължение.\r\n60 години по-късно, „Атлас на човешката анатомия“ е най-добрия източник що се отнася до детайлни илюстрации на човешкото тяло.", "date": "2019.08.19", "title": "Нацисткият учебник по анатомия, който спасява животи и до днес "}
{"url": "https://www.dnes.bg/stranata/2019/08/19/arest-za-obshtinski-syvetnik-rugal-jeni-ot-inspekciiata-po-truda.420181", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПолицията арестува общински съветник от Несебър, нападнал две служителки от Инспекцията по труда по време на проверка в негово заведение в Слънчев бряг. По случая е образувано досъдебно производство, \n\r\nГрозният инцидент става в събота. Заведението е било пълно с хора, а двете инспекторки влизат за рутинна проверка в бистро на Южния плаж в курорта. Забелязват лице,  видимо под 18-годинишна възраст, да почиства тоалетната. То напуска без да попълни задължителната декларация за условията на труд. \n                    \n                    \n                \r\n                \r\n                \r\n                \r\nСлужителките молят управителката на заведението да го доведе. В това време се появява мъж, представил се като управител, който започва да крещи и да ругае проверяващите. \n\r\nСобственикът на заведението е задържан за срок от едно денонощие. По случая е образувано бързо полицейско производство. \n\r\nПо данни от полицията става въпрос за 53-годишен общински съветник от Несебър.\n\r\nА служителите на заведението днес не бяха чули за инцидента. Собственикът не отговаряше на мобилния си телефон. \n\r\nНападнатите служителки са отказали отпуск и са на работа.", "date": "2019.08.19", "title": "Арест за общински съветник, ругал жени от Инспекцията по труда"}
{"url": "https://www.dnes.bg/business/2019/08/19/pet-kandidata-za-aec-belene-koi-e-nai-udachniiat.420185", "text": "Изтича срокът за подаване на заявления за участие в процедурата за избор на стратегически инвеститор по проекта АЕЦ \"Белене\". На този етап кандидатите са пет. \n\n\"Много е важно да станат ясни условията и детайлите по тези предложения, тъй като парламентът прие решение, при което в конкурса да се участва без държавни или корпоративни гаранции, както и без дългосрочни договори за изкупуване на електроенергията на преференциални цени\", коментира в студиото на \"Денят ON AIR\" председателят на Асоциацията на индустриалния капитал Васил Велев.\n\r\nПо думите му обаче, ако България не направи промени в условията на процедурата, то на дневен ред ще изникне въпросът дали някой друг ще се съгласи да плаща вместо нас.\n                    \n                    \n                \r\n                \r\n                \r\n                \r\n\"Ние вече не искаме да плащаме добавки към цената под формата на задължения към обществото и други непазарно определяни такси. Не би следвало АЕЦ \"Белене\" да се превърне в една нова, само че американска, китайска, руска или корейска централа\", отбеляза Велев ", "date": "2019.08.19", "title": "Пет кандидата за АЕЦ \"Белене\": Кой е най-удачният?"}
{"url": "https://www.dnes.bg/za-da-se-razbirame/2019/08/19/kak-da-nakarate-shefa-si-da-vi-ima-poveche-doverie.419926", "text": "Развитието на доверие между вас и шефа ви и неговото утвърждаване в работния процес е полезно за вас, защото това ще ви даде повече свобода на действие, постигане на индивидуални успехи и, разбира се, възлагане на по-големи задачи, чието изпълнение ще ви помогне да блеснете в кариерното си развитие.\r\nКак да накарате шефа си да ви има повече доверие? Ето няколко мъдри начина да го постигнете.\r\n\r\nОбсъдете внимателно целите с шефа си, върху чието постигане ще работите. Конкретизирането на приоритетите помага за изграждането на доверието в екипа и демонстрира отдадеността ви към проектите, които са ви възложени.\r\n\r\n                    \n                    \n                \r\n                \r\n                \r\n                Няма нищо лошо в това да потърсите помощ, но е задължително преди това да сте потърсили възможни варианти за излизане от ситуацията или решаване на проблема. Така ще демонстрирате желание за автономно участие в работния процес и принос към общата кауза. Освен това търсенето на решения показва и вашия потенциал. Определено прави добро впечатление на шефа ви и ще го накара да ви се доверява и за други задачи и проекти.\r\n", "date": "2019.08.19", "title": "Как да накарате шефа си да ви има повече доверие?"}
{"url": "https://www.dnes.bg/stranata/2019/08/19/alo-izmamnici-otmyknaha-13-bona-ot-vyzrastna-dvoika.420108", "text": "Ало измамници взеха , съобщиха от МВР - Русе.\r\nНа 16 август на домашния телефон на възрастно семейство в Мартен се е обадил \"мним полицай\", който е обяснил, че се провежда полицейска акция по залавяне на телефонни измамници и е необходимо да им съдействат.\r\nМалко по-късно се обадил и \"мним доктор\", който и казал, че техен близък е опериран и трябва да се .\r\nПо този начин, са измамили семейството със сумата от 13 000 лева.", "date": "2019.08.19", "title": "Ало измамници отмъкнаха 13 бона от възрастна двойка"}
{"url": "https://www.dnes.bg/sofia/2019/08/19/bager-na-firma-ostavi-bez-tok-stolichniia-kvartal-ovcha-kupel.420130", "text": "Заради несъобразени изкопни работи от страна на фирма беше прекъснат кабел 20 киловолта, собственост на ЧЕЗ Разпределение България, в резултат на което  сутринта за повече от час без ток останаха близо 6300 клиенти на дружеството в столичния квартал \"Овча купел\". \n\r\nЗа нанесените имуществени щети се състави констативен протокол на извършителя.\n\r\n\"Строително-ремонтните дейности са в разгара си през летния сезон, но фирмите трябва отговорно да спазват процедурите и да съгласуват своевременно изкопните работи, за да не се смущава комфортът на клиентите и работата на бизнеса в горещите летни дни\", каза Васил Василев, директор \"Експлоатация и поддържане\", в ЧЕЗ Разпределение България АД, цитиран от пресцентъра на компанията.\n                    \n                    \n                \r\n                \r\n                \r\n                \r\nТова е втори случай, в който несъгласувани дейности оставят над 6000 софиянци без електрозахранване в рамките на седмица. \n\r\nИнформация за стартиращи изкопни дейности трябва да се подава поне две седмици предварително на телефон 0700 10 010 или на имейл klienti@cez-rp.bg, допълват от ЧЕЗ.", "date": "2019.08.19", "title": " Багер на фирма остави без ток столичния квартал \"Овча купел\""}
{"url": "https://www.dnes.bg/politika/2019/08/19/politologyt-kaloian-metodiev-e-noviiat-shef-na-kabineta-na-radev.420133", "text": "Президентът Румен Радев назначи политолога Калоян Методиев  за началник на своя кабинет, съобщиха от \"Дондуков\" 2. \n\r\nПостът остана вакантен през април, след като Иво Христов напусна, за да се кандидатира за евродепутат от листата на БСП. \r\n \r\nКалоян Методиев е роден на 24 април 1976 г. в град София. През 1994 г. завършва 133 СОУ \"Ал. С. Пушкин\" с хуманитарен профил и руски език. През 2001 г. се дипломира като магистър по политология в Софийския университет \"Св. Климент Охридски\", където специализира Външна политика и Национална сигурност.\r\n \r\nДоктор по политология. Автор на монографиите:  \"Поколения и възраст в политиката. Българският преход\" (2012) и \"Западните Балкани и България (политика, дипломация, сигурност)\" (2016). Автор на стотици статии и интервюта на политическа и социална тематика. Има научни публикации на английски, сръбски, хърватски и албански език. \n                    \n                    \n                \r\n                \r\n                \r\n                \r\nОт 2010 до 2019 г. е хоноруван преподавател в катедра \"Политология\" на Софийския университет. \r\n \r\nОт 2012 до 2017 година е асистент в ЮЗУ \"Неофит Рилски\", където води курсове по Политически маркетинг, Институции на съвременната държава, Политически партии, Имиграционни политики, Съвременна политическа история на Балканите. \r\n \r\nОт 2015 до 2019 година е политолог и главен анализатор на Института за стратегии и анализи. \r\n \r\nЧлен на Стратегическия съвет към президента.\r\n \r\nПолзва английски, руски, сръбски и хърватски език. Женен с две деца. \r\n \r\n ", "date": "2019.08.19", "title": "Политологът Калоян Методиев е новият шеф на кабинета на Радев "}
{"url": "https://www.dnes.bg/mestni-izbori-19/2019/08/19/gerb-misli-za-stabilnost-vmro-preigrava-a-otgovorite-na-borisov.420086", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Един от играчите в управляващата коалиция - Валери Симеонов, намекна за ново патриотично обединение и промени в нея. Два месеца преди изборите той заяви, че държавата не върви добре и затова \"Обединени патриоти\" ще поставят тежки въпроси пред премиера Борисов. \n\r\nВ \"България сутрин\" журналистът Юлий Москов заяви, че премиерът трудно ще се съобрази с мнението на Валери Симеонов, тъй като вече му е писнало да му се катерят по главата. \n\n \"Валери Симеонов ще поставя тежки въпроси на Борисов и ще получи тежки  отговори - \"Айде, гледай си работата\". Ние сме вторачени в едни 50  човека, за които си мислим, че те са държавата. Това са политически  спекуланти, политически въжеиграчи. На Борисов му е писнало да му се  катерят по главата разни хора\", каза той.\r\n                    \n                    \n                \r\n                \r\n                \r\n                Той коментира и последното престъпление, шокирало страната, свързвайки го с ромския етнос. \"Тази престъпност е ненаказана престъпност по политически причини. Ако има политическа воля това ще се промени\", заключи Москов.\n\r\nСоциологът Кольо Колев пък е на мнение, че ГЕРБ ще търси стабилност, за да успее да изкара мандата си. \n\r\n\"ВМРО преиграва. Да, обществото е потресено от това, което се случва, но това няма да даде принос към ВМРО и крайните им позиции. Виждаме сближаване на ВМРО и НФСБ. Това са политически игри с оглед на запазване на властови позиции и запазването на Малката коалиция като партньор на ГЕРБ. Всички политически партии са в много слаба позиция в момента. Резултатите от европейските избори ясно го показаха. ГЕРБ ще търси някаква форма на стабилност, за да изкара мандата. Има страшно много недоволни хора, които не виждат алтернатива\", заяви Колев пред .\r\nМосков прогнозира, че на следващите европейски избори гласувалите ще са два пъти по-малко. По думите му, за местните избори трябва да се чете повече.\r\n\"Има страшно много хора, които са недоволни, но те не виждат алтернатива кой да дойде. Това е хубаво за местните избори. Всички партии ще се опитат да заложат на качествени хора, за да могат да победят под формата на широки коалиции. Това е шанс за хората да има едни мажоритарни избори\", обобщи още Колев.", "date": "2019.08.19", "title": "ГЕРБ мисли за стабилност, ВМРО преиграва. А отговорите на Борисов?"}
{"url": "https://www.dnes.bg/stranata/2019/08/19/bedstveno-polojenie-v-svishtov-pak-se-zapali-staroto-smetishte.420132", "text": "\n\n\nКметът на Свищов Генчо Генчев  в старото сметище край града.\r\nЗакритото преди години сметище отново се запали.  на града.\r\nПожарни автомобили от 4 града са изпратени да гасят възпламенилото се сметище, съобщи Нова.", "date": "2019.08.19", "title": "Бедствено положение в Свищов: Пак се запали старото сметище"}
{"url": "https://www.dnes.bg/stranata/2019/08/19/katastrofa-zatvori-magistrala-hemus-okolo-devnia.420126", "text": "Магистрала \"Хемус\" е затворена за движение в двете посоки от пътен възел Девня до пътен възел Неофит Рилски заради катастрофа, съобщиха от полицията във Варна. Екипи на \"Пътна полиция\" пренасочват движението към стария път Варна-София.\n\r\n\r\nИнцидентът е станал днес край Девня на мястото, където започват ремонтните дейности и движението става двупосочно. По първоначални данни в катастрофата са участвали товарен автомобил с ремарке и микробус с платформа, на която е имало 2 автомобила.\r\n\r\nПри инцидента има един пострадал, като към момента от полицията нямат данни какво е състоянието му, допълват от МВР-Варна.", "date": "2019.08.19", "title": "Катастрофа затвори магистрала \"Хемус\" около Девня "}
{"url": "https://www.dnes.bg/obshtestvo/2019/08/19/raiskiiat-gaz-po-moreto-5-10-lv-turistite-masovo-se-drusat-i-hiliat.420078", "text": "Балони с райски газ, който предизвиква халюцинации и неудържим смях, са хит в нощните заведения по морските курорти, пише \"Труд\". \"Веселите балони\" струват между 5 и 10 лева. Балоните са самоделни, най-обикновени и се купуват от магазини със стоки за рождени дни. Тайната на лекия наркотик са капсулите.\n\n\n\n\r\nТе съдържат диазотен оксид, известен като \"райски газ\". Това е химично съединение с формула N2O, което при вдишване предизвиква чувство за еуфория. Това е причина и за името \"райски газ\". Заради анестетичен ефект се използва в хирургията и денталната медицина. Използва се и при двигателите с вътрешно горене – добавен към горивото, увеличава мощността им. При нормални условия представлява безцветен незапалим газ с приятна сладникава миризма и вкус. Друго негово приложение е в хранителната индустрия като пропелент във флакони с бита сметана.\n                    \n                    \n                \r\n                \r\n                \r\n                \r\nЗапознати източници на \"Труд\" обясниха, че преди години капсули се закупували от \"Метро\", където 10 броя стрували 14 лева. Впоследствие търговците потърсили по-евтин вариант – с доставки от Китай, Австрия и Германия. Капсулите, които се използват в България са от Австрия, а поръчка от 12 000 броя излиза на цена между 0,14 ст. и 0,40 ст. за брой.\n\r\nВсъщност \"патроните\", с които се зареждат балоните, са капсули за бита сметана. Те се прикачват към сифон, който когато не е пълен с течност не възпроизвежда сметана, а изпуска газ. След като се извлече съдържанието на капсулата в балона, потребителят вдишва и издишва в него. Ефектите започнат в рамките на 5 до 10 секунди и продължават от 20 до 40 секунди, като най-изразителен от тях е неудържимият смях. Обикновено зрението се замъглява, появява се чувство за дезориентираност, развива се и повече толерантност към болка. Появяват се зрителни и слухова халюцинации. Балоните се рекламират и като помощно средство за бързо изтрезняване.\n\r\nВ Слънчев бряг е пълно с продавачи на райски газ. Туристите, предимно младоци, с удоволствие го купуват, за да се развеселят. От тази година търговците продават не само по алеята в Слънчев бряг, но предлагат лекия наркотик и в нощните клубове по Черноморието. Момичета и момчета обикалят баровете в морските курорти и продават \"весел газ\". Продавачите на \"весел газ\" се договаряли със заведенията за процент и продавали по цели нощи необезпокоявани.\n\r\nВ Слънчев бряг стоката често върви в комплект с дрога.\n\r\n\"Весели балони\" се продават навсякъде по алеите на Слънчев бряг, алармират туристите. Всеки желаещ може да си купи и да вдиша. Преди търговци предлагаха балоните на така наречените \"подвижни улички\" – съставени от няколко каравани, които при сигнал, че идва полиция, веднага изчезваха и променяха местонахождението си. Този сезон, балоните се продават от търговци, които са предимно млади момчета. Те държат по десетина балона и предлагат предимно на чужденци.\n\r\n\"Балоните с райски газ се продават на всяко кьоше, но много често плюс пакетчета дрога. Сутрин целият център е осеян със спукани балони от райски газ\", разказа човек от комплекса.\n\r\nПри вдишване на райски газ тялото ти изтръпва и започваш да се смееш неудържимо. Това са симптомите, които на пръв поглед са безобидни.\n\r\n\"През този сезон нямаме случай на пациент, пострадал от прием на райски газ, който да е търсил помощ\", каза д- р Георги Паздеров шеф на РЗИ в морския град. Въпреки това \"веселата\" дрога се шири неудържимо сред туристите.\n\r\nМодата на \"веселите\" балони с райски газ, която тръгна от Слънчев бряг, това лято е актуална в крайморските дискотеки във Варна и курортите край града. Алтернативата на забранената дрога проби още в ранна пролет. Засукани хубавици шетат из дискотеките и предлагат кратко зашеметяване срещу 5-7 лв. Който плати, получава обикновен балон, който се пълни с малко количество райски газ от специален флакон. Вдишването от балона води до моментален ефект.", "date": "2019.08.19", "title": "\"Райският газ\" по морето - 5-10 лв., туристите масово се друсат и хилят "}
{"url": "https://www.dnes.bg/stranata/2019/08/19/umishlen-li-e-palejyt-na-smetishteto-v-svishtov.420115", "text": "Имаме вече първоначални сведения за умишлен палеж, който от четирите края е обхванал сметището. Предстои вече органите да установят извършителя. Това каза пред БНТ кметът на Свищов Генчо Генчев.\n\r\nДумите му са по повод пожарът на старото сметище край града, който започна преди пет дни и обхвана цели 50 декара. Благодарение на пожарникарите и доброволците, които обливат постоянно тлеещите участъци, вече няма опасност за близките горски масиви и вилната зона край града.\n\n\n\n\r\nПо думите на Генчев, тепърва ще се правят експертизи, които да докажат дали палежът е умишлен или е плод на инцидент. Първоначални огледи от пожарна и полицията обаче показват, че вероятно става дума за нарочно деяние. \n                    \n                    \n                \r\n                \r\n                \r\n                \r\nВ момента пламъците са потушени с над 1500 кубика вода, но на месста има тлеещи огнища. Поради тази причина местните хора се притесняват за въздуха, който дишат. \n\r\n\"Няма повод за притеснение. Осигурени са 24-часови дежурства от стационарната станция. Наблюдава се изменението на атмосферния въздух и към момента не са показали стойности, които да застрашават живота на нашите граждани\", успокои гражданите Генчев. \n\r\n40 доброволци и пожарникари от Свищов и Велико Търново продължават да гасят тлеещите огнища и да запръстяват сметището. За рекултивацията му са отпуснати 3 милиона лева. Тя обаче се е забавила, защото сметището от 50 декара се е разраснало до 120, като е превзело земеделски площи и гори.", "date": "2019.08.19", "title": "Умишлен ли е палежът на сметището в Свищов?"}
{"url": "https://www.dnes.bg/obshtestvo/2019/08/19/bavish-vnoska-po-kredit-vlizash-v-cherniia-spisyk.420124", "text": "Който е теглил заем след 30 юни т.г. и просрочва или изобщо не плаща вноските по него, автоматично ще получи \r\nнай-висок рисков профил.\n\r\nВлизането в черния списък означава, че ако той поиска да изтегли нов заем, ще бъде одобрен много по-трудно и няма да може да получи преференциални лихви, пише \"\".\n\r\nЗа необслужвани креди вече се смятат вземанията, по които има просрочие, без значение колко дълъг е периодът на забавяне на плащането. \n\n\n Кредитите на длъжници, които са редовни в плащанията, но финансовото им състояние се е влошило, също ще попаднат в тази група.\n                    \n                    \n                \r\n                \r\n                \r\n                \r\nТова предвиждат нови правила за управление на лошите кредити, които са разписани в насоки за управлението им, подготвени от Европейската централна банка (ЕЦБ) и одобрени от БНБ, които вече са в сила.\n\r\nСпоред тях банките са задължени да правят рискови профили на кредитополучателите. Тези с най-слаб рейтинг ще бъдат следени непрекъснато от специални звена в трезора. При свързани лица най-лошият рейтинг на някой от групата ще се присъжда за цялата. Заплатите на работещите в банката ще зависят от начина, по който се управляват лошите кредити, пише в правилата.\n\r\nСпазването на насоките е задължително от 30 юни т.г. за банки, при които брутните лоши кредити са 5% или повече от сумата на останалите заеми. Ако рисковите кредити са концентрирани в регион, сектор или са раздадени на свързани лица, правилата действат независимо от размера им. Повечето банки имат над 5% ипотечни кредити например и попадат в тази група.\n\r\nПреструктуриране на лош ипотечен кредит ще се разрешава до 24 месеца, а ако е бил изтеглен за разработване на търговски обект - до 12 месеца. Останалите разрешени опции за преструктуриране включват намаляване на погасителните вноски, но за много кратък период от време, още по-къс гратисен период, капитализация на дълга, намаляване на лихвата, удължаване на падежа, допълнително обезпечение, разсрочени плащания, конвертиране на валута, рефинансиране на дълга или неговото консолидиране.\n\r\nЗа да се приложи всяка от тези възможности обаче, забавилият се кредитополучател трябва да отговаря на много допълнителни условия. Частично и пълно опрощаване на дългове вече ще има само след като се докаже, че нито една от другите опции не работи.\n\r\nБанката ще оферира различни възможности пред длъжника след 30 дни забавяне при потребителски и 90 при ипотечен заем.\n\r\nЕвропейски директиви, които България е задължена да въведе, предвиждат пък от 15 декември т.г. таксите за задгранични преводи в евро да са еднакви със събираните при вътрешни преводи в левове. Ако в момента за превод на 100 евро се събират по 20 евро такса, преди новогодишните празници трансферите в евро ще паднат до 2 евро.", "date": "2019.08.19", "title": "Бавиш вноска по кредит - влизаш в черния списък"}
{"url": "https://www.dnes.bg/balkani/2019/08/19/arestuvaha-bylgarki-v-belgrad-za-krajba.420125", "text": "\r\n \r\n \r\nСръбската полиция арестува две български гражданки, заподозрени, че са откраднали портмоне от детска количка в магазин в центъра на Белград, предаде Танюг.\r\n\r\nЗаподозрените са две жени на 23 и 33 години, за които се смята, че са откраднали портмонето от джоба на детска количка, в която било бебето на ограбената жена.\r\n\r\nЗаподозрените са в ареста за 48 часа, след които ще бъдат изправени пред прокуратурата в Белград, пише БТА.\r\n\r\n ", "date": "2019.08.19", "title": "Арестуваха българки в Белград за кражба"}
{"url": "https://www.dnes.bg/eu/2019/08/19/nad-20-ot-rabotnata-ryka-na-rumyniia-e-v-chujbina.420129", "text": "Над 20 процента от работната ръка на Румъния се намира зад граница, а експерти в тази сфера обръщат внимание, че ритъмът, с който страната губи човешкия си капитал, представлява национален проблем, пише в. \"Адевърул\".\n\r\nИзданието цитира данни на Евростат, според които през 2018 г. Румъния е оглавявала европейската класация по отношение на лицата в трудоспособна възраст, които се намират в чужбина. Според европейската статистическа служба 21,4 процента от румънците на възраст между 20 и 64 години живеят извън страната. \n\r\nТози дял значително превишава нивото в страни като Хърватия (15,4 процента), Литва (14,5 процента) или България (13,3 процента), посочва изданието. \n                    \n                    \n                \r\n                \r\n                \r\n                \r\nСредното ниво за ЕС е 3,9 процента, тоест пет пъти по-ниско отколкото в Румъния.\n\r\nВестникът отбелязва, че Румъния е на първо място и от гледна точка на броя на лицата в активна възраст, които живеят в чужбина - 2,52 милиона души, следвана от Полша (1,66 милиона), Италия (1,13 милиона) и Португалия (820 хиляди).\n\r\nСтатистиката сочи също, че около половината от румънците от диаспората имат висше образование, но въпреки това мнозинството от тях работят в сфери, които изискват по-ниска квалификация.\n\r\n\"Адевърул\" цитира мнения на специалисти, според които в страната вече се усеща липса на експерти във важни области, включително здравеопазването, образованието, строителството, IT-сектора и други. \n\r\nСпоред Мариус Гинча, експерт по обществени политики, със загубата на голям брой висококвалифицирани кадри Румъния губи не само потенциала си за икономически растеж и развитие, но и плаща висока цена в социален план.\n\r\nРаду Некита, професор в университета Бабеш-Боляй в град Клуж, на свой ред коментира, че \"тази статистика представлява на първо място шамар за цялата политическа класа след декември 1989 г.\". По думите му противодействието на това явление, което може да се окаже една от най-големите заплахи за румънския народ, изисква радикални промени.\n\r\nСтатистиките сочат, че броят на наличните работни места в Румъния е два пъти по-голям от броя на кандидатите за тях, а основният фактор за кризата за персонал в Румъния е миграцията, подчертава вестникът, цитиран от БТА. Липсата на работна ръка се усеща най-силно в сектори като информационните технологии, където заплатите все още са по-ниски от тези в Европа или в Съединените щати, или строителството, където въпреки въвеждането на някои данъчни облекчения строителите все още предпочитат да работят в чужбина.\n\r\n ", "date": "2019.08.19", "title": "Над 20% от работната ръка на Румъния е в чужбина"}
{"url": "https://www.dnes.bg/temida/2019/08/19/prokuraturata-poiska-postoianen-arest-za-martin-ot-s-sotiria.420138", "text": "Окръжна прокуратура – Сливен внесе в съда искане за налагане на мярка за неотклонение „задържане под стража“ спрямо Мартин Трифонов, обвинен в блудство, изнасилване и убийство на малолетно момиче, чиято смърт е причинена с особена жестокост и по особено мъчителен за жертвата начин, съобщиха от Окръжната прокуратура – Сливен.\n\n\n\r\nТой е обвинен за това, че на 15.08.2019 г. в с. Сотиря, общ. Сливен, е привел малолетното момиче в безпомощно състояние, след което я е изнасилил и умишлено умъртвил, като деянието е извършено по особено мъчителен начин и с особена жестокост.\r\nПредстои Окръжен съд – Сливен да насрочи начален час на съдебното заседание, което ще бъде проведено днес, както и да посочи мястото, където то ще бъде проведено.", "date": "2019.08.19", "title": "Прокуратурата поиска постоянен арест за Мартин от с. Сотиря"}
{"url": "https://www.dnes.bg/obshtestvo/2019/08/19/dynovistite-posreshtnaha-slynchevata-nova-godina.420142", "text": "\nХиляди последователи на учителя Петър Дънов, а и туристи планинари, които искат да съпреживеят емоцията от танца Паоневритмия, са на Седемте рилски езера. \n\r\nДнес те са на известния като Молитвения връх, на около 2 300 м надморска височина, до Долното езеро, за да посрещнат Слънчевата Нова година. \n\r\nОт 10 часа започна всеизвестния танц Паневритмия на поляните при езерото Бъбрека. Тази година танцът се прави за 90-и път.  Хванати за ръце, дъновистите танцуват в кръг. \n\r\nСлънчевата Нова година настъпи за дъновистите тази сутрин в 6,35 ч., обяви председателят на Обществото \"Бяло Братство\" Слав Славов пред БНР.\n                    \n                    \n                \r\n                \r\n                \r\n                \r\n\"Целият ден е празник. Изгревът е в 7 без 25. След това веднага се пие топла вода и хората се приготвят - обличат се и тръгват към поляната на Бъбрека. Паневритмията започва в 10 часа. Продължава около час и половина. Атмосферата е приповдигнатата. Има голям оркестър в центъра - много хора от цяла България се събират, инструменталисти\", каза той.", "date": "2019.08.19", "title": "Дъновистите посрещнаха Слънчевата Нова година "}
{"url": "https://www.dnes.bg/temida/2019/08/19/petima-ot-grupata-na-rado-laneca-ostavat-v-aresta.420145", "text": "Апелативният наказателен съд остави в ареста петима души, обвинени за членство в организирана престъпна група за разпространение на наркотици, с ръководител Радмил Ранов, съобщават от прокуратурата. С това беше потвърдено определението на Специализирания съд, съобщава Нова. \n\n\n\n\r\nСпоред държавното обвинение престъпната група, която беше разбита на 8 август, е най-голямата до момента за разпространение на наркотици в страната.\n\r\nПо делото пред Апелативния специализиран съд прокуратурата представи нови шест тома, съдържащи доказателства за престъпната дейност на групата: открити и иззети огромно количество таблетки хероин, кокаин,екстази и други видове наркотици, чували с марихуана, незаконно оръжие и боеприпаси, вакуумираща машина, ръкавици, предпазно облекло, документи за водена счетоводна дейност.\n                    \n                    \n                \r\n                \r\n                \r\n                \r\nДействията по разследването продължават. Повдигнати са обвинения на 33 лица, част от които се издирват с Европейска заповед за арест.", "date": "2019.08.19", "title": "Петима от групата на Радо Ланеца остават в ареста"}
{"url": "https://www.dnes.bg/muzika/2019/08/19/sofiiskata-filharmoniia-otkriva-noviia-sezon-na-12-septemvri.420128", "text": "На 12 септември в зала „България“ новият главен гост-диригент на Софийската филхармония Саша Гьотцел ще открие сезон 2019/2020 с Първа симфония от Густав Малер - титаничната творба, която поставя началото на нов етап в развитието на симфоничната музика, съобщават от Филхармонията. \n\n\r\n\n\r\nСпециалистите твърдят, че тя е своеобразна биография на младостта на музикалния колос, вплел в нея възторженото преклонение пред природата, първите тежки разочарования от живота, борбата за утвърждаване и вярата в бъдещата победа. Произведението е сред любимите на австриеца Саша Гьотцел, който само за няколко години се превърна в любимец на родната публиката с емоционалния си прочит на класическите произведения.\n                    \n                    \n                \r\n                \r\n                \r\n                \r\nГьотцел е художествен ръководител и главен диригент на филхармоничния оркестър „Борусан“ в Истанбул, с който е гостувал на международните фестивали в Залцбург и „Би-би-си Промс“. Саша е дирижирал концерти с артисти като Даниил Трифонов, Юджа Уанг, Рудолф Бухбиндер, Мърей Парая, Максим Венгеров, Аркадий Володос, Юлиан Рахлин, Дениъл Хоуп, Пласидо Доминго, Хосе Карерас, Анна Нетребко, Рене Флеминг, Брин Терфел, Пьотър Бечала.\n\r\nВ биографията му са вписани участията му като диригент на Филхармоничния оркестър на Канагава, Симфоничния оркестър на Бретан, Австрийско-корейския филхармоничен оркестър, като гост-диригент на Симфоничсия оркестър NHK, Мюнхенския симфоничен оркестър, Дрезденския филхармоничен оркестър, Националния оркестър на Франция, Израелския филхармоничен оркестър, Лондонския филхармоничен оркестър, симфоничните оркестри на Люксембург, Страсбург и Ванкувър.\n\r\nАктивно участва и като оперен диригент на постановки в Мариинския театър, Виенската народна опера, операта в Анже и Нант, в Монпелие, Рен, Националната опера на Нанси, в токийската зала Бунка Кайкан. Има издадени компактдискове във фирмите „Дойче грамофон“ и „Оникс.\n\r\nНа 12 септември Софийската филхармония подава ръка на детето чудо Ивайло Василев, който ще представи Концерт за пиано N9 от Моцарт. 11-годишният пианист, наречен „Малкият Моцарт“, обира овации от специалистите заради своя талант. Той вече има завидна колекция от над 20 награди от престижни международни конкурси в Москва, Атина Мюнхен, София, Брюксел, Мадрид, Астана (Казахстан), , Усти над Лабем (Чехия) и др. В биографията му присъства и професионален студиен CD запис с оркестъра на Маринский театър.\n\r\nПървите стъпки на Ивайло с пианото са на 5-годишна възраст при Зорница Галева. От 2014 г. изучава пиано в НМУ \"Л. Пипков\" - София в класа на Емилия Канева. От лятото на 2019 г. продължава обучението си с проф. д-р Борислава Танева. През учебните 2017/2018 и 2018/2019 г. Ивайло работи с Людмил Ангелов в НБУ, а през учебната 2018/2019 има уроци и с Василий Илисавский, както и с белгийския пианист Филип Раскин.\n\r\nУчаствал е в майсторски класове и с пианистите Лилия Бояджиева, Аглика Генова и Любен Димитров, Атанас Куртев, Катя Попова-Зидрон (Полша), Дмитрий Башкиров (Русия/Испания) Винченцо Балзани (Италия), Юрий Богданов (Русия), Наталия Деева (Русия), Анна Манасарова (Русия), Мамико Суда (Япония), Мишел Бурдонкъл (Франция), Анна Гурари (Германия), Джоузеф Параторе (Италия/САЩ).", "date": "2019.08.19", "title": "Софийската филхармония открива новия сезон на 12 септември"}
{"url": "https://www.dnes.bg/obshtestvo/2019/08/19/martin-trifonov-ne-go-chaka-nishto-hubavo-v-zatvora.420081", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ повечето места, където се случват престъпления, е ясен извършителят, но няма кой да вземе мерки. Това обясни експертът по национална сигурност проф. Николай Радулов. \n\r\nТой коментира зверското убийство в Сливен. Днес 7-годишната Кристин ще бъде погребана, а вечерта от 17 часа пред кметството в Сливен ще има бдение. Хората искат най-строга присъда за убиецът й.\n\n\n\n\n\r\nЗащо 15 месеца след като той е излязъл от затвора, Мартин извършва много по-сериозно престъпление?\n\r\n\"Законодателството можем да го променяме непрекъснато, но когато законите не се спазват, няма никакво значение какво гласят те и какво наказание предвиждат за дадено престъпление\", подчерта Радулов. \n                    \n                    \n                \r\n                \r\n                \r\n                \r\nЕкспертът посочи и повтаряща се тенденция при тежките провинения извършителят е някой, добре познат на полицията, лежал е в затвора и до момента на трагедията полицията го е губила от погледа си. \n\r\nБлизо 700 души са осъдени и в момента не са в затвора, посочи още Радулов. \n\r\nТой допълни, че предположенията, че статистиката е за намаляващи престъпления, вероятно не са истина.\n\r\nЦари страх, дори на местата, където има полицаи, те не успяват да минат често на оглед. Идват избори и пак се заговори за справяне с престъпността, подчерта Радулов пред . \n\r\n\"Неприятно е, но този човек вероятно няма да бъде пожален от съкилийниците си, защото с изнасилвачите се случват ужасни неща в затвора. Той не е превъзпитал никого! Това е школа, от която те излизат по-квалифицирани престъпници отпреди да влязат там, на изхода просто са по-опитни\", обясни експертът. \n\r\nНиколай Радулов посочи също, че местата за излежаване на присъди се самоуправляват от затворниците поради липса на служители.", "date": "2019.08.19", "title": "Мартин Трифонов не го чака нищо хубаво в затвора"}
{"url": "https://www.dnes.bg/stranata/2019/08/19/potusheni-sa-plamycite-krai-rebrovo-podozirat-umishlen-palej.420123", "text": "Пламъците, разгорели се вчера между софийските села Реброво и Владо Тричков, бяха потушени от огнеборците. .\n\n\r\nКъм момента причините за пожара все още не са ясни. Според хората от селата две са възможните версии - или умишлен палеж или волтова дъга от електропровод.\r\nВъпреки че огънят е загасен вече, пожарни екипи остават на място, за да следят ситуацията в случай, че вятърът отново причини възпламеняване.\r\n„Няма поводи за притеснение.  Няма ново място, то се беше разгоряло там. Няма страшно за населението и за гората“, коментира Румен Колев, кмет на село Луково, пред БНТ.\r\n                    \n                    \n                \r\n                \r\n                \r\n                Пожарникарите предупреждават, че има поне пет места в страната, в които може да има риск от разгаряне на пожар. Това са Ловеч, Велико Търново, Плевен, Бургас и Пазарджик. Всички хора, които имат имоти и вили в гористи местности със суха растителност, да бъдат бдителни. \r\n ", "date": "2019.08.19", "title": "Потушени са пламъците край Реброво, подозират умишлен палеж"}
{"url": "https://www.dnes.bg/politika/2019/08/19/slavi-chuh-vsiakakvi-scenarii-za-bydeshteto-si.420148", "text": "Слави Трифонов за първи път взе отношение по спекулациите и прогнозите, които се правят след неговото финално шоу на 31 юли. От тогава той пази мълчание, независимо че се изписаха слухове за неговият бъдещ телевизионен проект, както и в коя телевизия ще бъде. Замълча и покрай десетките коментари на политолози, както и изследвания на агенции, за неговото политическо бъдеще.\n\n\n\r\nДнес той наруши мълчанието със статус във Facebook, но и с него не разкрива много от това, което предстои.\n\r\n\"В последното предаване на \"Шоуто на Слави\" обявих, че с моя екип ще правим телевизионен проект. И тъй като това не е достатъчно, обявих, че ще реализирам и политически проект. От тогава до днес чета всякакви неща за себе си и за това какво ще правя. Чух и всевъзможни сценарии за бъдещето си. А това е прекрасно. Защото провокирам свободата на словото. Какво по-хубаво от това? Може пък да се пооткъснем от това достойно за недемократичните държави 111-о място.\n                    \n                    \n                \r\n                \r\n                \r\n                \r\nТака че, социолози, политолози, всичколози, вие си пишете, говорете, мислете, пък аз ще направя това, което съм казал на 31 юли. Ще направя това, което ми позволява законът и моралът. Пожелавам успех и на вас, и на себе си\", написа Трифонов.\n\r\nДнес пък агенция  а проектът му щял да дръпне гласове от \"Воля\" и \"Атака\".", "date": "2019.08.19", "title": "Слави: Чух всякакви сценарии за бъдещето си!"}
{"url": "https://www.dnes.bg/pop/2019/08/19/mihaela-marinova-poliata-s-10-kubika-studena-voda.420113", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Михаела Маринова представи видеото към новата си песен \"Само теб\". В него талантливата изпълнителка се е сблъскала с доста трудности, включително това, че е била полята с 10 кубика студена вода. \n\n\r\n\n\r\nВ \"България сутрин\" Маринова сподели, че в момента това е най-любимото ѝ видео. Тя обясни, че се е притеснявала от по-интимните кадри, в които участва, тъй като си има приятел - футболиста на \"Етър\" Александър Дюлгеров.\n                    \n                    \n                \r\n                \r\n                \r\n                \r\n\"Това е любимото ми видео на този етап от развитието ми. Тепърва ще се развивам и още, надявам се. Тук ми се наложи да си партнирам със страхотен актьор, но се притеснявах как ще ни се получат кадрите заедно. Всички сме доволни от резултата\", каза Маринова.\n\r\nТалантливата певица допълни, че в днешно време повечето връзки започват онлайн, каквато е и идеята на новото ѝ видео.\n\r\n\"Това се опитахме да пресъздадем във видеото. Разстоянието може да се отрази на любовта, но ако връзката е силна, може да е за добро\", разказа Маринова пред .", "date": "2019.08.19", "title": "Михаела Маринова полята с 10 кубика студена вода "}
{"url": "https://www.dnes.bg/familen-dom/2019/08/19/mebelite-v-doma-ni-mogat-da-bydat-i-s-vyobrajenie.419847", "text": "\n\r\nКогато говорим за истинска промяна в дома ни или обзавеждане на нов дом, изборът на мебели е една от основните задачи в процеса. Този избор може да бъде колкото приятен, толкова и труден и отговорен. И работата с  може да ни улесни изключително много. \n\n\n\nИмайте предвид, че обзавеждането на жилище не се свежда само до подбор на легло, диван и кухня. Важно е да се преценят и малките детайли, които всъщност ще превърнат пространството в уютен дом и още по-точно – в нашият уютен дом. Затова подходящото допълващо обзавеждане или декорация - кът с произведения на изкуството например, ще допълнят цялостната визия на дома ни.\n                    \n                    \n                \r\n                \r\n                \r\n                \r\nНа какви мебели ще се спрем е въпрос, който е добре да обсъдим с . Но все пак ето някои нестандартни, модерни и сякаш взети от природата примери, които носят собствен характер, неповторимо присъствие и много въображение. Повечето от тях са изработени от естествени материали като камък и дърво. Красотата на натуралната визия може да бъде допълнена и със съвсем различен материал – например стъкло или епоксидна смола.\r\nТакава мебел със сигурност би се откроила като акцент във всяко пространство. Дори би могла да е целево противопоставена на общия стил. Освен от изброените материали, тя може да е изработена и от желязо – полирано, бръшнато или боядисано. А ако е светеща или правилно осветена, тогава всякаква друга декорация би била излишна. \n\r\nРазбира се, подбора на подобни мебели е по-сложна задача, защото заради тяхната специфика те рядко се произвеждат серийно. По-често се създават по индивидуална поръчка, защото изискват освен фантазия и определени умения, начин на изработка и много ръчен труд.\n\r\nАко изберете мебел-произведение на изкуството за вашия дом, той ще придобие уникален характер и ще се превърне в прекрасно място. Защото всеки елемент от обзавеждането променя пространството и създава настроение!\r\n", "date": "2019.08.19", "title": "Мебелите в дома ни могат да бъдат и с въображение"}
{"url": "https://www.dnes.bg/stranata/2019/08/19/dete-postrada-pri-katastrofa-na-pytia-burgas-varna.420082", "text": "Двама души и дете са пострадали при катастрофа на пътя Бургас – Варна. Това съобщиха от полицията в Бургас. \n\r\n\r\nИнцидентът е станал около 12.20 часа на 18 август. Причината е движение с несъобразена скорост.\r\n\r\n\r\nЛек автомобил „Форд Мондео“, управляван от 22-годишен израелски гражданин, се блъска в паркиран лек автомобил „Фолксваген Поло“.\r\n\r\nПри инцидента са пострадали 40-годишен словашки турист, 33-годишната му съпруга и 7-годишният им син. Те са с охлузвания и без опасност за живота, след преглед са пуснати за домашно лечение. ", "date": "2019.08.19", "title": "Дете пострада при катастрофа на пътя Бургас – Варна "}
{"url": "https://www.dnes.bg/world/2019/08/19/istoricheski-rekord-mesec-iuli-nai-goreshtiiat-dosega.420080", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМесец юли тази година е бил най-топлият в историята и от както има данни за температурите по света, сочат данни на Световната метеорологична организация.\n\n\n\r\n, обясни климатологът проф. Георги Рачев, позовавайки се на данните на организацията. Като под номер едно е 2016 година, а настоящата той очаква да се нареди между трето и пето място.\r\n\"За мен лично няма съществено притеснение, защото ние определено се намираме в период на повишаване на глобалните температури, в който човечеството като фактор имаме определено влияние. Всички катастрофални сценарии за сега не се потвърждават\", посочи климатологът пред .\r\n                    \n                    \n                \r\n                \r\n                \r\n                Проф. Рачев обясни още, че загубите на човешки животи в следствие на природни катаклизми стават все по-малко, защото се работи в тази посока, но материалните загуби се увеличават драстично.\r\n\"В следващите години ще продължим да вървим към бавно затопляне, докато човечеството не се откаже от фосилните горива. Това няма да се случи в близките 20 години\", категоричен беше проф. Рачев.\r\nКлиматологът каза, че много трудно човечеството ще се откаже от нефта и въглищата, въпреки че вече навлизат много възобновяеми източници на енергия.\r\nДоказателство за глобалното повишение на температурите е и , посочи проф. Георги Рачев.", "date": "2019.08.19", "title": "Исторически рекорд: Месец юли най-горещият досега"}
{"url": "https://www.dnes.bg/world/2019/08/19/trymp-predupredi-kitai-da-niama-nov-tiananmyn.420069", "text": "Президентът на САЩ Доналд Тръмп предупреди Китай, че ако протестите в Хонконг бъдат потушени по същия начин като тези на площад \"Тянанмън\" в Пекин преди 30 години, това би навредило на преговорите за сключване на търговско споразумение между двете най-големи икономики в света, предаде Франс прес.\n\n\n\r\n\"Мисля, че би било много трудно да сключим споразумение, ако те упражнят насилие. . . ако има нов площад Тянанмън\", каза Тръмп пред журналисти в щата Ню Джърси вчера, когато стотици хиляди продемократични демонстранти отново излязоха по улиците на Хонконг.\n\r\nПротестите в китайския специален административен район продължават вече повече от два месеца. В последно време Пекин повиши тона, което предизвика опасения от повтаряне на репресиите на площад \"Тянанмън\" през 1989 г., когато студентски бунт бе потушен с танкове и с цената на стотици, а може би и на хиляди жертви, отбелязва Франс прес, цитирана от БТА.\n                    \n                    \n                \r\n                \r\n                \r\n                \r\nАко тези събития се повторят в Хонконг, \"аз мисля, че ще има силни политически настроения\", които биха блокирали търговските преговори с Китай, каза Тръмп. Американският президент отново призова за мирно решаване на кризата, като прикани китайския си колега Си Цзинпин да преговаря с демонстрантите.\n\r\n ", "date": "2019.08.19", "title": "Тръмп предупреди Китай: Да няма нов Тянанмън!"}
{"url": "https://www.dnes.bg/business/2019/08/19/agrion-razdvijva-pazara-na-zemia-s-prodajbata-na-5000-imota.420094", "text": "Лидерът в управлението на поземлени активи \"\" обяви за продажба близо 5 000 качествени и плодородни парцела, на цени, започващи от 300 лв./дка. Пълна информация за големината и местоположението на парцелите, които дружеството продава, може да се намери на сайта на компанията на адрес , на безплатния национален телефон 080011166  или на място, в офисите на \"Агрион\".\n\r\nОт компанията отчитат огромен интерес към обявените за продажба парцели. \"Най-силно е търсенето на наши терени около Шумен, Плевен, Бургас и Стара Загора\", казаха от \"Агрион\". От там потвърдиха, че предлагат близо 28 хил. дка в над 700 землища в страната.\n                    \n                    \n                \r\nКандидати за плодородната земя са големи собственици на имоти, по-малки земеделски производители или арендатори. Традиционно най-много земеделска земя се купува от фермерите, които искат да окрупнят парцелите си и да разширят стопанствата си, твърдят брокери \"В последните месеци се забелязва тенденция парцели да се купуват също така и от пчелари и производители, които се занимават с овощни градини\", споделиха от земеделското дружество.\n\r\nСилен интерес към земята на \"Агрион\" има и от инвеститори, които търсят подходящи терени, за да вложат свободните си средства. Все повече хора се отказват да държат парите си в банки, заради ниските лихви.  Те пренасочват спестяванията си в по-високодоходни инструменти, каквито са инвестициите в земеделска земя. Поземлените имоти се характеризират с ниска волатилност и слаб финансов риск. Цената на земята не се влияе от политически и икономически процеси и според експертите през следващите няколко години стойността й ще продължава стабилно да се покачва.\n\r\nПокупката на земя може да донесе сигурни доходи на купувачите, ако впоследствие решат да я отдават под наем или аренда. Средната рента в България се увеличава всяка година и през миналата година е достигнала 48лв./дка. Сметките показват, че след покупката на земеделска земя и отдаването й под наем, тя носи на собственика поне 5% доходност, което е значително повече от средното за пазара.\n\r\nЕдна от причините за силния интерес към земите на \"Агрион\" е високото доверие, което компанията си е създала сред земеделските производители и арендаторите. Според национално представено проучване, проведено сред собствениците на земя, близо 80% от купувачите разпознават \"Агрион\" като предпочитан и доверен партньор и предпочитат да сключат сделка със земеделската компания.\n\r\nЗемя от \"Агрион\" може да се купи и на разсрочено плащане, за период от 3 години, с минимално първоначално самоучастие. От подобна форма на плащане се възползват най-вече големите фирми, които купуват сериозно количество земя с цел да комасират имотите си, а също така и малките земеделски производители, които ще имат възможност да купят съседни парцели, без да им се налага да плащат накуп за парцелите. По този начин те могат да вложат свободните си пари в техника или по-качествени семена, което води до по-ефективно и модерно земеделие.\n\r\n \"С продажба на атрактивни  имоти искаме да искаме да  помогнем на нашите партньори  в различните землища да комасират  земите си и да дадем възможност  на повече хора да притежават  земя и да печелят от нея\", казаха от \"Агрион\".", "date": "2019.08.19", "title": "\"Агрион\" раздвижва пазара на земя с продажбата на 5000 имота"}
{"url": "https://www.dnes.bg/stranata/2019/08/19/parti-zonite-po-moreto-v-kraia-i-nachaloto-na-sezona.420090", "text": "Промени в Закона за туризма предвиждат в големите ни курорти да се обособят зони за партита и зони за семейна почивка.\n\r\nИдеята за зони в курортите не е нова, тя се обсъжда от 2017 г., в наредба ще бъдат разписани специфичните фунции и  определения за националните курорти, обясни Лиляна Арсова, директор на дирекция \"Туристическа политика\" в Министерството на туризма пред bTV. \n\n\n\"Даваме възможност кметовете, съвместно с бизнеса и представители на туристическия бранш, да направят зониране. То ще включва определени функционални характеристики за конкретното място. В Слънчев бряг например може за бъде определена парти зона, зона за семеен туризъм. Разликата е, че ще се предлагат различни видове туристически услуги. Това зониране ще се случи само при курортите, които кандидатстват за национални”, посочи още Лиляна Арсова.  \n                    \n                    \n                \r\n                \r\n                \r\n                \r\nЧесто туристите в хотели на Слънчев бряг се оплакват, че не могат да спят вечер. Хотелите са само на няколко метра от заведенията. \n\r\nВеселин Налбантов, собственик на хотел, твърди, че това зониране не е дневния ред на туризма.\n\r\n\"Развлеченията са елемент от туристическия продукт, как ще разделиш парти зоната от зоната за отдих, курортът е създаден вече, има си закон, който казва, че след полунощ не трябва да има шум, но това не означава, че не трябва да има заведения”, казва още Веселин Налбантов.\n\r\nКристиян Киров от Асоциацията на заведенията, посочва, че няма как хората да бъдат спрени да ходят по заведенията, въпросът е да не се пречи на тези, които са решили да си почиват в хотелите.\n\r\n\"Мисля, че има вариант тези парти зони да бъдат обособени на места, на които не пречат на хотелите. Трябва да намерим някакво решение”, каза още Киров. \n\r\nОт Асоциацията на заведенията искат Южният плаж в Слънчев бряг да стане парти зона, в която дискотеките да работят цяла нощ.   \n\r\nДиана Колчева от Съюза па хотелиерите в Слънчев бряг смята, че това ще се отрази не толкова на Слънчев бряг, колкото на Свети Влас, Несебър и други населени места.\n\r\n\"Водата не е преграда и тя носи шума. Не сме против парти зоните, но бихме предложили на Министерството на туризма да се обособят такива зони извън курортните места. Може да е и на 2 км от курорта, но да е извън концентрацията на хотели”, посочи Колчева.\n\r\nСпоред нея партитата могат да бъдат изнесени и в крилата на сезона, като по думите й поне до 30 октомври има прекрасно време по Черноморието.\n\r\nТогава дори целият комплекс може да се превърне в парти зона, смята Колчева.", "date": "2019.08.19", "title": "Парти зоните по морето – в края и началото на сезона?"}
{"url": "https://www.dnes.bg/sofia/2019/08/19/vyzstanoviavat-dvijenieto-po-bul-bylgariia-v-sofiia.420095", "text": "От днес възстановяват движението за автомобили по столичния булевард \"България\", а до 15 септември се очаква да приключи и цялостната реконструкция на моста в ремонтирания участък.\r\nОсновната пътна артерия беше затворена за цялостно преасфалтиране. \r\nРемонтът струва 1,7 млн. лв., осигурени от Столична община.\r\nВчера свърши ремонтът на участъка от бул. \"Черни връх\" до бул. \"Гешов\" в северното платно.\r\nЮжното платно беше пуснато за движение преди известно време. Продължава работата по тротоара на южното платно и подхода от бул. \"България\" към бул. \"Витоша\", съобщана .", "date": "2019.08.19", "title": "Възстановяват движението по бул. \"България\" в София"}
{"url": "https://www.dnes.bg/stranata/2019/08/19/sled-chumata-bumashtina-kakvo-se-pravi-za-300-lv.420076", "text": "Стопани от Русенско се оплакват от тромава процедура за обещетенията при чумата по свинете. \n\n\n\r\n, за да могат хората, заклали домашните си прасета заради африканската чума, да получат подпомагането от 300 лева, коментираха кметове и ветеринарни лекари в Русе.\r\nОт това се оплакват засегнатите от заразата и на други места в страната. В края на миналата седмица стана ясно, че ще има промяна в правилата и хората се надяват, че те ще бъдат облекчени.\r\nМиналата седмица бяха спуснати оказанията как хората, заклали домашните си прасета заради африканската чума, да получат право на помощ.\r\n                    \n                    \n                \r\n                \r\n                \r\n                На 300 лв. ще имат право само стопаните, които са , като сумата ще се дава .\r\nСред условията са стопаните задължително да направят обезаразяване на двора си и на мястото, да представят фактура за препаратите, които са закупили. След посочване на банкова сметка чрез заявление хората ще получат парите, обясни Марийка Генова, кмет на русенското село Николово, пред БНТ.\r\nЗа удостоверяване на истиността на информацията ще се изискват подписите и на общинския кмет, и на областния управител, които не са били преки свидетели. \r\n ", "date": "2019.08.19", "title": "След чумата – бумащина. Какво се прави за 300 лв.?"}
{"url": "https://www.dnes.bg/sofia/2019/08/19/avariia-na-vodoprovod-ostavia-iujna-sofiia-bez-voda-dnes.420099", "text": "Авария на водопровод налага временно прекъсване на водоснабдяването в част от южните квартали на столицата\n\r\nВъв връзка с авария на водопровод в кв. „Симеоново“ се налага спиране на водоподаването на 19 август 2019 г. (понеделник) за клиентите на „Софийска вода”, живеещи в района на:\r\n\n\r\nв.з. „Малинова долина“  – от 14:30 до 20:00 часа\n\r\nкв. „Киноцентъра“ - от 15:00 до 20:00 часа\r\nc. Владая - района заключен между ЖП линия София-Перник, ул. „Лесковец“, ул.“Войнишко въстание“, ул.“Любомир Миланов“, ул. „Акад. П. Стайнов“, ул.“Равнище“ - от 14:00 до 20:00 часа\n                    \n                    \n                \r\n                \r\n                \r\n                \r\nв.з. „Приплат“ - от 14:00 до 20:00 часа\n\r\nкв. „Бояна“ -  от 16:30 до 20:30 часа\n\r\nв.з „Беловодски път“ - от 17:00 до 21:00 часа\n\r\nв.з. „Килиите“ - от 17:30 до 21:30 часа\n\r\nв.з. „Мала кория“ - от 17:30 до 21:30 часа\n\r\nкв. „Княжево“ - района между ул. „Панорамен път”, ул. „Проф. Державин”, бул. „Цар Борис III”, ул. „Ген. Михаил Кутузов”, ул. „Карамфил”, ул. „Бойна слава”, ул. „Клек”, ул. „Сребриста липа” и ул. „Бял равнец”- от 17:30 до 21:30 часа\n\r\nкв. „Княжево“, района между бул. „Цар Борис” III и ул. „Княжевска”, ЖП линията София  - Перник и ул. „Владайско въстание”- от 17:30 до 21:30 часа\n\r\nкв. „Горна Баня“ и в.з. „Горна баня“ – от 17:30 до 21:30 часа\r\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n“Софийска вода” АД се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.08.19", "title": "Авария на водопровод оставя Южна София без вода днес "}
{"url": "https://www.dnes.bg/stranata/2019/08/19/vidinchanin-nameri-mumificiran-myj-v-selskata-si-kyshta.420096", "text": "Мъж е открил мумифицирано тяло в наследствената си къща в с. Антимово. Това съобщиха от полицията във Видин. \n\r\n\n\r\nНа 16 август в 21.30 часа видинчанин съобщил в полицията, че малко по-рано същата вечер в стая на наследствената си къща в Антимово открил разложен труп. Мъжът разказал, че от дълго време не е посещавал имота и преминавайки през селото решил да го нагледа. \n\r\nДежурна оперативна група незабавно посетила местопроизшествието и извършила оглед. Разследващите установили, че се касае за мумифициран труп, вероятно на лице от мъжки пол, с неустановена към момента самоличност. \n                    \n                    \n                \r\n                \r\n                \r\n                \r\nИмотът бил видимо необитаем от дълго време, избуяла гъста растителност ограничавала достъпа до него, а всички помещения и вещи в тях били силно запрашени. \n\r\nРаботата по разследването на случая продължава, в РУ-Видин е образувано досъдебно производство.", "date": "2019.08.19", "title": "Видинчанин намери мумифициран мъж в селската си къща"}
{"url": "https://www.dnes.bg/crime/2019/08/19/shofior-na-avtobus-izdade-nelegalni-migranti-bgtol-gi-zakopcha.420092", "text": "Служители на БГТОЛ са установили две лица с неизвестна самоличност и гражданство, които са се придвижвали нелегално с румънски автобус, пътувал от Турция за Румъния, съобщиха от пресцентъра на полицията във Велико Търново.\n\n\r\n\n\r\nНа 18 август вечерта шофьорът на румънския автобус, който е пътувал от Турция, е забелязал двете лица и е сигнализирал на служителите на БГТОЛ, които са предприели незабавни мерки за задържането им.\n                    \n                    \n                \r\n                \r\n                \r\n                \r\nЗадържаните не са представили документи за самоличност и са твърдели, че са палестински граждани.\n\r\nНастанени са в Дома за временно настаняване на малолетни и напълнолетни лица в Горна Оряховица, като с тях е проведена беседа. Уведомени са Група \"Миграция\" и Агенцията за закрила на детето. В РУ - Велико Търново е образувана преписка, работата по изясняване на случая продължава.", "date": "2019.08.19", "title": "Шофьор на автобус издаде нелегални мигранти, БГТОЛ ги закопча"}
{"url": "https://www.dnes.bg/politika/2019/08/19/ne-me-gledai-umno-bylgarino-jorj-ganchev-i-jivotyt-ot-sasht-do-vladaia.420103", "text": "Не 4 пъти, 10 ще се кандидатирам докато умра. Така обоснова рекордното си 4-то кандидатиране за президент преди 3 години един от най-противоречивите образи на българската политика от прехода - Жорж Ганчев. \n\r\nЦветен, провокативен, полемичен и различен - какъвто и да беше истинският Жорж, със сигурност си спечели мястото на един от най-ярките образи, в иначе изпълнената със скучновати личности, българска политика. Лафовете му, изпълнени с възрожденски плам и известна шопска злъч, ще останат завинаги в умовете на българите, които, харесващи го или не, признават и днес неговата различност. \n\r\nНа 19 август, си отиде Георги Ганчев Петрушев - както е истинското му име - политик, спортист, журналист и шоумен.\n                    \n                    \n                \r\n                \r\n                \r\n                \r\nРоден в края на 30-те, току преди избухването на войната, която ще разруши Европа, Жорж винаги е гледал към Запад, България му е тясна, както той сам признава. Така през 60-те години се жени за британска поданичка и емигрира. Започва дългият път на Георги Петрушев към създаването на Жорж Ганчев. \n\r\nЗавършва Британската академия по фехтовка и Театралния институт в Холивуд, Калифорния. През периода 1973 - 1988 г. се изявява като режисьор, сценарист в театъра, продуцент в киното и театъра на Англия и САЩ. По негови твърдения е автор на 7 филмови сценария в Холивуд, на пиеси, продуцирани в Холивуд, на книги и поезия.\r\nПрез 1970 и 1974 г. е световен шампион по фехтовка при професионалистите. Изявявал се е и като актьор. В България е издадена неговата автобиография \"Жорж\". Както сам декларира - неговото хоби са конете, музиката и поезията.\n\r\nСлед промените, се прибира в България и става една от най-активните политически фигури в страната. Участва в учредяването на СДС, а през 1990 г. създава Българския бизнесблок. Първото му участие на избори е през 1992 г. - бори се за президент. Шокиращо, но тогава получава цели 17% от гласовете - трето място. Не е малко за един на практика непознат за публиката образ. \n\r\nСледват годините му на депутат в 37-ото и 38-то Народни събрания.  В парламента е председател на парламентарната група на Бизнесблока (1995 – 2001), оглавявал е парламентарната Комисия за радио, телевизия и съобщения.\n\r\nСледват още три опита в кандидат-президентски надпревари, но така и никога повече не постига такъв силен резултат като на първите избори. Сухата му политическа биография включва още създането на Национално патриотично обединение през 2004 година, участие в различни коалиции и обединения. \n\r\nИстинската му същност обаче може да бъде разкрита чрез някои от неговите незабравими цитати и словесни еквилибристики.\n\r\nПодбрахме някои от тях, в памет на яркия образ, за който \"Родината се обича не защото е голяма, а защото е своя\".\n\r\n\n\r\n. -  за президента Желю Желев\n\r\n  - към депутата от СДС Александър Йорданов\n\r\n - въпрос към възлюбената му Шуши в някакво вестникарско интервю във Владая \r\n\n\r\n - отново за президента Петър Стоянов\n\r\n - по време на предизборна кампания за президент на България, когато дава думата на своя кандидат-вицепрезидент д-р Петър Берон\n\r\n - за поредните му президентските избори\n\r\n\r\n\r\nПоклон пред паметта му!\n\r\n\n\r\n ", "date": "2019.08.19", "title": "Не ме гледай умно, българино! Жорж Ганчев и животът от САЩ до Владая"}
{"url": "https://www.dnes.bg/tenis/2019/08/19/oshte-nadolu-grisho-veche-e-78-i-v-ranglistata-na-atp.420104", "text": "Григор Димитров падна с четири места в обновената ранглиста на АТП, след като през миналата седмица загуби в първия кръг на турнира по тенис от сериите \"Мастърс\" в Синсинати.\n\r\nДимитров вече е 78-и място с 722 точки, което е най-лошото му класиране от 27 май 2012 година, когато беше 87-и, припомня БТА.\n\r\nНовак Джокович (Сърбия) запази лидерската си позиция с 11685 точки, а зад него четворката остана непроменена. Втори е Рафаел Надал (Испания) със 7945, трети е Роджър Федерер (Швейцария) с 6950, а Доминик Тийм (Австрия) е с 4925 на четвърто място.\n\r\nРуснакът Даниил Медведев, който триумфира в Синсинати, записа рекордно класиране на петото място с 4195 точки.\n                    \n                    \n                \r\n                \r\n                \r\n                \r\nЧелната десетка на световната ранглиста на АТП и българите в нея:\r\n1. (1) Новак Джокович (Сърбия) 11685 точки\r\n2. (2) Рафаел Надал (Испания) 7945 точки\r\n3. (3) Роджър Федерер (Швейцария) 6950 точки\r\n4. (4) Доминик Тийм (Австрия) 4925 точки\r\n5. (8) Даниил Медведев (Русия) 4195 точки\r\n6. (6) Александър Зверев (Германия) 4005 точки\r\n7. (5) Кей Нишикори (Япония) 4005 точки\r\n7. (7) Стефанос Циципас (Гърция) 3455 точки\r\n9. (9) Карен Хачанов (Русия) 2890 точки\r\n10. (11) Роберто Баутиста Агут (Испания) 2575 точки\r\nбългарите:\r\n78. (74) Григор Димитров 722 точки\r\n293. (289) Димитър Кузманов 140 точки\r\n519. (517) Александър Лазаров 53 точки\r\n664. (664) Александър Лазов 31 точки\r\n781. (768) Александър Донски 19 точки\r\n801. (818) Габриел Донев 18 точки\r\n959. (955) Адриан Андреев 11 точки\r\n1099. (1101) Васко Младенов 7 точки\r\n1236. (1315) Симон Антъни Иванов 5 точки\r\n1482. (1484) Пламен Милушев 2 точки\r\n1701. (1698) Вениамин Нив 1 точка\r\n1858. (-------) Леонид Шейнгезихт 1 точка\r\n ", "date": "2019.08.19", "title": "Още надолу: Гришо вече е 78-и в ранглистата на АТП"}
{"url": "https://www.dnes.bg/obshtestvo/2019/08/19/slavi-trifonov-noviiat-barekov-dyrpa-glasove-ot-volia-i-ataka.420105", "text": "Новият играч на родната политическа сцена шоуменът Слави Трифонов, който обяви, че ще учреди партията \"Няма такава държава\", няма шанс да мине бариерата от 4%, за да излъчи депутати. \n\r\nКъм момента политическата му сила би получила 1,7% от гласовете на избирателите, сочи проучване на \"Барометър България\", финансирано със средства на социологическата агенция. \n\n\n\n\r\nПри провеждане на парламентарни избори партията на Трифонов е с потенциал да \"открадне\" избиратели от по-малките партии, които в момента отбелязват отлив на одобрение, като \"Воля\", \"Атака\" и \"Презареди България\" на бившия евродепутат Николай Бареков. \n                    \n                    \n                \r\n                \r\n                \r\n                \r\nСоциолозите обаче правят уточнението, че на този етап заявлението на участвалите в проучването е да подкрепят бъдещата партия на Слави Трифонов преди всичко, защото го одобряват като обществена фигура. \n\r\nТепърва ще си проличи доколко ще привлече реален вот както персонално той като политик, така и формацията, която ще създаде - като политическа платформа и като лица, които ще предложи на публиката, уточняват от \"Барометър България\". \n\r\nКъм момента бъдещата партия на Трифонов не води до значими промени в  стратификацията на политическия живот и по-скоро се явява \"новата Воля\", с която ще се бори за евентуално влизане в парламента. \n\r\nДоколкото партията на Веселин Марешки се яви като наследник на електората, подкрепящ бившия тв водещ Бареков, то Слави Трифонов може да се определи като \"новият Бареков\", допълват авторите на изследването. \n\r\nПроучването показва още, че водещата политическа сила си остава ГЕРБ с относително стабилни позиции - 22% подкрепа на избирателите.\n\r\nТрадиционно на второ място е БСП с 16,9% като за момента не се наблюдава динамика в \"ножицата\" на одобрението между двете политически сили, регистрирана при последните избори за Европейски парламент. \n\r\nНа трето място е ДПС с 5,6%, като трябва да се отбележи, че според спецификата на електората на Движението точният процент на одобрение е трудно да бъде оценен с изцяло социологическа методика.\n\r\nВМРО с 5,3% имат тенденция за повишаване на одобрението, което бяха генерирали по време на изборите за евродепутати, като привличат т.нар. патриотичен вот на избирателите, включително и на привържениците на останалите две партии от вече разпадналата се \"малка коалиция\". \n\r\nВ сезона на отпуските българите имат ясно изразена оценка за собствената си финансова ситуация, като процентите доволни/недоволни са почти изравнени, сочи още изследването.\n\r\nЗа 42,1% от анкетираните финансовите средства, с които разполагат, са удовлетворителни.\n\r\nТрадиционно лятото е сезон на по-позитивни нагласи, в който хората са в добро настроение и с положителни очаквания. \n\r\nЛятната почивка обаче не е достатъчна причина за оптимизъм за 39,2%, които не са доволни от финансовото си положение и биха желали да е по-добро.\n\r\nЕдва 18,7% не могат да изразят мнение по темата.", "date": "2019.08.19", "title": "Слави Трифонов – новият Бареков, дърпа гласове от \"Воля\" и \"Атака\" "}
{"url": "https://www.dnes.bg/stranata/2019/08/19/vodach-na-karuca-zagina-na-miasto-blysna-go-piian-shofior.420102", "text": "Водач на каруца загина при тежка катастрофа, съобщиха от полицията.\r\nСигнал е подаден на 18 август в полицията в Левски за пътен инцидент на пътя от град Левски за село Градище.\r\n36-годишен водач на \"Дачия“ при движение с несъобразена скорост и при намалена видимост удря каруца.\r\n\r\nПри проверка с дрегер е установена положителна проба за алкохол на водача на автомобила - Той е задържан за срок до 24 часа. Уведомен е дежурен прокурор. ", "date": "2019.08.19", "title": "Водач на каруца загина на място, блъсна го пиян шофьор"}
{"url": "https://www.dnes.bg/stranata/2019/08/19/koi-shte-lekuva-nevrolozite-vyv-vidinskata-bolnica-napusnaha.420072", "text": "Отделението по неврология във видинската болница от неделя е без лекари. Те напуснаха след едномесечно предизвестие, защото заплатите им са твърде ниски. След около месец болницата ще остане и без медицински сестри, защото те също са заявили желанието си да напуснат в края на септември.\n\n\r\nОтделението по неврология в момента работи без специалисти.\r\n\"В момента има двама лекари. Единият работи нощна, а другият дневна смяна. Те обаче не са специалисти. Тоест,  могат да лекуват, но не и да изписват пациенти. Ако го изпишем, това означава, че е излекуван за сметка на болницата”, заяви пред Нова тв старшата сестра на отделението Даниела Милова.\r\n                    \n                    \n                \r\n                \r\n                \r\n                Тя уточни, че няма никаква яснота дали ще дойде специалист. Най-близката болница е тази в Монтана, което е на 1000 км. Ситуацията ще се усложни ако дойде пациент с инсулт.\r\nМилова  коментира и писмо от зам. министърката на здравеопазването Жени Начева, че се търсят специалисти, които да бъдат комантировани в болницата във Видин. \"Много несериозно звучи, тъй като тези специалисти не достигат навсякъде. Коя болница би могла да си отдели от специалистите, за да ги пренасочи на друго населено място и за колко време може да се случи това?\"\r\nТя потвърди, че в момента и медицинските сестри се готвят да напуснат, заради условията на работа. По думите й заплатата на медиците е 580 лв., което е крайно недостатъчно. Тя допълни, че в момента в отделението има 6 пациенти. \"Това не е само при нас, а като цяло здравеопазването в България\".\r\nВъпреки протестите и обещанията на управляващите, че ще се дадат пари за финансиране на общинските болници, директорът на болничното заведение твърдо заявил на служителите си, че не могат да очакват увеличение на заплатите. Здравното министерство е отказало коментар.", "date": "2019.08.19", "title": "Кой ще лекува? Невролозите във видинската болница напуснаха"}
{"url": "https://www.dnes.bg/stranata/2019/08/19/ima-li-vryzka-mejdu-kokaina-v-burgas-i-tozi-izpluval-vyv-varna.420059", "text": "Кокаин за 2,5 милиона евро бе открит в пратка с банани от Еквадор на пристанището в Бургас. Разследващите се съмняват, че може да има връзка между него и изплувалия край Варна преди месец, съобщават от БНТ.\n\r\nПричината е, че намереният в кашони с банани от Еквадор наркотик е един и същ и по вид, и по качество с предишните пакети, открити по плажната ивица у нас и в съседната ни страна.\n\r\nБългарските власти са задействали активни контакти на сътрудничество с румънските служби, както и обмяна на информация с италианските власти, за да се установят всички обстоятелствата около претоварването на бананите на едно от южните италиански пристанища.\n\r\nИма отправена молба за правна помощ към Еквадор, за да се провери абсолютно всичко за произхода на бананите.\n                    \n                    \n                \r\n                \r\n                \r\n                \r\nДнес бяха направени и обиски в складовете на фирмата вносител. Причината е, че част от бананите, които са получени с кораб на пристанище Бургас в края на юли, вече са изпратени към базите й. Проверява се дали в тези количества няма също укрит кокаин.\r\n ", "date": "2019.08.19", "title": "Има ли връзка между кокаина в Бургас и този, изплувал във Варна? "}
{"url": "https://www.dnes.bg/index/2019/08/19/gyrciia-v-boina-gotovnost-turski-samolet-navliazyl-vyv-vyzdushnoto-i-prostranstvo.420057", "text": "От 15 август насам 33 нарушение са били засечени в гръцкото въздушно пространство в североизточния, централния и югоизточния райони на Егейско море. А два турски самолета са извършили три нарушения край Атина, съобщават от вестник \"Екатемерини”, цитиран от BTV.\r\nТова довело до повишаване на бойната готовност в Гърция през уикенда.\r\nВ петък турски самолет за наблюдение CN-235 е навлязъл в гръцкото  въздушно пространство в югоизточния Егейски регион, нарушавайки Атинския  полетен информационен регион (FIR).\r\n\r\nТурският самолет е бил прихванат от гръцки военни самолети в съответствие с международните правила.\r\n\r\nИнцидентът  в петък е само ден след като бяха регистрирани множество нарушения на  въздушното пространство по време на националния празник на Гърция - 15  август.\r\n \r\n ", "date": "2019.08.19", "title": "Гърция в бойна готовност – турски самолет навлязъл във въздушното й пространство"}
{"url": "https://www.dnes.bg/notifikacii/2019/08/19/rekord-sled-vtorata-svetovna-bejancite-v-sveta-sa-70-miliona.420058", "text": "70 милиона души - толкова е броят на бежанците в света- Според Върховния комисариат на ООН за бежанците, това е рекорден брой след Втората световна война.\r\nВойни, преследвания, глобално затопляне гонят хората от домовете им,  съобщи германският клон на ВКБООН в декларация, публикувана днес, ден  преди Световния ден на хуманитарната помощ, който се отбелязва утре.\r\nХуманитарната организация \"Ес О Ес детски селища\" съобщи, че 12 000 деца са убити или ранени през 2018 г. Хиляди са били отвлечени и вербувани като деца войници, стотици хиляди са били тежко травмирани. Най- много убити и ранени деца има в Афганистан - 3062, в Сирия - 1854 и в Йемен - 1698.\r\n\"А това са само известните случаи. Мрачното число вероятно е много по-голямо\", посочва в декларацията Тереза Нгиги, главен психолог на \"Ес О Ес детски селища\". \"Съобщенията от последните седмици за убити и ранени деца в Сирия, Йемен и Судан показват, че страданията на децата в райони на войни и конфликти продължават през 2019 г.\", добави тя", "date": "2019.08.19", "title": "Рекорд след Втората световна: Бежанците в света са 70 милиона "}
{"url": "https://www.dnes.bg/index/2019/08/19/receptata-dnes-zeleni-domati-pane.419848", "text": ":\r\n1 и ½ чаши брашно\r\n1 чаена лъжица черен пипер\r\n1 чаена лъжица червен пипер\r\n1 чаена лъжица чеснов прах\r\n2 яйца, разбити\r\n250 мл бира\r\n½ чаша олио за пържене\r\n5 зелени домата, нарязани на колелца\r\n \r\n:\r\n \r\nВ голяма купа смесете брашното, двата вида пипер, чесновия прах, разбитите яйца и бирата. Разбъркайте добре с телена бъркалка до хомогенна смес. Загрейте олиото в тиган на средна температура. Потопете всяко колелце зелен домат в получената панировка, след което пържете в сгорещената мазнина до златисто. След като са готови, поставете панираните домати върху кухненска хартия, за да се отцедят.\r\n\r\n", "date": "2019.08.19", "title": "Рецептата Dnes: Зелени домати пане "}
{"url": "https://www.dnes.bg/notifikacii/2019/08/19/trymp-vse-pak-shte-napravi-opit-da-kupi-grenlandiia.420060", "text": "Доналд Тръмп потвърди, че идеята за закупуване на Гренландия не е била просто шега, а неговата администрация наистина е проучвала възможностите за придобиване на острова.  \n\n\r\n\"Дания фактически притежава Гренландия, ние сме много добри съюзници.  Пазим Дания, така както и голяма част от останалия свят, така че идеята  се появи и аз я определих като стратегически интересна, ще поговорим  малко с тях, но не е номер 1 в списъка\", заяви Тръмп. \r\nПо-рано икономическият съветник на Белия дом Лари Къдлоу потвърди,  че президентът Доналд Тръмп иска да помисли за възможността да купи  Гренландия, въпреки изявлението на правителството на полуавтономната  територия на Дания, че тя не е за продан, предаде Асошиейтед прес.  Къдлоу каза пред телевизия Фокс, че не може да предскаже какво ще се  случи, но нарече Гренландия стратегическо място с много ценни минерали.\r\r\n                \r\n                \r\n                Американските военни от години разполагат с военновъздушната база Туле в  Гренландия - най-северната американска база. Тя е част от глобалната  мрежа радари и други сензори, които издават предупреждения за балистични  ракети и осигуряват наблюдение на космическото пространство, посочва  АП.   \n\r\nДатската министър-председателка Мете Фредериксен потвърди,  че Гренландия не е за продан, предаде ДПА. При пристигането си на  арктическия остров тя посочи пред репортери, че  \"Гренландия не е  датска, а гренландска. А относно съобщенията, че президентът на САЩ е  проявил интерес да купи Гренландия, Фредериксен  каза: \"Силно се  надявам, че това не е било сериозно\".\r\nТръмп коментира и протестите в Хонконг. Той ги обвърза с търговските преговори с Китай и призова китайското правителство да не  използва насилие за потушаване на анти-правителствените демонстрации в  Хонконг:\n\r\n\"Мисля, че ще бъде много трудно да се договорим, ако  използват насилие. Имам предвид ако се случи друг инцидент, подобен на  този на площад Тянанмън. Много ще е трудно, ако има насилие. Аз съм  президент, но това е отвъд мен. Ще има големи политически настроения,  ако не направя нещо.\"\r\n\n\r\n ", "date": "2019.08.19", "title": "Тръмп все пак ще направи опит да купи Гренландия "}
{"url": "https://www.dnes.bg/world/2019/08/19/okiokiul-pyrviiat-lednik-padnal-v-jertva-v-islandiia.420061", "text": "Правителството на Исландия обяви официално вчера първата \"смърт\" на ледник в страната. Той бе почетен са специална церемония, на която присъстваше и премиерът Катрин Якобсдотир, съобщават от БТА.\r\nЛедникът Окйокюл (съкратено Ок), пребивавал 700 години на върха на вулканична планина, е загубил още през 2014 г. статута си на ледник заради стопяване и изтъняване. На церемонията в присъствието на бившия президент на Ирландия Мери Робинсън исландският геолог Оддур Сигурдсон откри паметна плоча, отбелязваща изчезването на първия от стотиците ледници в островната страна. Като послание към бъдещето на плочата бе изписано: \"През следващите 200 години всички големи ледници се очаква да последват същия път. Този монумент е свидетелство, че ние знаем какво се случва и какво трябва да се направи.\r\n                    \n                    \n                \r\n                \r\n                \r\n                Сигурдсон, която е свързан с университета \"Райс\" в Хюстън, от години наблюдава състоянието на Окйокюл, североизточно от столицата Рейкявик. Според сателитни снимки на Земната обсерватория на НАСА през 1986 г. ледникът Ок е представлявал компактно бяло петно, но на снимка от 1 август т.г. от него са останали само малки фрагменти бял лед.\r\nПо определение ледникът трябва да бъде с дебелина 40-50 метра и да се движи от собствената си тежест. Ледът на Ок е само 15 м дебел.\r\nРойтерс цитира професор Миник Розинг от Копенхагенския университет, според когото \"няма никакво съмнение, че климатът в Арктика се променя значително и скоростно\". Климатичните промени ще бъдат главна тема на предстоящата тази седмица среща в Исландия на премиерите на страните от Северния съвет с участието на канцлера на Германия Ангела Меркел. Северният (Нордическият) съвет обхваща Дания, Норвегия, Швеция, Финландия и самоуправляващи се територии като Гренландия.", "date": "2019.08.19", "title": "Окйокюл - първият ледник паднал в жертва в Исландия "}
{"url": "https://www.dnes.bg/world/2019/08/19/vsiavane-na-panika-ili-istina-sa-mrachnite-prognozi-za-brexit.420062", "text": "Държавният министър в британското министерство на бизнеса, енергетиката и индустриалната стратегия Куази Куартенг днес отхвърли като несъстоятелни и целящи да всеят паника опасенията от евентуален недостиг на храна, гориво и лекарства в случай на Брекзит без сделка, предаде Ройтерс.\r\n\"Мисля, че около това има много паникьорство, трябва да се подготвим за излизане без сделка\", каза Куартенг по телевизия \"Скай нюз\" в отговор на въпрос за изтекли в пресата правителствени документи, в които се изтъква потенциален недостиг. \"Ще сме напълно готови да напуснем без сделка на 31 октомври\", увери Куартенг.\r\nПо-рано днес в. \"Сънди таймс\" съобщи, че Великобритания ще бъде засегната от недостиг на гориво, храни и лекарства, ако напусне Европейския съюз без споразумение. Това сочели документи на британското правителство, с които вестникът се е запознал, предаде Ройтерс. Изданието посочи също, че има риск от нарушаване на работата на пристанищата и от \"твърда\" граница с Ирландия. ", "date": "2019.08.19", "title": "Всяване на паника или истина са мрачните прогнози за Brexit? "}
{"url": "https://www.dnes.bg/stranata/2019/08/19/den-na-traur-v-sliven-v-pamet-na-kristin.420063", "text": "Днес в Сливен е обявен ден на траур в памет на Кристин, която бе изнасилена и убита на 15-ти август в село Сотиря. В 17 часа в града ще се проведе и бдение, съобщават от\r\n\r\n \r\nЗа престъплението, след мащабна акция на полицията, беше задържан 21-годишният Мартин Трифонов. \n\n\r\nОкръжният съд в Сливен гледа мярката му за неотклонение днес. Предстои да му бъде поискана постоянна мярка \"задържане под стража\". Срещу Мартин са повдигнати три обвинения – за блудство, за изнасилване и за убийство. \n\r\nТой е настанен в Сливенската болница с огнестрелни рани и счупване на костите на краката. Състоянието му е стабилно, без опасност за живота, адекватен е. ДНК пробата категорично потвърждава, че той е изнасилил и убил 7-годишната Кристин, съобщи окръжният прокурор на Сливен Пламен Стефанов. \n                    \n                    \n                \r\n                \r\n                \r\n                \r\nДнес ще бъде решено дали заседанието за гледане на мярката за неотклонение на Мартин ще бъде в съда или ще има изнесено заседание на съдебния състав в болницата. По-рано стана ясно, че той е направил пълни самопризнания за убийството пред служебния си защитник.", "date": "2019.08.19", "title": "Ден на траур в Сливен в памет на Кристин "}
{"url": "https://www.dnes.bg/stranata/2019/08/19/zadyrjaha-jena-za-smyrtta-na-ednomesechnoto-i-bebe.420070", "text": "Полицията в Благоевград задържа 18-годишна жена, заради смъртта на едномесечното й бебе, предава БНР.\r\nПо непотвърдена информация, майката и мъжът, с когото живеела на семейни начала, били на празненство в село Падеш миналата вечер. \r\n\r\nЖената разказала, че се прибрала да нахрани бебето към 3.00 часа през нощта, след което заспала. Сутринта открили безжизненото тяло на детето, починало най-вероятно от задушаване.\r\nМомчето било първо дете за майката. Една от версиите, по които работят службите е, че детето е било оставено по очи на възглавницата и поради невъзможност да се обърне самичко, се е задушило, съобщава Нова тв.\r\nСемейството живеело в мизерни условия в една стая. Бащата бил работник в животновъдна ферма. По случая се води разследване.\r\n \r\n\r\n ", "date": "2019.08.19", "title": "Задържаха жена за смъртта на едномесечното й бебе"}
{"url": "https://www.dnes.bg/world/2019/08/19/silen-pojar-bushuva-v-turskata-provinciia-izmir.420066", "text": "Силен пожар се е разразил в района град Урла в турския вилает Измир.\r\n\r\nОгънят тръгнал от боровата гора край града. Поради силния вятър пламъците бързо се разнесли и стигнали до къщите на село Демирджили. Запалила се е една къща, която за щастие била необитаема.\r\n\r\nКметът на Урла заяви, че заради пожара са евакуирали част от живущите в няколко махали.\r\n\r\nТри хеликоптера, 14 булдозера, пожарни коли и екипи са участвали в гасенето на огнената стихия, предаде БТА.\r\n\r\nВ населените места пожарът е овладян. Но той още гори в горските местности и действията по гасенето продължават, каза кметът Бурак Огуз.\r\n\r\nПо думите му няма пострадали хора, но са напълно унищожени обширни горски площи.\r\n\r\nРайонът на Урла се слави с красивите си борови гори, които се издигат недалеч от морския бряг.", "date": "2019.08.19", "title": "Силен пожар бушува  в турската провинция Измир"}
{"url": "https://www.dnes.bg/world/2019/08/19/40-selishta-evakuirani-zaradi-pojari-na-kanarskite-ostrovi.420071", "text": "Около 40 населени места са евакуирани заради бързо разрастващите се горски пожари на Гран Канариа - големия остров от испанските Канарски острови в Атлантическия океан, предаде ДПА.\r\n\r\nЗаради високите температури и ниската влажност в планините на острова е много трудно да бъде контролиран \"изключително агресивният\" огън, каза вчера ръководителят на регионалното правителство Анхел Виктор Торес. По думите му пожарът е започнал в събота вечерта в район, засегнат от голям пожар преди седмица.\r\n\r\nЗа де се избегнат човешки жертви, властите са евакуирали около 40 населени места в района, населявани от около 4000 души, каза Торес. Той добави, че в борбата с новия пожар участват 600 души на земята, подпомагани от два самолета и девет хеликоптера.\r\n\r\nПо данни на мадридския вестник \"Паис\" поставеният вече под контрол пожар отпреди седмица е унищожил до 1500 хектара гори.\r\n ", "date": "2019.08.19", "title": "40 селища евакуирани заради пожари на Канарските острови"}
{"url": "https://www.dnes.bg/stranata/2019/08/19/novo-ognishte-na-pojar-krai-rebrovo.420068", "text": "Пожарът в землището между селата Луково, Реброво и Владо Тричков е локализиран, но има ново огнище. Горяха сухи треви в борова гора. Пожарът възникна около 14 часа вчера, предаде. \n\r\n\r\nНа място веднага са насочени девет пожарни екипа, които предприемат действия за погасяване на огъня, навлязъл и в част от гористата местност. Има опасност огънят да тръгне към борова гора.\r\n\r\nВ резултат на бързата реакция и с помощта на местното население и ловните дружинки, организирани от кметовете на селата, пожарът е овладян. \r\n\r\nНа място останаха дежурни екипи, които да осъществяват наблюдение над останали отделни тлеещи огнища и при необходимост да реагират своевременно. Няма опасност за населението в околните села.", "date": "2019.08.19", "title": "Ново огнище на пожар край Реброво"}
{"url": "https://www.dnes.bg/rusia/2019/08/19/ruski-iztrebitel-mig-31bm-poletia-v-blizkiia-kosmos.420064", "text": "На повече от 20 хил. метра, със скорост от 2500 км/ч, руският изтребител МиГ-31БМ направи първия си полет в близкия Космос, съобщиха от РИА Новости, цитирани от агенция \"Фокус\".\r\nТелевизионният канал \"Звезда“ публикува видео от учебен полет на височинен изтребител МиГ-31БМот морската авиация на Тихоокеанския флот в близкия комсос.\r\n\"За първи път във въздушни боеве на практически таван участваха нови модернизирани височинни изтребители-прехващачи МиГ-31БМ“, отбелязаха от пресслужбата на Източния военен окръг.\r\nПолетът е осъществен на височина повече от 20 хиляди метра със скорост 2500 км/ч. Екипажът е провеждал търсене на условен противник без привличане на наземните средства за противовъздушна отбрана.\r\n                    \n                    \n                \r\n                \r\n                \r\n                МиГ-31 е двуместен свръхзвуков изтребител-прехващач с голям радиус на действие, който може да оперира във всякакво време. Предназначен е за прехващане и унищожаване на въздушни цели на пределно малки, малки, средни и големи височини, в прости и сложни метеорологични условия, когато противникът използва активни и пасивни радиолокационни смущения.\r\nМиГ-31БМ е модернизирана версия на самолета, получила нова система за управление на въоръжението и по-съвременен радиолокатор.\r\n", "date": "2019.08.19", "title": "Руски изтребител МиГ-31БМ полетя в близкия Космос "}
{"url": "https://www.dnes.bg/index/2019/08/19/koga-i-kyde-sa-ubiti-jertvite-krai-negovan-neiasno.420079", "text": "Все още не е известна самоличността на хората, чиито тела бяха открити вчера край водоема в Негован. Криминалистите продължават с огледа, а междувременно се преглеждат и списъците с обявените за издирване.\n\r\nИ двамата са простреляни в главите, засега е сигурно, че единият труп е на жена, а за вторият се предполага, че е на мъж, но не може да се твърди с категоричност.\n\n\nОткритите останки са в напреднало разложение и тепърва ще се установява кога е настъпила смъртта.\n\r\nВодолази ще обследват язовира. Предстоят и съдебно медицински експертизи и ще се проверяват профилите на безследно изчезналите хора, за да се види дали няма съвпадение с намерените тела.\r\n                \r\n                \r\n                \r\nТе са били разчленени и поставени в чували и бидони.\n\r\n\"След извършване на повторния оглед са открити множество човешки останки в 3 бидона и 5 чувала. Те сочат, че се касае за два трупа. Единият със сигурност на жена, за другия все още не се знае какъв е полът на жертвата. Напълно възможно е убийството да е извършено от родственик и лицата да не са обявени за издирване\", допусна говорителката на Главната прокуратура Румяна Арнаудова.", "date": "2019.08.19", "title": "Кога и къде са убити жертвите край Негован – неясно"}
{"url": "https://www.dnes.bg/video-prognoza/2019/08/19/slynchev-i-topyl-ponedelnik-temperaturite-do-35-gradusa.420073", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Днес ни очаква слънчев и топъл ден. Това каза в \"България сутрин\" синоптикът Йоана Недева. Максималните температури ще бъдат между 32 и 35 градуса. \n\r\nПреди обед времето ще бъде слънчево, а след обед над източните райони и над планините ще се развива купеста облачност. Валежи не се очакват.\n\r\nМаксималните температури ще са между 32 и 35 градуса. В Сандански се очаква термометрите да покажат около 36 градуса. Над планините ще има значителна облачност след обед. Вятърът ще е до умерен от североизток. Над 2500 метра височина температурите ще са около 10 градуса.\n\r\nНад Черноморието времето ще бъде слънчево. По Южното крайбрежие ще има повече облаци след обед, но без валежи. Температурите ще са между 28 до 30 градуса. Водата пък е с температура от 25 до 27 градуса. \r\n                \r\n                \r\n                \r\nУтре и в сряда ще има по-съществени заоблачавания на изток, но без валежи. Температурите ще са около 32 градуса. В четвъртък на запад ще бъде слънчево с дневни температури до 34 градуса. В петък ще има повече слънчеви часове, като дневните температури ще достигнат 36 градуса. През уикенда ще се задържи слънчево и топло, обясни Недева пред .", "date": "2019.08.19", "title": "Слънчев и топъл понеделник. Температурите - до 35 градуса"}
{"url": "https://www.dnes.bg/business/2019/08/19/perspektivna-li-e-aec-belene-chastni-korporacii-niamat-interes.420074", "text": "Притеснителен е фактът, че няма европейска компания, която да проявява интерес да бъде стратегически инвеститор в АЕЦ \"Белене\", заяви експертът по безопасност на ядрени електроцентрали проф. Георги Касчиев. \n\r\nДнес изтича срокът за кандидатстване за стратегически инвеститор за строежа на централата\n\r\nДо момента е предоставено от китайската и корейската ядрена корпорация. Очаква се оферта и от \"Росатом\". Има и две оферти за оборудване -  от \"Фрам атом\" и \"Дженерал електрик\".\n\r\nКасчиев уточни, че преди 11 години, когато беше обявен първият конкурс за стратегически инвеститор, са участвали поне девет известни енергийни компании от Европа.\n\n\n                    \n                    \n                \r\n                \r\n                \r\n                \r\n\"Тогава в отговор на мой критичен анализ НЕК отговори, че наличието на толкова много енергийни компании показва, че проектът е добър и печеливш. Всичко се разпадна и сега, ако следваме логиката на НЕК –  проектът не е перспективен\", заяви Касчиев.\n\r\nТой откри и още един тревожен фактор, липсата на частни компании, които да проявяват интерес. По думите му, това показва, че проектът не е перспективен.\n\r\n\"Вероятно ще участват само държавни компании и то от страни извън ЕС като Русия и Китай, които разглеждат проекта като геополитически. Включването на страни извън Съюза в ядрените дейности е чувствителен въпрос и изисква силно доказване. На всичко отгоре, той не се одобрява от европейската комисия\", допълни Касчиев пред bTV.\n\r\nЯдреният експерт посочи, че не вярва проектът да се реализира. Той каза още, че очаква Русия и Китай да обединят предложенията си в процеса на преговори. \n\r\n\"Ще използват ситуацията, за да извиват ръце и да получат значителни отстъпки, макар нашите управляващи да твърдят, че няма да има държавни гаранции\", заяви енергетикът.\n\r\nПроф. Георги Касчиев изрази съмнение, че площадката на АЕЦ \"Белене\" е компрометирана и този факт се прикрива.\n\r\n\"За мен е рискова. От управляващите никой няма понятие от ядрени рискове и как се предотвратяват. През 1983 г. руската страна е предложила площадката да бъде изоставена\", допълни той.", "date": "2019.08.19", "title": "Перспективна ли е АЕЦ \"Белене\"? Частни корпорации нямат интерес"}
{"url": "https://www.dnes.bg/temida/2019/08/19/ubiecyt-ot-sotiria-napadnal-kristin-s-kamyk-chaka-go-30-g-zatvor.420083", "text": "Лицето е направило пълни самопризнания в разпита му като обвиняемо лице. Това самопризнание е различно от това, което би могъл един подсъдим да направи пред съда, когато бъде внесен обвинителен акт. Това каза пред Нова говорителят на главния прокурор Румяна Арнаурдова по повод жестокото убийство на 7-годишната Кристин в село Сотиря. Основен обвиняем по случая е 21-годишният криминално проявен Мартин Трифонов.\n\n\n\n \n\r\nПо думите на Арнаудова, убиецът е обяснил в подробности пред разследващите интензитета и начина, по който е нанесъл ударите, с които е умъртвил момичето.\n\r\n\"Използвал е камък за нанасяне на тежки наранявания по детето. Твърди, че е извършил тези действия под влиянието на алкохола. Това, разбира се, не оправдава лицето\", заяви още говорителят на главния прокурор.\n                    \n                    \n                \r\n                \r\n                \r\n                \r\nТя беше категорична, че няма данни за ненавременна или неадекватна намеса на медицинския екип. \n\r\n\"Причината за смъртта на детето е тежка черепно-мозъчна травма с излив на мозъчно вещество, несъвместимо с живота\", обясни Арнаудова.\n\r\nВчера стана ясно, че Мартин Трифонов е признал първо вината си на назначения му служебен адвокат. Защитникът обясни пред bTV, че става въпрос за смразяващи детайло за престъплението.\n\r\nМартин осъзнавал какво е направил и твърди, че съжалява за стореното. Изтъкнал, че първо пил ракия, после бира.\n\r\nВсичко, което заподозреният е разказал, тепърва ще бъде проверено. За целта ще бъде проведен следствен експеримент на мястото на престъплението.\n\r\nСпоред неговия служебния защитник в подобни случаи едва 70% от думите на задържаните за тежки престъпления могат да бъдат приети като истина и се потвърждават в хода на следствието.\n\r\nДнес е ден на траур в община Сливен заради убийството на 7-годишното дете.\n\r\nПрипомняме, че в събота прокуратурата повдигна три обвинения на 21-годишния мъж – за убийство по особено жесток начин на непълнолетно лице, за изнасилване и за блудство.\r\nПо информация на наблюдаващия прокурор, днес прокуратурата очаква да получи по факс експертна справка от ДНК-специалисти от София. Те са присъствали на място в деня на убийството, като от първите изследвания на биологичните материали на местопроизшествието е изолиран ДНК-профил на Мартин Трифонов, предава БТА. \n\r\nСъдът ще прецени в зависимост от състоянието на обвиняемия къде ще бъде разгледана мярката. Трифонов все още се намира в болница, където в събота бяха повдигнати обвинения.\n\r\nНай-тежкото наказание за убийство е доживотен затвор без право на замяна, може да бъде доживотен затвор или 30 години затвор. Наказанието за изнасилване е от 15 до 20 години, за блудство - от 10 до 20 години.\n\r\n\n\r\n\n\r\n ", "date": "2019.08.19", "title": "Убиецът от Сотиря нападнал Кристин с камък, чака го 30 г. затвор?"}
{"url": "https://www.dnes.bg/obshtestvo/2019/08/19/vnezapno-pochina-politikyt-i-obshtestvenik-jorj-ganchev.420084", "text": "На 79-годишна възраст почина Жорж Ганчев.\n\r\nРежисьорът Живко Ботев пръв съобщи във фейсбук тъжната новина. \n\r\nПолитикът е починал тази сутрин.\n\r\n\"Не ми беше баща, учител или ментор.... Но за него скърбя повече отколкото за тях.\n\r\nТази сутрин ни напусна и полетя в последната си авантюра към звездите! ..... Нека светлината която ти излъчваше така щедро да те заведе към вечността, приятелю! Сбогом, Жоре! Скърбим безкрайно!\", написа Ботев над колаж със снимки на Ганчев, публикуван на стената му във фейсбук.\r\nЖорж Ганчев Ганчев, рождено име Георги Ганчев Петрушев беше политик и многократно кандидат за президент, народен представител, основател и председател на Българския бизнес блок, български и британски фехтовач, британски и американски театрален и кинодеец, американски и български писател.\n                    \n                    \n                \r\n                \r\n                \r\n                \r\nПрез миналата година той беше покосен от два инфаркта. \n\r\nЕкипът на Dnes.bg изказва искрени съболезнования на близките на Жорж Ганчев!\r\n ", "date": "2019.08.19", "title": "Внезапно почина политикът и общественик Жорж Ганчев"}
{"url": "https://www.dnes.bg/sofia/2019/08/19/chasti-ot-sofiia-ostavat-bez-voda-utre-vijte-kyde.420088", "text": "\"Софийска вода” временно ще прекъсне водоснабдяването в част от жк. \"Западен парк\"\n\r\nНа 20 август 2019 г. (вторник), във връзка с подмяна на пожарен хидрант срещу бл. 22 в жк. \"Западен парк\" се налага спиране на водоподаването от 10:00  до 16:00 часа на клиентите на \"Софийска вода”, живеещи в: бл. 18, бл. 19, бл. 21, бл. 22, бл. 23, бл. 24, бл. 25, бл. 26, бл. 27, бл. 34, бл. 35, бл. 36 и ДГ № 130 ,,Приказка''.\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноски на адрес: пред ДГ № 130 ,,Приказка''.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n                    \n                    \n                \r\n                \r\n                \r\n                \r\nЗасегнатите от прекъсването на водата, могат да получат повече информация от Телефонния център на \"Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n\"Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.08.19", "title": "Части от София остават без вода утре – вижте къде"}
{"url": "https://www.dnes.bg/akoshtete-vqrvaite/2019/08/19/sedmichen-liuboven-horoskop-za-19-25-avgust.419930", "text": "Тази седмица Венера влиза в Дева, който е най-сдържаният знак на зодиака. Тя ще остане в него до 14 септември. Когато планетата на любовта е в този знак, ще си задаваме въпроси като „Тази връзка как функционира?“, „Какво не е наред във връзката ми и как мога да го поправя?“. Повече за това какво ви очаква според зодията, вижте в любовния хороскоп на Az-jenata.bg\r\n\r\nАко сте необвързани, не си стойте у дома, а бъдете по-социални. Венера ще ви окаже своята подкрепа по отношение на любовта, която може да срещнете на различни места. Във фитнеса, при зъболекаря, фризьора... Обвързаните представители на зодията ще се радват на хармония с партньора, но не бива да я приемат за даденост. Любовта се доказва всеки ден.\r\n                    \n                    \n                \r\n                \r\n                \r\n                \r\nДори и да се опитвате, няма да можете да избегнете любовта, уважаеми Телци. През изминалите дни, Марс се премести във вашия сектор на романтиката и към него тази седмица се присъединява Венера. В тази космическа двойка, любовният ви живот ще стане по-вълнуващ. Отдайте се на приятни моменти с любимия човек. Необвързаните също имат шанс да срещнат своята половинка.\r\n\r\nАко нямате половинка до себе си, това определено е седмица, в която няма да ви бъде скучно и може да очаквате раздвижване по отношение на любовта. Венера ще ви окаже своята подкрепа. Имате шанс за ново познанство. Някои от обвързаните представители на зодията може да се съберат под един покрив с любимия човек. Най-хубавото е, че това ще им донесе щастие.\r\n", "date": "2019.08.19", "title": "Седмичен любовен хороскоп за 19 – 25 август "}
{"url": "https://www.dnes.bg/crime/2019/08/19/vmesto-domatki-baba-ot-studena-si-otglejda-v-parnika-trevica.420101", "text": "63 стръка канабис са намерени и изкоренени от служители на Второ районно управление в Перник, съобщиха от пресцентъра на Областната дирекция на МВР. \n\n\r\n\r\n\r\nПри специализирана полицейска операция, служителите на реда проверили имот в пернишкото село Студена, собственост на 75-годишна жена. \r\n\r\nВ парник са намерени и изкоренени 63 растения от рода на конопа. Извършен е оглед на местопроизшествието и е започнато досъдебно производство по чл. 354\"в\", ал. 1 от Наказателния кодекс. \r\n\r\nДействията по разследването продължават под надзора на прокуратурата.", "date": "2019.08.19", "title": "Вместо доматки: Баба от Студена си отглежда в парника тревица "}
{"url": "https://www.dnes.bg/kino/2019/08/19/momcheta-za-primer-izprevariha-byrzi-i-iarostni.420107", "text": "След като две седмици поред оглавяваше бокс-офис класацията на Северна Америка, \"Бързи и яростни: Хобс и Шоу\" този уикенд бе изпреварен от комедията \"Момчета за пример\", сочат данни на специализираната фирма \"Игзибитър рилейшънс\", цитирани от Франс прес.\r\n\"Момчета за пример\", продуциран от компанията \"Юнивърсъл\", събра през дебютния си уикенд 21 милиона долара приходи от прожекции в САЩ и Канада. Двадесет години след \"Американски пай\", новият филм проследява перипетиите на три момчета на около 12-годишна възраст, които се опитват да направят първите си стъпки в сексуалния живот.\r\n\"Бързи и яростни: Хобс и Шоу\", който е високо ценен от любителите на спортните автомобили, слезе на втора позиция, след като донесе 14 милиона долара приходи през уикенда. На трето място е \"Цар Лъв\" - 11,9 милиона долара. Филмът се доближи до границата от половин милиард долара приходи, след като се появи по екраните преди 5 седмици, пише БТА.\r\n                    \n                    \n                \r\n                \r\n                \r\n                Анимацията \"Angry Birds 2: Филмът\" зае четвърто място през дебютния си уикенд - 10,5 милиона долара. Събраните приходи са значително по-малки в сравнение с тези на първия филм от поредицата - \"Angry Birds: Филмът\" през дебютния му уикенд през 2016 г. - 38,2 милиона долара.\r\nХорърът \"Страшни истории за гледане в тъмното\", заснет от норвежеца Андре Овредал и продуциран от мексиканеца Гийермо дел Торо, е на пето място - 10,1 милиона долара", "date": "2019.08.19", "title": "\"Момчета за пример\" изпревариха \"Бързи и яростни\""}
{"url": "https://www.dnes.bg/stranata/2019/08/19/sled-skandal-v-razlog-myj-namushka-drug-v-gyrdite.420110", "text": "Мъж е намушкан с нож при скандал в жилище в Разлог, съобщиха от МВР – Благоевград.\r\nСигналът за инцидента е подаден на 16 август в 18:15 часа.\r\nВ разгара на скандал между двама мъже, единият е нанесъл порезна рана с нож в областта на гръдния кош на другия.\r\nПострадалият е прегледан в спешния център, където е установено, че ножът не е проникнал в гръдната кухина.\r\nОбразувано е досъдебно производство. Нападателят е задържан за срок до 24 часа.\r\n ", "date": "2019.08.19", "title": "След скандал в Разлог: Мъж намушка друг в гърдите"}
{"url": "https://www.dnes.bg/world/2019/08/19/apokalipsis-ucheni-prognozirat-nova-klimatichna-katastrofa.420100", "text": "Учени от университета в Синсинати установиха, че е възможно да се прекрати напълно формирането на арктически морски лед през септември, ако средните глобални температури на въздуха се повишат с 2 градуса Целзий, съобщи Физ.орг.\r\nТова ще доведе до катастрофични промени в полярните екосистеми, пише БТА. Резултатите от извършеното моделиране показали, че съществува 6-процентна вероятност морският лед през лятото да изчезне, ако климатичното затопляне надхвърли с 1,5 градуса Целзий температурните стойности от прединдустриалната епоха. При повишаване на температурата с 2 градуса Целзий вероятността нараства с 28 процента.\n\n\r\nПрез месец септември, смятан за преходен период между лятото и зимата, е най-малка площта на ледената покривка в Северния ледовит океан. Ледът постепенно изчезва от юни до септември, а през есента покритите с лед площи отново започват да нарастват. Но изчезването на ледената покривка през септември забавя връщането на Арктика към зимния режим, а това застрашава тюлените и белите мечки.\r\n                    \n                    \n                \r\n                \r\n                \r\n                В съответствие с Парижкото споразумение за климата от 2015 г. увеличаването на средните глобални температури трябва да бъде ограничено до 1,5 градуса Целзий, за да се избегне свързаният с климатичните промени катастрофичен сценарий. Учени от Австрия, Франция, Великобритания, Германия и Швейцария наскоро заключиха, че топенето на вечната ледена покривка и свързаното с него изхвърляне на въглероден диоксид в атмосферата ще доведат до неизбежно повишаване на температурите над допустимите граници.", "date": "2019.08.19", "title": "Апокалипсис? Учени прогнозират нова климатична катастрофа"}
{"url": "https://www.dnes.bg/stranata/2019/08/19/spasiha-bedstvashti-turisti-v-pirin.420085", "text": "Планински спасители са оказали помощ на изгубени туристи в района на връх Пирин, съобщава Агенция \"Фокус\".\n\r\n\r\nОтряд на Планинската служба в Разлог са оказали съдействие на туристите. Сигналът е подаден към 21.20 часа, а акцията е приключила в 06.00 часа тази сутрин. \r\n\r\nТуристите не са имали наранявания.", "date": "2019.08.19", "title": "Спасиха бедстващи туристи в Пирин "}
{"url": "https://www.dnes.bg/stranata/2019/08/19/prepitvat-kandidat-chinovnici-triabvat-im-pone-100-t-na-testa.420065", "text": "Минимум 100 точки на теста трябва да е изкарал всеки кандидат за чиновник, за да влезе в държавната администрация. Това става ясно от наредбата за конкурсите и подбора при мобилност на държавните служители.\n\r\nОще през 2015 година бяха въведени два етапа на подбор за бъдещите чиновници – централизиран тест, който е задължителен за всички, и отделно препитване и интервю в съответното ведомство за успешно преминалите. Преди две години въвеждането на двете цедки за желаещите да работят в администрацията беше отложено за октомври 2019-а. През това време бяха пускани няколко обществени поръчки – как да изглеждат самите тестове, какви точно компетенции да проверяват, самото им изработване.\n                    \n                    \n                \r\n                \r\n                \r\n                \r\nСега с наредбата се създава самият ред за провеждането на тестовете и вторият етап на подбор за пост в администрацията. Самите тестове ще се провеждат от Института за публична администрация (ИПА), ще са в три модула, а времето за решаване ще е точно два часа.\n\r\nНивото на трудност на задачите в модулите пък е съобразено с групата длъжности, за които се кандидатства – за експерти или за висши служители. Първо се проверява общата им компетентност, после какви познания имат в административната уредба, а накрая и компютърните им познания.\r\nСега от наредбата става ясно, че кандидатите с дислексия ще имат 20% повече време, за да се справят с решаването на задачите. Те обаче трябва да докажат с медицински документ, че имат подобно състояние. Квесторите пък задължително трябва да са минали тест за лоялност – т.нар. тест за интегритет. Преди всяко препитване те ще трябва да попълват декларация за липса на конфликт на интереси с някои от кандидатите. Освен служители на ИПА те могат да бъдат и външни лица, с които институтът е сключил договор. В залите, където ще се провеждат централизираните тестове, може да има и камери е записано в наредбата. Всички, които са минали успешно теста, отиват на второ препитване в съответното ведомство.\r\nТам в зависимост от длъжността, за която се кандидатства, може отново да държат тест, писмена разработка или предлагане на концепция, като последните две работи ще се проверяват от изпитна комисия, а оценките ще са по 5-степенна скала. Следващата стъпка е интервю, но до него стигат само онези кандидати, които на писмената си работа имат поне резултат 4.\r\nБлизо 12 000 са свободните щатни бройки в администрацията, като близо 5000 от тях са останали незаети повече от 6 месеца, показват данните в доклада за състоянието на администрацията за 2018-а. Реално чиновниците са малко над 130 000, като по-голямата част от тях са в централната администрация – министерства, агенции и др. Общинските и областните чиновници са малко над 35 000.\r\nНай-високата заплата в администрацията е 4320 лева и тя е за директор на дирекция. Mинимaлнo възнaгpaждeниe oт 460 лeвa мoже дa пoлyчaвaт cпeциaлиcтитe, глaвнитe cпeциaлиcти, cтapшитe cпeциaлиcти, тexничecĸитe cътpyдници, изпълнитeлитe, млaдшитe eĸcпepти и финaнcoвитe ĸoнтpoльopи. Oт oбoбщeнитe дaнни cтaвa яcнo, чe 7278 cлyжитeли в дъpжaвнaтa aдминиcтpaция пoлyчaвaт оcнoвнa мeceчнa зaплaтa дo 550 лeвa.\r\n ", "date": "2019.08.19", "title": "Препитват кандидат чиновници, трябват им поне 100 т. на теста"}
{"url": "https://www.dnes.bg/kino/2019/08/19/igralniiat-film-mulan-pred-boikot-v-honkong-zaradi-liu-ifei.420087", "text": "Игралният филм на Disney “Мулан“ е заплашен от бойкот, след като , съобщи BBC.\n\n\n\r\nЛиу Ифей сподели китайска пропагандна картинка за полицейска репресия по време на масовите антиправителствени протести в града и си навлече гнева на изключително много потребители в социалните мрежи.\r\n“Аз подкрепям полицията на Хонконг, вече можете да ме пребиете. Какъв срам за Хонконг”, написа Лиу Ифей в социалната мрежа Weibo.\r\nПостът на актрисата е харесан над 75 хил. пъти от публикуването му и е споделен над 65 хил. пъти. Скоро обаче в забранените в Китай социални платформи Twitter, Facebook и Instagram се появи хаштагът.\r\n                    \n                    \n                \r\n                \r\n                \r\n                Още не е ясно дали призивите за бойкот на новия филм “Мулан” ще повлияят на рейтинга на лентата, чиято премиера предстои през март 2020 г.\r\n ", "date": "2019.08.19", "title": "Игралният филм \"Мулан\" пред бойкот в Хонконг заради Лиу Ифей"}
{"url": "https://www.dnes.bg/eu/2019/08/19/idva-opasna-faza-na-italianskata-populistka-drama.420089", "text": "Ситуацията в правителството на Италия и поведението на партия \"Лига\", която разшири подкрепата си, засили своята реторика и напира да управлява самостоятелно, са коментирани в днешните западни печатни издания.\n\r\n\"Салвини иска да поведе Италия. Той може да е напът да получи този шанс\", извежда в заглавие лондонският в. \"Гардиън\". Британското издание пише, че започва опасна нова фаза в италианската популистка драма, а националистическата партия \"Лига\" се готви да погълне своя коалиционен партньор.\n\r\nСлед изборите през 2018 г. партия \"Лига\" на Матео Салвини стана по-силна и вече не се нуждае от своя коалиционен партньор, Движение \"Пет звезди\" (ДПЗ). Сега партията смята, че може да поиска самостоятелно управление на страната със Салвини като премиер.\n\n\n\r\n                    \n                    \n                \r\n                \r\n                \r\n                Това е развитие, което Стив Банън - теоретикът на популистката вълна в САЩ, която избра Тръмп през 2016 г. - предрече. В деня след формирането на италианската коалиция Банън каза за Салвини и лидера ДПЗ Луиджи Ди Майо: \"Те ще управляват заедно, но Салвини е истинският лидер, защото Ди Майо напомня на Еманюел Макрон\", припомня \"Гардиън\". Това винаги е било тактически съюз, защото в края на краищата популизмът са базира върху това да има само един лидер, уточнява изданието, цитирано от БТА.\n\r\nПървото действие от развитието на новия италиански феномен - миналогодишните общи избори, които промениха играта - бяха свидетелство за твърдото популистко мнозинство сред електората. Последвалата коалиция обаче очерта дълбоките различия между съюзниците. Европейските избори на 26 май, на които партия \"Лига\" спечели два пъти повече места в Европейския парламент от ДПЗ, дадоха сигнал на Салвини, че най-после е настъпил моментът да задейства второто действие. \n\r\nВнесеният от \"Лига\"-та вот на недоверие към сегашния премиер, юриста Джузепе Конте, цели да провери дали проектът може да бъде извършен успешно или не. Утре, в момента на истината, Конте ще се изправи пред италианските депутати заради кризата.\n\r\nТова е свързано с премоделирането на италианския популизъм по модела на агресивния национализъм на \"Лига\"-та. Движение \"Пет звезди\", което беше по-неопределено в политическото си позициониране, все повече изглежда като сбирка на неудачници.\n\r\nТова, което наблюдаваме, по същество е бунт на италианската средна класа. Той започна като протест срещу неравенството, мигрантите и корупцията; набра сила, като произведе конфликти и нови врагове, и копнее повече за силен лидер, отколкото за сложен безформен съюз.\n\r\nНационализмът на \"Лига\"-та включва затваряне на пристанища за мигрантите, планирано налагане на глоби до 1 милион евро на всеки, който помага на бежанци в морето, гласуване в Страсбург срещу новия председател на Европейската комисия и стремеж новият бюджет да стане платформа за открито предизвикване на Европа заради финансовите й правила.\n\r\nСега Салвини е готов да се нахвърли на бившите си съюзници. За да се отърве от него, Движение \"Пет звезди\" трябваше да се преобразува в заслужаваща доверие сила, която може да управлява, и в гарант за стабилност. Трябваше да се пренастрои от протестите към изкуството на управлението. То обаче направи поредица от грешки, заради това, че твърдо държеше на идеологията срещу растежа.\n\r\nДПЗ създаде впечатление, че се противопоставя на модернизацията на Италия, подчертава \"Гардиън\". В резултат движението загуби лидерството в протестното движение: то беше пометено на регионалните избори, после беше унижено на изборите за Европейски парламент. Сега, с вероятния вот на недоверие срещу Конте, движението може да загуби и предпочитания от него премиер.\n\r\nВ тази нова фаза на италианския популизъм националистите ще бъдат начело, вероятно в резултат на сделка между Салвини и крайнодясната партия на Джорджа Мелони \"Италиански братя\". Страната ще заприлича още повече на Полша и Унгария. А на ДПЗ ще бъде оставен отчаяният избор да потъне или да се съюзи с традиционните партии в опит да спре бившите си братя по оръжие.\n\r\nВ. \"Монд\" публикува редакционна статия под заглавие \"Матео Салвини, опасност за Европа\".\n\r\nСалвини вече иска да управлява сам, посочва френският всекидневник и предупреждава, че криминализирането на хуманитарната помощ и икономическата му програма поставят екзистенциално предизвикателство пред ЕС.\r\n ", "date": "2019.08.19", "title": " Идва опасна фаза на италианската популистка драма"}
{"url": "https://www.dnes.bg/kino/2019/08/19/mlad-bylgarin-chast-ot-jurito-vyv-veneciia.420112", "text": "Макар и едва на 25 години Младен Печевски бе избран за член на младежкото жури на Международния филмов фестивал във Венеция. Младежът бе селектиран от организаторите на престижния кинофорум да оценява филмите в секцията \"Giornate degli Autori\".\r\nЗа поредна година страната ни участва в този проект, като от общността на София Филм Фест подбират три кандидатури, които изпращат до Европа Синемас и Наградата Лукс. От там те избират независимо кого да включат в екипа си.\n\r\nМладен израства в семейство, в което интересите му към изкуството и творчеството винаги са били насърчавани. \"Спомням си как първото нещо, което успях да прочета, беше изречение от субтитри на филм, а всеки петък вечер баща ми се прибираше с четири-пет видеокасети, които се гледаха през уикенда, коментираха и анализираха. Това беше много обогатяващо за формирането не само на възприятията ми за кино, но и за въображението ми\", разказва младежът.\r\n                    \n                    \n                \r\n                \r\n                \r\n                Освен кино, Младен харесва и музиката. Няколко години пее в  хор \"Бодра смяна\". След изживяна певческа криза преоткрива новите си интереси към мениджмънта. \"Горд възпитаник съм на Националната финансово-стопанска гимназия, но определено ми липсваха предмети като музика и изобразително изкуство – за съжаление са недостатъчно застъпени не само в професионалните училища, но и в целия гимназиален етап на образователната ни система\". Впоследствие управленските науки му се удават и той решава, че ще се занимава с тях по-задълбочено и в сферата на изкуството.\r\nЩо се отнася до киното, то винаги е било негов спътник в добрите и в лошите му моменти.  \"С годините установих, че едно от местата в София, в които в най-голяма степен се чувствам в свои води, е Домът на киното. Атмосферата е неповторима, а селекцията от филми е предназначена за истинските почитатели на киното, за които то е не просто моментна форма на забавление, а огледало на обществото, мост към други култури, провокатор за нов поглед към света, магичен визуален разказ, който събужда мисълта и поражда съпричастност към хиляди житейски истории.\" \n\r\nМиналата година Младен се включва в екипа на доброволците в София Филм Фест.  Опитът му там е пълноценно начинание, което му дава възможност да се запознае  с начина, по който функционира фестивала отвътре. Допадат му креативната атмосфера, познанията и духът на колегите, динамиката и социалните аспекти.\n\r\nВ свободното си време Младен обича да пътува в страната и в чужбина. \"Сред любимите ми градове са Будапеща, Виена и Париж. Случайно или не, именно в тях се развива по-голямата част от действието в трилогията на Ричард Линклейтър от филмите \"Преди изгрев\", \"Преди залез\" и \"Преди полунощ\", с чийто главен герой, Джеси, се идентифицирам в значителна степен\". \n\r\nЗасега Младен би искал да се занимава с организацията на фестивали, даващи поглед върху по-значимите филмови и телевизионни творби на национално и международно ниво.", "date": "2019.08.19", "title": "Млад българин - част от журито във Венеция"}
{"url": "https://www.dnes.bg/stranata/2019/08/19/vyzrastna-jena-pochina-pri-pojar-v-plovdivsko.420121", "text": "Възрастна жена е загинала при пожар в къща в село Куртово Конаре. Това съобщиха от полицията в Пловдив. \n\r\n\r\nСигналът за инцидента е получен в 22.20 часа на 16 август. Незабавно към адреса са насочени екипи на районното управление и противопожарната служба в Стамболийски. \r\n\r\nСлед приключване на гасителните действия е открито тялото на 89-годишната обитателка на жилището. Местопроизшествието е запазено, извършен е оглед. \r\n\r\nПричината за появата на огъня се изяснява. Образувано е досъдебно производство.", "date": "2019.08.19", "title": "Възрастна жена почина при пожар в Пловдивско "}
{"url": "https://www.dnes.bg/usa/2019/08/19/a-ako-trymp-i-talibanite-skliuchat-losho-sporazumenie.420118", "text": "Мирното споразумение, което САЩ изглежда се готвят да сключат с талибаните, предизвиква опасенията на част от политическата класа и американски експерти, притеснени от стремежа на Доналд Тръмп да се изтегли от Афганистан с риск да утежни гражданската война и да съживи терористичната заплаха.\n\r\nАмериканският президент не крие оптимизма си за преговорите, целящи да сложат край на най-продължителната война с участието на САЩ, 18 години след атентатите от 11 септември, които доведоха до интервенцията в Афганистан, пише Франс прес.\n\r\nНяколко американски източници дадоха да се разбере, че на преговорите с талибаните в Доха може скоро да бъде сключен договор. Очаква се през идните дни американският преговарящ Залмай Халилзад да се върне в региона с надеждата да го финализира.\n                    \n                    \n                \r\n                \r\n                \r\n                \r\nПриближаването на това потенциално историческо събитие води до превантивно сплотяване на редиците във Вашингтон.\n\r\nС туитове, интервюта и статии в медиите този фронт, включващ разнородни фигури - от неоконсерватори до демократи - бивши служители в предишната администрация и бивши висши военни, предупреждава за опасностите от прибързано (и продиктувано от предизборни съображения) изтегляне на 14-те хиляди американски войници, разположени в Афганистан. И призовава Доналд Тръмп да постъпи по същия начин, както в Ханой през февруари на срещата със Северна Корея: да предпочете \"никакво споразумение\" пред \"лошо споразумение\".\n\r\n\"Администрацията на Тръмп не трябва да повтаря под никакъв претекст грешката, допусната в Ирак\" от неговия предшественик от Демократическата партия Барак Обама, \"приемайки пълно изтегляне на бойните сили от Афганистан\", предупреди генералът в оставка Дейвид Петреъс, който има предимството на миналото си като командващ в тези две страни. Оттеглянето от Ирак помогна за възхода на джихадистката група Ислямска държава.\n\r\n\n\r\nТези вълнения се дължат на неяснотата около подготвяния договор. Основните му положения са известни: американско изтегляне в замяна на ангажимент на талибаните повече да не позволяват на Ал Кайда или на Ислямска държава да действат на контролираната от тях територия, както и прекратяване на огъня и незабавно започване на вътрешноафганистански мирни преговори, включващи правителството в Кабул, с което досега бунтовниците отказваха да преговарят.\n\r\nРискът е, че това може да позволи изтеглянето (искано от американското обществено мнение, обещано от Доналд Тръмп и обмисляно от няколко претенденти за кандидатурата на Демократическата партия за президентския пост), но може влоши още повече гражданската война.\n\r\n\"Всичко ще зависи от подробностите\", подчерта Лоръл Милър, специален пратеник за Афганистан и Пакистан от 2013 до 2017 година.\n\r\nПо отношение на подробностите обаче има многобройни спекулации. На първо място по отношение на обхвата на прекратяването на огъня - талибаните първоначално изглеждат склонни на примирие само с американците, но не и с афганистанската армия. Също и по отношение на изтеглянето: тотално изтегляне на американците, изисквано от талибаните, е вариант, който най-малкото е бил на масата за преговори и никога не е бил изключен от Вашингтон.\n\r\n\"Ако ние напуснем Афганистан без контратерористични сили, Ислямска държава ще се възроди, Ал Кайда ще се завърне и ще напада нашата територия\", заяви републиканският сенатор Линдзи Греъм по Фокс нюз.\n\r\n\"Трябва да запазим американско присъствие\" със \"значителни контратерористични сили\", призова той. Греъм се хвали, че е убедил президента републиканец да остави войските си в Сирия.\r\n\n\r\nДоналд Тръмп обеща само да запази \"много силно присъствие на разузнаването\" в Афганистан и някои фигури от неговия екип призовават бъдещите контратерористични операции да могат да се водят от други страни.\n\r\n\"Това е просто невъзможно без трайно разполагане на американски сили на афганистанска земя\", заяви категорично Дейвид Петреъс в статия за в. \"Уолстрийт джърнъл\", написана заедно с експерта Ванс Сърчук.\n\r\nДругото сериозно опасение се отнася до графика. Доналд Тръмп иска да оповести прибирането на войските преди президентските избори през ноември 2020 г., на които ще се бори за втори мандат.\n\r\nНо някои признаци от последните дни сочат дори към пълно изтегляне, което да завърши към крайния срок на изборите.\n\r\nДа се фиксира отсега крайният срок на американското изтегляне би позволило на \"талибаните да подходят към вътрешноафганистанските преговори, след като вече са постигнали основната си цел и следователно имат преимущество\", изразява съжаление Лоръл Милър в сп. \"Форин полиси\".\n\r\nБез ясен ангажимент на талибаните да отхвърлят Ал Кайда и да спазват, освен всичко, правата на жените, и без \"механизми за проверка\", \"ще отстъпим бойното поле на нашите врагове, включително организацията, която е давала подслон на терористите, отговорни за убийството на близо 3000 американци на 11 септември\", подчертава републиканската конгресменка Лиз Чейни.\n\r\nВ Пентагона за момента запазват дискретност. \"Това е безкрайна война, грозна и сложна. Вероятно ще бъде сложно да се изтеглим\", смята военен източник.\r\n/БТА/\r\n ", "date": "2019.08.19", "title": "А ако Тръмп и талибаните сключат лошо споразумение?"}
{"url": "https://www.dnes.bg/business/2019/08/19/tyrsiat-arheolozi-za-razshirenieto-na-okolovrystnoto-na-sofiia.420119", "text": "АПИ търси археолози, които да наблюдават строителството на Софийския околовръстен път в участъка от п. в. \"Цариградско шосе\" до п. в. \"Младост\" (км 35+260 до км 41+340). \n\r\nСпоред Закона за културното наследство археологическото наблюдение е теренно проучване за установяване на наличието на археологически структури на дадено място. То се извършва по време на строителните дейности, за да не се допусне да бъдат унищожени или застрашени неизвестни археологически обекти, припомнят от пресцентъра на АПИ.\n\r\nСрокът за подаване на офертите е до 19 септември, а стойността на обществената поръчка е 10 000 лв. без ДДС.\n\r\n6-километровата отсечка, чието изграждане предстои да стартира в кратък срок, ще бъде с две платна с по 3 ленти за движение в посока, средна разделителна ивица, разделителни ивици между локалите и директното трасе, 2 локални платна и тротоари. \n                    \n                    \n                \r\n                \r\n                \r\n                \r\nПресичането на Софийския околовръстен път с по-големите пътни артерии в района ще се осъществява чрез 4 пътни възела - п. в. \"Стар Лозенски път\", п. в. Патриарх Герман\", п. в. \"Самоковско шосе\", п. в. \"Младост\". \r\nЩе бъдат изградени 3 пешеходни надлеза и мостове над р. Искър и р. Кална.\r\nПредвидена е реконструкция на водопроводи, канализация и газоразпределителна мрежа, както и изместване на инженерни съоръжения, телекомуникации. \n\r\nС реализацията на проекта ще се улесни движението на транзитния трафик и връзката между автомагистралите \"Струма” и \"Тракия”.\n\r\nПроектът ще се финансира със средства от бюджета.\n\r\nИнвестицията е за близо 119 млн. лв. без ДДС. \n\r\nИзпълнител е \"ГБС - Инфраструктурно строителство\" АД.", "date": "2019.08.19", "title": "Търсят археолози за разширението на Околовръстното на София"}
{"url": "https://www.dnes.bg/science/2019/08/19/ucheni-uspiaha-da-podmladiat-mozyk-zasega-samo-na-plyhove.420109", "text": "В рамките на експерименти с плъхове специалисти от Кембриджкия институт за изследвания със стволови клетки обърнаха в обратна посока стареенето на главния мозък, съобщи сайтът MedicalXpress.\n\r\n\n\r\nУчените изследвали централната нервна система у млади и стари гризачи, за да определят влиянието на увеличената нееластичност на мозъка върху функциите на клетки предшественички на олигодендроцитите - мозъчни клетки, които изолират аксоните (дългите израстъци на невроните), създавайки миелинова обвивка и увеличавайки скоростта на преминаване на импулсите. Известно е, че миелиновата обвивка се уврежда при множествена склероза, пише БТА. \n                    \n                    \n                \r\n                \r\n                \r\n                \r\nБиолозите трансплантирали клетки предшественички на олигодендроцитите от стари плъхове в мозъците на млади гризачи. \n\r\nОказало се, че клетките се върнали към младия фенотип. Учените освен това създали материали, имитиращи младия и стария по-нееластичен мозък. В клетки предшественички на олигодендроцитите бил отделен протеинът Piezo 1, който сигнализира дали средата е еластична или нееластична. При липса на въпросния протеин клетките вземали дори нееластичната материя за еластична и възстановявали предишната си способност за регенериране.\n\r\nСпециалистите се надяват, че получените резултати ще допринесат да се разработят нови методи за лечение на пациенти, засегнати от множествена склероза.", "date": "2019.08.19", "title": "Учени успяха да подмладят мозък, засега само на плъхове"}
{"url": "https://www.dnes.bg/obshtestvo/2019/08/19/ako-svetyt-beshe-v-jenski-ryce-shteshe-da-e-po-dobyr-viarvat-go-41.420135", "text": "Българите са сред най-големите поддръжници на идеята повече жени да влизат в политиката. Това показва проучване на световната асоциация \"Галъп интернешънъл\",даните от което са обобщени специално за БНТ.\r\nИзследването е проведено в 65 държави по целия свят и сред повече от 66 000 души. \n\r\nПодкрепата за идеята у нас събира повече привърженици отколкото е средното за света. \n\r\nЗа сравнение, средно за Източна Европа, делът на вярващите, че светът ще е по-добър с повече жени в политиката, надвишава този на смятащите, че ще е по-лош с 15 процентни пункта. У нас тази разлика е 34 процентни пункта. \n\r\n41% от българите отговарят, светът би бил по-добро място, ако политиците бяха преимуществено жени. 35% – избират опцията \"ще бъде същият\", а 7% казват \"по-лош\". 17% се колебаят или не отговарят. Сериозната преднина на \"по-добър” пред „по-лош\" нарежда страната ни сред принципните поддръжници на идеята за повече жени в политиката. \n                    \n                    \n                \r\n                \r\n                \r\n                \r\nАко в България мнозинството е готово да даде лидерските позиции в женски ръце, то в световен мащаб по-голямата част от хората не смятат, че това би променило нещо - цели 41%. \n\r\n17 на сто мислят, че идеята не е добра. Това е с 10% повече, отколкото у нас. А подкрепящите жените в политиката са 34%.\n\r\nСеверна и Южна Америка са най-категорични, че това би означавало по-добър свят. На противоположната позиция обаче са Близкият Изток и Северна Африка. Само там преобладава мнението, че нежният пол във властта не трябва да доминира.\n\r\nДокато възрастта и доходите имат малко влияние върху отговорите, религиозно-културната традиция оставя очевиден отпечатък. Полът също. При жените е много по-голямо очакването, че светът ще бъде по-добър, ако от високите трибуни звучи женски глас.", "date": "2019.08.19", "title": "Ако светът беше в женски ръце, щеше да е по-добър! Вярват го 41%"}
{"url": "https://www.dnes.bg/obshtestvo/2019/08/19/sreshtu-25-leva-bylgarite-na-ednodneven-plaj-v-gyrciia.420075", "text": "Българи от Благоевградска и Кюстендилска област се втурнаха да ходят на еднодневен плаж в Гърция с организиран транспорт.  Нашенците ползват автобуси, тръгващи от Благоевград през Кулата и стигат до курорта Тузла и Офринио.  Автобусите тръгват всеки ден в 6 часа и взимат мераклии за плаж по пътя от Крупник, Кресна и Сандански. В обратния път връщането е в 17 часа, а цената е  25 лв.\n\r\nОт Гоце Делчев през ГКПП-Илинден до курорта Неа Парамос  автобусите стартират в 6,30 часа, а връщането е в 18 часа. Цената на билета е 15-16 лева, в зависимост от фирмата превозвач.\n\r\nКюстендилци пък ходят до Аспровалта, където срещу скромни суми могат цял ден да се плацикат в Бяло море, съобщава \"Монитор\".\n\n\n\n                    \n                    \n                \r\n                \r\n                \r\n                \r\nМестните туроператори едва смогват на всички мераклии, които през уикендите са десетки. \"Засиления наплив от страна на хората се дължи на факта, че гръцкото море е само на 250 км от Кюстендил, а нашето Черноморие на 550 км. Сами може да пресметнете, че разстоянието е на половина. За 3 часа път и си на Аспровалта, където плажът е блестящо чист, да не говорим за екстрите, които предлагат\", обяснява собственик на местна туристическа агенция.\n\r\nСамо в неделения ден поредна група от 30 човека отпътува за Бяло море. Там пък за разлика от нашето Черноморие всички екстри са безплатни – шезлонги, чадъри, душове и тоалетни.\n\r\n\"Купуваш си едно кафе или фрапе и можеш цял ден да ползваш шезлонг и чадър. Например в Обзор трябва да се бръкнеш 12 лв. за тези екстри и то на човек. Да не говорим, че и тоалетните са безплатни, не по 1 лв., за да си облекчиш биологичните нужди. Точно поради тази причина хората предпочитат да ходят на море в Гърция\", обясняват още от туроператорските фирми в Кюстендил.\n\r\nПътуването пък в двете посоки излиза 35 лв. с малък микробус и 25 лв. с по-голям. Така срещу тази скромна сума всеки може да се наслади на морска почивка в съседна Гърция.\n\r\nНе е необходимо дори да си носиш храна, тъй като там дюнерите са по-евтини от тези в областния град. Имаш възможността цял ден да стоиш на плажа, а морето е повече от чисто и спокойно. Връщането е към 19 часа, което е повече от достатъчно. Ние всеки уикенд пътуваме с приятелки и сме повече от доволни“, разказа и 23-годишна кюстендилка, която е сред постоянно пътуващите до Бяло море.\r\n ", "date": "2019.08.19", "title": "Срещу 25 лева: Българите на еднодневен плаж в Гърция"}
{"url": "https://www.dnes.bg/stranata/2019/08/19/petima-postradaha-pri-verijna-katastrofa-v-plevensko.420147", "text": " на път I-3 Горни Дъбник – Телиш при км 113, съобщиха от МВР – Плевен.\r\nСигнал за катастрофата е постъпил в 13.18 часа. Участвали са три автомобила, от които два с румънска регистрация.\r\nДвама от пострадалите са в тежко състояние. Ранените са транспортирани в местната болница.\r\nДвижението се извършва в едната лента, на мястото има полицай, който го регулира.", "date": "2019.08.19", "title": "Петима пострадаха при верижна катастрофа в Плевенско"}
{"url": "https://www.dnes.bg/obshtestvo/2019/08/19/novite-pravila-za-vaksinite-razdeliha-lekarite-na-dve.420091", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЛекарското съсловие се раздели в мнението си за новите правила при поставянето на задължителните ваксини на деца. Според една част от медиците е наложително осъвременяване на националната имунизационна политика. Противниците на това смятат обаче, че .\n\n\n\r\nСпоред промените поставянето на пневмококова ваксина при деца до 6-месечна възраст се намалява от три на два пъти. Предвижда се и отмяна на пробата Манту. Промените предвиждат и реимунизацията срещу туберкулоза при деца на 11-годишна възраст да отпадне и да бъде въведена такава срещу коклюш при тези на 12 години.\r\n                    \n                    \n                \r\n                \r\n                \r\n                Родители пък са на мнение, че ваксината за варицела трябва да стане задължителна.\r\n\r\nС промените, които трябва да направят имунизациите у нас по евростандарт, няма да бъде точно така, коментира доц. д-р Атанас Мангъров, завеждащ детското отделение към Инфекциозна болница.\r\n\"С някои от промените ще го достигнем, а с други ще снижим нашия стандарт, за да стигнем европейския\", категоричен беше лекарят и допълни, че е добре .\r\n\"Ваксината за най-честия бактериален менингит, която е направена да се прилага по схема 3+1, ние ще я правим по схема 2+1. Това се прави в повечето страни от ЕС, в Гърция си остават на 3+1. Няма да стане кой знае какво, ще се спестят известни суми, но това, което се прави сега у нас, е по-добро\", посочи доц. д-р Атанас Мангъров пред .\r\nТой обясни, че са предлага още премахването на още една проба Манту и остава само една такава, която е на 7-годишна възраст.\r\nПо думите му и това може да бъде опасно.", "date": "2019.08.19", "title": "Новите правила за ваксините разделиха лекарите на две "}
{"url": "https://www.dnes.bg/notifikacii/2019/08/19/jestokost-bashta-i-sin-hvyrliha-sysed-v-5-metrov-kladenec.420144", "text": "В Търговище са задържани баща и син, удавили в кладенец свой съсед. Убийството на 54-годишния мъж от търговищкото село Давидово е станало на 20 юли. Той е бил пуснат жив в 5-метров кладенец в обитавания от него имот, съобщи на извънреден брифинг говорителят на Окръжната прокуратура в Търговище прокурор Васил Ангелов, цитиран от БТА.\n\r\n\n\r\nТрупът на мъжа е намерен на 23 юли, след сигнал за изчезването му. Тежкото криминално престъпление е било изключително добре замаскирано, за да изглежда като нещастен случай. Установени са извършителите - баща и син на 74 и 42 години. Синът е криминално проявен - известен е на полицията с кражби и посегателства върху личността. Повдигнатаи са им обвинения по чл. 115 от Наказателния кодекс. И двамата са задържани на 16 август за срок до 72 часа. Предстои да бъде внесено искане за постоянна мярка \"задържане под стража\", каза още Ангелов.\r\n                \r\n                \r\n                \r\nУбийството е извършено през деня. Между тримата имало дългогодишни междусъседски конфликти, до голяма степен провокирани от жертвата, който също е криминално проявен. В злополучния ден между тях не е имало скандал. Бащата и синът не са планирали убийството на самотно живеещия мъж. Решението им е инцидентно, възползвали са се от тежкото алкохолно опиянение на съседа си.\n\r\nНяма свидетели на престъплението. Двамата задържани съдействат на разследващите. По-възрастният е направил самопризнания, след като преди това неколкократно са променяли версиите си.", "date": "2019.08.19", "title": "Жестокост: Баща и син хвърлиха съсед в 5-метров кладенец"}
{"url": "https://www.dnes.bg/temida/2019/08/19/sydyt-otseche-martin-trifonov-ostava-v-aresta.420149", "text": "Мартин Трифонов, обвинен в убийството на 7-годишата Кристин от с. Сотиря, . Това реши Окръжен съд – Сливен, след като Окръжната прокуратура внесе искане за налагане на мярка за неотклонение „задържане под стража\".\n\n\r\n\r\nНа 21-годишния мъж са повдигнати  на малолетно момиче, чиято смърт е причинена с особена жестокост и по особено мъчителен за жертвата начин.\r\nПо-рано днес стана ясно, че обвиненият за тежкото престъпление е направил .", "date": "2019.08.19", "title": "Съдът отсече: Мартин Трифонов остава в ареста"}
{"url": "https://www.dnes.bg/akoshtete-vqrvaite/2019/08/19/top-3-zodii-koito-sa-dushata-na-kupona.420143", "text": "Някои хора просто живеят за партитата. Обожават да слушат музика силно, да пийват коктейли и бира, да се смеят с приятели, да танцуват, да се шегуват. Те знаят как да оправят настроението на всички и могат да направят вълнуващ и най-скучния купон. Ето кои са тези зодии.\r\n\r\n \r\nБлизнаците са палави, жизнерадостни, обожават да правят пакости. Затова партитата с тях никога не са скучни. Хората дори понякога се плашат от всички неща, които тези зодии измислят и предлагат. Но Близнаците са безстрашни и не си поставят ограничения. Те са отворени към всякакви предложения и искат да опитат всичко, колкото и лудо, и опасно да е то. Знаят как да окуражат другите, да ги развеселят и дори са прекрасни сватовници по време на купоните.\r\n \r\n\r\n \r\nТе просто превръщат живота си в едно гигантско и никога не спиращо парти. Ако имате добър приятел Лъв, знаете, че той може да спаси и най-безнадеждното парти, да превърне и най-скучният купон в най-забавният. Лъвовете са лидери, знаят как да ви развеселят, да ви накарат да повярвате в себе си. Може да сте в заклещени в задръстване няколко часа, но Лъвовете няма да се обезкуражат, а ще превърнат престоя в колата в парти. Те са много артистични и забавляват всички. А и знаят как да привлекат вниманието.\r\n \r\n", "date": "2019.08.19", "title": "Топ 3 зодии, които са душата на купона"}
{"url": "https://www.dnes.bg/sofia/2019/08/19/pak-skysan-kabel-na-chez-mladost-4-ostana-bez-tok.420154", "text": "При несъобразени изкопни дейности фирма скъса кабел  20 киловолта, собственост на ЧЕЗ Разпределение. Заради това  по обяд без ток останаха близо 2000  клиенти на дружеството от квартал \"Младост 4\", сред които има и важни стопански потребители. \n\r\nДежурните екипи на ЧЕЗ Разпределение възстановиха електрозахранването за 1 час и 4 минути, съобщиха от пресцентъра на компанията.\n За нанесените материални щети ще бъде съставен констативен протокол.\n\r\nТова е втори случай в рамките на един ден, в който в резултат на несъгласувани изкопни дейности, се нарушава ежедневието на столичани. По-рано в понеделник беше скъсан кабел на ЧЕЗ Разпределение, захранващ близо 6300 жители на кв. \"Овча купел\", а на 15 август при несъгласувани изкопни и ремонтни дейности на територията на сградата на ВиК-София беше прекъснат кабел средно напрежение, в резултат на което без електрозахранване останаха клиенти на компанията в софийските квартали \"Дружба\" и \"Горубляне\", както и в село Герман.\r\n    \r\nЧЕЗ Разпределение призовава за спазване на изискванията на дружеството при извършване на подобни дейности с цел осигуряване на спокойствието на гражданите.\n                    \n                    \n                \r\n                \r\n                \r\n                \r\nИнформация за стартиращи изкопни дейности трябва да се подава поне две седмици предварително на телефон 0700 10 010 или на имейл klienti@cez-rp.bg.", "date": "2019.08.19", "title": "Пак скъсан кабел на ЧЕЗ, \"Младост 4\" остана без ток "}
{"url": "https://www.dnes.bg/akoshtete-vqrvaite/2019/08/19/4-nachina-da-se-spravim-s-jegata.420140", "text": "Жегата се завърна и вече отново е истинско лято. Горещините обаче са доста опасни - може да получите топлинен или слънчев удар, ако прекарвате прекалено много време навън, когато температурите са най-високи и слънцето грее най-силно. Ето и някои правила, които да спазвате в горещото време, за да сте здрави и да се чувствате добре.\r\n\r\n \r\nТова е най-важно през летния сезон, а и по принцип - пийте много вода. Така ще сте добре хидратирани, което е ключово за доброто ви състояние, когато навън е горещо. Винаги си носете вода, когато се разхождате, пътувате или просто вървите към работа или към срещата с приятели. Избягвайте напитките, в които има много захар - те ви помагат да губите повече телесни течности, което значи, че се дехидратирате допълнително.\r\n\r\n\r\n \r\nОпасно е да сте на открито, когато слънчевите лъчи са най-силни. Може да ви стане лошо от жегата и жарките лъчи на слънцето. Стойте повече вкъщи, особено между 12 ч. и 16 ч., когато е най-топло. Ако нямате климатик вкъщи и в жилището ви също е много горещо, отидете на кино, в мола, в ресторант, в библиотека.\r\n \r\n", "date": "2019.08.19", "title": "4 начина да се справим с жегата "}
{"url": "https://www.dnes.bg/rusia/2019/08/19/oficialno-i-rosatom-v-naprevarata-za-aec-belene.420162", "text": "Руската държавна корпорация „Росатом“ подаде заявление за участие в процедурата за избор на стратегически инвеститор по проекта АЕЦ „Белене“, съобщават от Министерството на енергетиката, цитирани от \n\r\nВ рамките на процедурата за избор на стратегически инвеститор по проекта АЕЦ „Белене“, държавната корпорация „Росатом“ подаде заявление за участие в установените срокове. Заявлението бе прието от Националната електрическа компания на България, пише в съобщението. \n\n\n\n\r\nInvestor.bg припомня, че до днес (19 август) се приемат кандидатурите на желаещите да участват в проекта за стратегически инвеститор за строежа на АЕЦ „Белене“.\n                    \n                    \n                \r\n                \r\n                \r\n                \r\nДо момента бяха предоставени заявления от китайската и корейската ядрена корпорация.\n\r\nОстаналите две оферти са за предоставяне на оборудване - от „Фрам атом\" и „Дженерал електрик\". \n\r\nВъзможно е стратегическите инвеститори да се обединят с някои от тези, които искат да предоставят оборудване, стана ясно от думите на енергийния министър Теменужка Петкова преди дни.\n\r\nПроцедурата за избор на стратегически инвеститор по проекта АЕЦ „Белене“ бе публикувана на 22 май 2019 г. в Официалния вестник на Европейския съюз. Срокът за приключване на процедурата е 12 месеца от датата на публикуване.\n\r\n", "date": "2019.08.19", "title": "Официално и \"Росатом\" в напреварата за АЕЦ \"Белене\""}
