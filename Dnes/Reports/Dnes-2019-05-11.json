{"url": "https://www.dnes.bg/obrazovanie/2019/05/11/nad-4500-deca-dokazvaha-vladeiat-li-bylgarskiia-ezik.410038", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Над 4 500 деца от цялата страна премериха сили във финала на състезанието \"Пазим езика си\". Целата на надпреварата е да се види колко добре малчуганите владеят родния си език. Организатор на събитието е Гражданско сдружение \"Живата вода на България\".\n\r\nСпортен хъс, малко притеснение и огромно желание за победа - така 14 финалисти в състезанието \"Пазим езика си\", посрещнаха жури и публика. Целта на инициативата е създаването на трайни умения за правоговор и правопис на книжовен език, предаде .\r\nДецата са събрани от цяла България и са разделени в две групи - на представители на пети, и на шести клас. В състезанието участниците имаха нелеката задача за минута да решат има ли правописна и пунктуационна грешка в изречението и правилно ли са изписани думите.\n                    \n                    \n                \r\nКато председател на гражданско сружение \"Живата вода на България\", съпругата на президента - Десислава Радева, подкрепи участниците. А самият той лично наблюдава оспорваната надпревара.\n\r\n\"Ако искат да бъдат достойни българи и пълноценни граждани на света, те трябва да могат да мислят, да формулират своите мечти на български език - на нашия прекрасен език\", каза президентът.\n\r\nУменията на участниците бяха оценявани от авторитетно жури, начело с проф. Владимир Атанасов от Софийския университет \"Св. Климент Охридски\".\n\r\n\r\n ", "date": "2019.05.11", "title": "Над 4500 деца доказваха владеят ли българския език"}
{"url": "https://www.dnes.bg/politika/2019/05/11/dumite-na-ulusoi-smushtavashti-zaharieva-go-privikva.410031", "text": "По разпореждане на вицепремиера и министър на външните работи Екатерина Захариева посланикът на Турция Хасан Улусой в България ще бъде извикан в МВнР в понеделник, за да даде обяснение за думите си от днес, с които призовава българската държава да насърчи изучаването на турския език като чужд език, съобщиха от министерството.\n\n\r\nДумите на посланика звучат смущаващо, тъй като българското правителство никога не е възпрепятствало свободното чуждоезиково обучение. Турски език може да се изучава в училище наред с английски, немски, френски, китайски, японски, румънски, руски, иврит, допълват от българското външно министерство.\r\nВ тази връзка подчертаваме, че такова изказване от посланика на съседна и партньорска държава като Турция не съответства на очакванията на Република България за това, по какъв начин следва да се развиват нашите добросъседски и приятелски отношения, пише още в съобщението.", "date": "2019.05.11", "title": "Думите на Улусой - смущаващи. Захариева го привиква "}
{"url": "https://www.dnes.bg/politika/2019/05/11/shte-plati-li-nzok-50-hil-evro-za-transplantaciia-v-avstriia.410023", "text": "Млада българка е първата одобрена за трансплантация на бял дроб в Австрия. Писмото с потвърждението на решението на лекарите от виенската болница е пристигнало на 6 май.\r\nЗа да бъде включена в листата на чакащите на Евротрансплант обаче, 28-годишната Илияна от Варна трябва да изчака здравната каса да преведе 50 000 евро на болницата, пише . Сумата е необходима за покриване на хонорарите на лекарите, за осигуряване на специализиран транспорт със самолет и на медицински екип в него.\r\nКомисията в здравната каса, която пое функциите на Комисията за лечение в чужбина към здравното министерство и фонда за деца, вече е разгледала случая и е поискала от австрийската болница повече информация за какво ще бъдат използвани тези пари. задвижена е и процедурата по издаване на нов формуляра S2 който е необходим за самата трансплантация, обясниха от НЗОК.\r\n                    \n                    \n                \"Веднъж включена в листата на Евротрансплант, Илияна ще чака да се появи подходящ донор. Тогава, стига да е в добро състояние, в рамките на няколко часа се изпраща екип, който да вземе момичето от България и да я закара до виенската болница. Надяваме се здравната каса да преведе нужната сума възможно най-бързо\", обясни Наталия Маева, председател на Българското общество на пациентите с пулмонална хипертония.\r\nУ нас за трансплантация на бял дроб в момента чакат 17 души. Досега за преглед, изследвания и оценка на състоянието в Австрия са заминали двама души - Илияна и възрастен мъж, който обаче бил върнат заради наднормено тегло, което трябва да свали, за да бъде опериран.\r\nДруга трудност пред пациентите, нуждаещи се от белодробна трансплантация, е, че се налага да покриват сами или с пари от дарителски сметки, голяма част от лекарствата, терапиите, изследванията и кислородните апарати, необходими за поддържане на състоянието им. Те нямат достъп и до рехабилитация.\r\n\"На един пациент с муковисцидоза например на месец са му нужни около 3000 лв. Освен това често болните с нужда от белодробна трансплантация остават изолирани заради трудността им да работят, тъй като имат непрестанна нужда от допълнителен кислород. ако те разполагат с портативен кислороден концентратор, ще се избегне тази изолираност, а и така те могат да бъдат полезни за обществото, защото ще могат да работят. Един такъв концентратор обаче струва между 5000 и 7000 лв - сума, непосилна за много от пациентите\", обяснява още Маева.", "date": "2019.05.11", "title": "Ще плати ли НЗОК: 50 хил. евро за трансплантация в Австрия"}
{"url": "https://www.dnes.bg/politika/2019/05/11/karakachanov-za-dumite-na-ulusoi-ne-vi-shtem-ni-meda-ni-jiloto.410030", "text": "\"По повод провокативното изказване на турския посланик у нас Хасан Улусой, че трябва да се учи \"по-засилено\" турски език за целите на икономическото развитие на страната, ще кажа само това: Ако цената на турските инвестиции у нас е утвърждаване на национални малцинства, промяна на конституцията ни, разбутване на етнически мир и пр., ще кажем на Турция - \"Благодаря!\". \n\n\r\nТова е написал във Facebook председателят на ВМРО-БНД, вицепремиер и министър на отбраната Красимир Каракачанов, цитиран от пресцентъра на ВМРО.\r\n\"И аз, подобно на видния български държавник Драган Цанков, който каза на Русия, която се опитваше в края на 19 в. да налага агресивно своята политика в България, ще кажа ясно: \"Не ви щем ни меда, ни жилото!\", е написал още Каракачанов в социалната мрежа, допълват от ВМРО.", "date": "2019.05.11", "title": "Каракачанов за думите на Улусой: \"Не ви щем ни меда, ни жилото!\""}
{"url": "https://www.dnes.bg/zvezdi/2019/05/11/eksperti-hari-shte-podari-biju-na-megan-za-bebeto.409864", "text": "Принц Хари ще подари скъпо бижу на Меган по повод раждането на първородния им син. Това смятат британски експерти, според които херцогът на Съсекс ще наруши кралските традиции и ще обсипе жена си с подаръци.\r\nНовината за раждането на Арчи Харисън Маунтбатън-Уиндзор бе съобщена в понеделник следобед. Още преди бебето да проплаче, Меган и съпругът ѝ обявиха, че нямат право да приемат подаръци от почитатели и предпочитат всеки, който иска да им прати подарък, да направи дарение с благотворителност.\r\n \r\nСпоред Андрю Браун, главен изпълнителен директор на водеща компания, продаваща диаманти, фини бижута и луксозни часовници, има няколко възможности, които стоят пред херцога на Съсекс. По думите му, много вероятно е след броени дни да видим Меган да носи смарагдов пръстен или гривна с такива камъни, защото този скъпоценен камък се носи от хората, родени през месец май.\r\n \r\nСпециалистът изтъква, че Хари може да се спре на някакъв изумруд, който е символ на истинска любов, плодородие и прераждане. Това го прави перфектен подарък за жената, към която изпитва силни чувства.\r\n \r\nАко реши да отдаде почит към принцеса Даяна, внукът на Елизабет Втора ще купи нещо с турмалинов камък. Но според бижутера, той ще държи на това бижуто на съпругата му да бъде уникално.\r\n \r\n\r\n\r\n\r\n\r\n\r\n\r\n\r\n\r\n\r\n\r\n\r\n \r\n", "date": "2019.05.11", "title": "Експерти: Хари ще подари бижу на Меган за бебето"}
{"url": "https://www.dnes.bg/eu/2019/05/11/bunt-v-germaniia-migranti-napadnaha-policai.410028", "text": "Голяма полицейска операция бе проведена в Германия днес, след като мигранти попречиха на полицията да направи оглед на местопрестъпление в център за кандидати за убежище в южната част на страната, където беше открит труп на жена, предаде ДПА.\r\nРано тази сутрин полицаите успели само да потвърдят смъртта на жената, преди обитателите на центъра да ги принудят да си тръгнат от мястото, пише БТА.\r\n\"Причината за смъртта е неизвестна и е предмет на полицейско разследване\", съобщи полицията в южния германски град Регенсбург. Пристигащите полицаи на мястото отначало били нападани от мигрантите, които ги замеряли с камъни.\r\n\"Страстите сред някои от обитателите се разгорещиха до такава степен, че не беше възможно тялото да бъде прибрано\", се казва още в комюникето.\r\nИнцидентът станал в център, където биват настанявани кандидати за убежище, докато чакат решение за статута си.\r\nСлед около тричасова операция полицията успя да прибере тялото на починалата жена от сградата.", "date": "2019.05.11", "title": "Бунт в Германия: Мигранти нападнаха полицаи"}
{"url": "https://www.dnes.bg/stranata/2019/05/11/malko-viatyr-i-balon-s-goresht-vyzduh-se-zakleshti-nad-perushtica.410024", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Балон с горещ въздух се озова заклещен в скалите над Перущица, след като непредвиден порив на вятъра променил курса му. За щастие никой от пътниците на борда му не е пострадал, предаде Bulgaria ON AIR.\r\nСнощи на площада в Перущица започват празненствата по случай 142-годишнина от Априлското въстание. За първа година в честванията участва и летящ балон. В коша на балона на Борис Аргиров се качват той и няколко местни жители. Издигат се и пускат 15-метров трикольор, но минути по-късно излиза непредвиден вятър.\r\nМестните веднага разбират, че с балона се случва нещо.\r\nНа място идват полиция, пожарна и екип на спешна помощ. За щастие всички са невредими. Балонът остава на скалите, днес част от техниката е свалена.\r\n ", "date": "2019.05.11", "title": "Малко вятър и... Балон с горещ въздух се заклещи над Перущица"}
{"url": "https://www.dnes.bg/eu/2019/05/11/26-ta-sedmica-protestyt-na-jyltite-jiletki-vyv-franciia.410032", "text": "\"Жълтите жилетки\" протестират във Франция днес 26-а поредна събота, предаде Франс прес.\r\nАгенцията отбелязва, че близо шест месеца след началото си протестното движение видимо губи импулс.\r\nМиналата седмица френското министерство на вътрешните работи преброи по-малко от 19 000 демонстранти в цялата страна - най-ниския брой от първия протест, на 17 ноември, когато по улиците излязоха 282 000 души.\r\nПо данни на министерството към 14 ч. (15 ч. българско време) днес в протестите на \"жълтите жилетки\" са се включили около 2700 човека, предаде ТАСС.\r\nМиналата събота към този час демонстрантите бяха 3600, предаде БТА.\r\nНяколкостотин \"жълти жилетки\" преминаха по улиците на столицата Париж под дъжда. Достъпът до централния булевард \"Шан-з-Елизе\" отново бе блокиран, съобщи Франс прес.\r\nПолицията в западния град Нант бе принудена да използва сълзотворен газ срещу крайни елементи в редиците на демонстрантите, предаде ТАСС.\r\n                    \n                    \n                Кризата с \"жълтите жилетки\" е най-тежката за френския президент Еманюел Макрон от встъпването му в длъжност преди две години, отбелязва Франс прес. Рейтингът на Макрон спадна наскоро до най-ниското си равнище, преди да се повиши леко до 32 процента.", "date": "2019.05.11", "title": "26-та седмица: Протестът на \"Жълтите жилетки\" във Франция"}
{"url": "https://www.dnes.bg/obshtestvo/2019/05/11/roditeli-na-bunt-bylgariia-niama-deca-za-prodan.410037", "text": "\n Стотици родители излязоха днес на протест  срещу \"Националната стратегия за детето 2019-2030\", съобщава \"Фокус\".\n\n\r\nДемонстрацията се проведе едновременно в над 20 български града, сред които София, Пловдив, Варна, Бургас, Стара Загора, Русе, Гоце Делчев, Силистра и др.\r\nХората изразиха недоволството си от неяснотите в Националната стратегия, които според тях не дават ясно определение за дете в риск, а също и за дете, обект на насилие.Част от присъстващите на протестите носеха плакати с надписи: \"Българските деца не се продават, не се разменят, не се отнемат\", \"Не на Стратегията за детето 2019-2030\", \"България няма деца за продан\", \"Забрана на достъпа на НПО с чуждестранно финансиране до децата ни\".\r\n                    \n                    \n                В столицата протестиращите първо се събраха пред Министерски съвет и след това блокираха временно движението по бул. \"Цар Освободител\" до Народното събрание. Те поискаха и връщане на отнети, според тях, незаконно деца, оставки по ресорни управленски постове, да участват в написването на нова стратекия както и по промени по Закона за закрила на детето и социални услуги, предаде bTV.\r\nБългарската православна църква, Главното мюфтийство в България, десетки родителски организации, както и над 50 000 членове на групата \"Не на Стратегия за детето 2019-2030 г.\" излязоха с неодобрителни становища по повод проектдокумента, която при приемане и прилагане би се отразила пагубно върху българското семейство и обществото ни като цяло.\r\nРодителите настояваха Националната стратегия да бъде отменена и пренаписана, заради текстове, които според тях дават правомощия на държавата да отнема деца от семействата.\r\nСъвсем скоро темата коментира пред   министърът на образованието Красимир Вълчев. \"Държавата нито има намерението, нито капацитета да се меси във всяко едно семейство, но очевидно има текстове в стратегията, които трябва да се прецизират. От друга страна, не можем да допуснем, че всички родители са напълно отговорни\", посочи министърът.\n\r\n\n\r\n\n\r\n\n\r\n\n\r\n \r\nСофия, Пловдив, Варна, Бургас, Стара Загора, Русе, Гоце Делчев, Силистра и още много други градове\n", "date": "2019.05.11", "title": "Родители на бунт: \"България няма деца за продан!\""}
{"url": "https://www.dnes.bg/index/2019/05/11/koi-e-lideryt-na-grupata-obvinen-za-atentatite-v-shri-lanka.409754", "text": "До преди няколко месеца никой не е чувал за National Thowheed Jamath в Шри Ланка. Ала след атаките на Великден, отнели живота на повече от 250 души, NTJ е в центъра на разследването на един най-смъртоносните терористични актове след 11-ти септември.\r\nКогато ИДИЛ поемат отговорност за атаките, те разпространяват видео, което показва основателя на религиозната група Мохамед Захран Хашим, както и още осем мъже, които се кълнят във вярност на групировката. Така властите успяват да навържат какво се е случило... Лидерът е и един от самовзривилите се атентатори.\r\n\"Той имаше две същности. Той беше упорит и лъжеше много. Няма значение какво му казваш, той не те слушаше, не приемаше. Така се държеше с всички нас“, казва пред Vice неговият наследник Мохамед Тауфек, който след смъртта на Хашим поема NTJ.\r\n                \n                Преди атаките, организацията не представлявала опасност според властите. Те били малка мюсюлманска религиозна група, в страна, която е съставена главно от будисти. Членовете на NTJ често предизвиквали свади с други религиозни групи и вандалствали над будистки статуи, но никога не прекрачвали границата.\r\nСега NTJ е забранена от властите, а нейният лидер Тауфек не отрича, че предшественикът му е участвал в смъртоносните атаки, както и че братята му са помогнали в сглобяването на взривното устройство, убило 15 души. Но той отрича това да е била основната цел на цялата група, която той сега ръководи.\r\n\"Това не е терористична организация. Това е група, създадена под суверенитета на Шри Ланка. NTJ има социални и религиозни цели“, твърди лидера и показва писмо, което според него е доказателство, че Мохамед Хашим е бил изгонен от организацията още през 2017 година. Според Тауфек, държанието на лидера, което накарало NTJ да го изгони, маркирало началото на пътя му към екстремизма.\r\n\"Начинът, по който говореше, се промени. Той се обърна срещу правителството на Шри Ланка. Твърдеше, че парламентарната система на страната е безсмислена, а съда е безполезен. Хората не можеха да повярват, че някога той е бил част от тяхната организация, а сега говори тези неща. Имаше толкова драстична промяна у него. Така че взехме решение, обединихме силите си и го свалихме от поста на лидер“, разказва Туфек. Той твърди, че е уведомил властите за опасната риторика на своя предшественик.\r\n\"Той искаше смъртта на всички, които не изповядват ислям. Това е език на омразата. Щяха да го осъдят, ако го бяха открили. Но не го намериха“, казва лидерът на NTJ.\r\nНо както и останалите предупреждения, които валели седмици преди атаките, правителството пренебрегнало предупреждението.\r\n\"Ние нямаме връзка с него, но само защото е бил част от организацията за определено време, постоянно ни тормозят. Ала не можем да спрем правителството да взима своите решения“, категоричен е Тауфек. \r\n ", "date": "2019.05.11", "title": "Кой е лидерът на групата, обвинен за атентатите в Шри Ланка?"}
{"url": "https://www.dnes.bg/notifikacii/2019/05/11/cisterna-s-gorivo-se-sblyska-v-samolet-v-toronto-ima-raneni.410033", "text": "Петима души са ранени след сблъсък между самолет и камион-цистерна на летището в Торонто. Машината на \"Air Canada Jass\" изпълнявала полет от Торонто до Съдбъри, предаде .\r\nМалко след излитането пилотите поискали разрешение да се върнат обратно, заради лошо време. При приземяването обаче самолетът се ударил в камион-цистерна за гориво. Като по чудо не се стигнало до експлозия.\r\nСрещу шофьора на цистерната са повдигнати обвинения за опасно шофиране.\r\n ", "date": "2019.05.11", "title": "Цистерна с гориво се сблъска в самолет в Торонто. Има ранени"}
{"url": "https://www.dnes.bg/stranata/2019/05/11/v-ilindenci-na-bunt-sreshtu-vik-shte-praviat-svoe-drujestvo.410017", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Протест заради скъпа вода събра десетки жители на село Илинденци, край Струмяни. Хората настояха за излизане от ВиК асоциацията и създаване на собствено дружество, предаде Bulgaria ON AIR.\n\r\nПовече от година живеещите в община Струмяни хора плащат двойно по-скъпа цена за кубик изразходвана вода. Местните жители са категорични, че парите, които всеки месец внасят по фактури към ВиК дружеството в Благоевград не отговарят на изразходваното количество.\r\nПо думите им, в момента водата се е покачила на 1.52 лв, а преди е била 0.60 лв. \" Излиза че ние сме по-платежоспособни от община Сандански. Водоизточникът е един и същи. В Сандански - 80 ст., а ние 1.5\", обяснява един от протестиращите.\r\n                    \n                    \n                \"Идват пишат и нито казват, нито нищо\", обясни пенсионерак, която сподели, че пенсията й е едва 200 лв, а за вода й взимат 20 лв.\n\r\nХората в село Илинденци настояха за излизане от ВиК и създаване на местно дружество. Така вярват, че ще подобрят водопреносната мрежа и качеството на питейната вода.\n\r\n ", "date": "2019.05.11", "title": "В Илинденци на бунт срещу ВиК. Ще правят свое дружество"}
{"url": "https://www.dnes.bg/stranata/2019/05/11/turisti-ili-kympinguvashti-koi-zamyrsiava-vromos.410020", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Жители на Черноморец почистват плажа Вромос. Според тях ивицата е пълна с боклуци, останали от дивокъмпингуващите. Плажът се намира край курортното градче Черноморец, което е известно с големия наплив от туристи и къмпингуващи през лятото, предаде Bulgaria ON AIR.\n\n\r\nМестните жители започнаха да почистват боклуците от плажа, за да го подготвят за началото на сезона. Според тях голяма част от отпадъците са оставени от къмпингуващите още през миналото лято. Те също така обявиха, че къмпингуването в района е незаконно.\r\n\"Досега толкова рано каравани не са били поставяни. Идват от средата на юни, но вече ги има и явно се готвят за много дълъг сезон.\", обясни един от почистващите плажната ивица. Мъжът не вярва на твърдението на къмпингуващите, че те са най-изрядни и чистят всичко: \"Те се оправдават, че чистят, но това не е вярно. Общината се принуди да им постави контейнери на пътя, но тези контейнери не се използват\", обясни мъжът.\r\n                    \n                    \n                Според местните, след като Здравната инспекция обяви миналата година плажа за радиоактивен, резервациите за района рязко са намалели. \"Ние от това изхранваме семейства\", жалват се още хората. Те също така смятат, че  твърдението на Здравната инспекция е грешка.\n\r\n ", "date": "2019.05.11", "title": "Туристи или къмпингуващи: Кой замърсява Вромос?"}
{"url": "https://www.dnes.bg/obrazovanie/2019/05/11/iasni-sa-pyrvite-klasirali-se-v-detskite-gradini-v-sofiia.410025", "text": "Днес се публикуват резултатите от първото класиране за детските градини в София. Те ще бъдат качени в информационната система на детските заведения и подготвителни групи в училищата, предаде .\r\nВчера, в Столичната община под граждански контрол се извърши самото класиране на деца в общински самостоятелни детски ясли, детски градини и подготвителни групи в общински училища с прием от септември тази година. Още вчера стана ясно, че над 7000 деца остават без места.\r\n ", "date": "2019.05.11", "title": "Ясни са първите класирали се в детските градини в София"}
{"url": "https://www.dnes.bg/snimka-na-denia/2019/05/11/i-dyjd-i-slynce-temperaturite-do-26-gradusa.410022", "text": "През нощта от запад облачността, предимно средна и висока, ще се увеличи и вплътни. Утре след обяд ще се развива купеста облачност и на места, главно в западните и планинските райони ще превали и прегърми.\r\nВятърът ще се ориентира от изток-югоизток и ще е слаб до умерен. Минималните температури ще са между 6 и 11 градуса, максималните - между 21 и 26 градуса. Атмосферното налягане е близко до средното за май, но ще започне бавно да се понижава, предаде БТА.\r\nНад Черноморието ще има разкъсана облачност. Ще духа слаб до умерен вятър от изток-югоизток. Максималните температури на въздуха ще са между 15 и 18 градуса. Температурата на морската вода е 13-15 градуса, вълнението на морето ще е около 2 бала.\r\n                \n                Над планините облачността ще е значителна и в следобедните часове на места ще превали и прегърми. Ще духа умерен, предимно южен вятър. Максималната температура на височина 1200 метра ще е около 14 градуса, на 2000 метра - около 7 градуса.\r\nВ понеделник и вторник облачността ще е предимно значителна, около и след обяд купеста и купесто-дъждовна. В западната половина от страната ще бъде с чести превалявания, интензивни и с гръмотевици, а и по-значителни като количество, главно в западните райони. Вятърът от изток-югоизток ще се усили и дневните температури слабо ще се понижат.", "date": "2019.05.11", "title": "И дъжд, и слънце. Температурите до 26 градуса"}
{"url": "https://www.dnes.bg/politika/2019/05/11/borisov-pravim-udarno-hemus-sled-2-g-sme-do-tyrnovo.410027", "text": "\"Хемус го правим ударно. Каквото съм обещал, ще го изпълня.\", това заяви премиерът Бойко Борисов по време на среща с германски бизнесмени в Русе.\r\nПо думите му, в момента той полага огромни усилия за да има втори мост в Русе. \"Може до края на този месец да обявим  подобно решение, но обичам да говоря, когато е станало\", каза той и се заяде с опозицията: \"В мечтите на БСП това се нарича индустриализация. Някога щели да направят това, което правим ние днес\".\r\nБорисов коментира, че е открит голям завод в Кърджали за автомобилни гуми. \" Той е пети подред. Ще открием и шести във Враца, допълни още той.\r\n\"Работим с Тесла и BMV. Радвам се да ви поздравя, че сте тук. В днешно време трудно се взимат решения за инвестиции в света, а в България правим по два завода на ден\", заяви още той. Борисов заяви, че скоро ще започне и ремонта на пътя Русе-Бяла.\r\n                    \n                    \n                Премиерът коментира, че е с чудесни впечатления от завода в Русе. \"От 10 години няма никакви проблеми. Нито една забележка, от която и да е администрация. На 2 милиона продукти един е само дефектен. Имаме по-добри показатели от заводите в Европа. Когато се мести завода тук от Чехия, българите дават 20% по-добри резултати. Не случайно германските инвеститори се насочват към нас, защото почти всички части за колите вече се произвеждат тук\", обяви премиерът, цитиран от.\r\nПо думите му, инвестиции се правят, ако има стабилност и умни хора на всяко едно работно място и подчерта заслугите на българските работници.\r\nНа въпрос за идеята на БСП да подаде оставка, Борисов отговори: \"Тях ги мързи. Не идват на работа, а аз откривам в събота два завода. Не се занимавайте с БСП. Разбирам кое ги дразни. Защо да подам оставка? Да ги оставя да съсипят пак държавата? Да сте ме чули да казвам една дума за предизборна агитация? Аз само показвам. Те само знаят да говорят и да обещават.\r\nПремиерът още веднъж подчерта, че очаква до 2 години да се стигне до Търново с АМ \"Хемус\". \"После започваме пътищата в Северна България. Дончев и Горанов не съм ги взел с мен да се повозят, записват си вектори в тефтерите\", каза още премиерът.", "date": "2019.05.11", "title": "Борисов: Правим ударно Хемус. След 2 г. сме до Търново"}
{"url": "https://www.dnes.bg/notifikacii/2019/05/11/6-hranitelni-elementa-pri-visoko-kryvno.409948", "text": "Наричат високото кръвно налягане тихият убиец. Може да е част от живота ни без да подозираме. Главоболието, което отминава е един от най-честите симптоми, че нещо не е наред с кръвното ни, който често подминаваме. Причините за хипертонията се крият в стреса, начина ни на живот, прием на медикаменти, наследственост и други.\r\nЗнаем че редовната физическа активност и здравословно хранене могат да допринесат за регулиране на неговите стойности. Но има и някои хранителни елементи, които оказват благоприятен ефект. Важно! Преди техния прием се консултирайте с лекар.\r\n\r\nМаслото от крил се получава от зоопланктон, подобен на скаридите (повече за него прочетете тук). То е отличен източник на омега-3 мастни киселини под формата на фосфолипиди. Приемът му ни осигурява ейкозапентаенова и докозахексаенова киселина.\r\n                \n                Според изследвания, тези две полезни киселини могат да помогнат за намаляване риска от сърдечни заболявания, появата на аритмия и образуването на плаки в кръвоносните съдове. Също така имат благоприятно действие при високо кръвно налягане.\r\n\r\nСпоред публикация в списание Atherosclerosis, добавките с CoQ10 могат да помогнат за подобряване на здравето на кръвоносните съдове. Това от своя страна намалява риска от високо кръвно налягане и сърдечни заболявания. Други проведени изследвания са показали че тази хранителна добавка може да помогне и за понижаване на систоличното и диастоличното кръвно налягане. \r\n", "date": "2019.05.11", "title": "6 хранителни елемента при високо кръвно "}
{"url": "https://www.dnes.bg/eu/2019/05/11/brexit-moje-i-da-niama-shansovete-mejdu-20-i-30-procenta.410011", "text": "Председателят на Европейския съвет и Доналд Туск твърди в интервю за испанския в. \"Вангуардия\", че все още има вероятност между 20 и 30 процента Brexit да бъде спрян.\n\r\n\"Днес шансът ни да няма Brexit е от 20 до 30 процента, а това не е малко\", посочва Туск.\n\r\nС всеки изминал месец става все по-ясно, че излизането на Великобритания от ЕС ще се различава от това, което са си представяли неговите инициатори.\n\r\n\"Срокът за Brexit изтича през октомври, но аз ще настоявам да се налагат ограничения във времето за решението на Великобритания. Когато става дума за Brexit, няма за къде да се бърза. Никога няма да има Съединени щати на Европа по подобие на САЩ\", допълни Туск.\n                    \n                    \n                \r\nБезспорно ерата на оптимистичните илюзии приключи. За поляците е особено болезнено, тъй като отдавна мечтаехме да влезем в Европейския съюз, посочва Туск, който е и бивш полски премиер.\n\r\nСлед 2004 г. мнозина вярваха в един щастлив край на историята. От политическа гледна точка Западът трябва да означава край на битките, които винаги са ни съпровождали. През последните години обаче Европа се сблъска с драматични предизвикателства, но аз не съм фаталист, посочва председателят на ЕС в отговор на въпроса дали Европа не е хвърлила ръкавица на ЕС, след като враговете стават все по-силни, а в същото време тя е все по-разединена.\r\n(БТА)", "date": "2019.05.11", "title": "Brexit може и да няма, шансовете между 20 и 30 процента"}
{"url": "https://www.dnes.bg/kino/2019/05/11/kato-v-kartina-s-chudniiat-bokacho.409605", "text": "Най-сигурният начин да се избяга от смъртта е прикритието сред приятни хора в отдалечена вила. Това ще усетим от филма на прочутите режисьори Паоло и Виторио Тавиани \"Чудният Бокачо\".\r\nВръщайки ни към класическата италианска творба на Джовани Бокачо \"Декамерон\", сюжетът ни отвежда в 1348 г. Времето, в което Флоренция е превзета от чумата, а градското население на Тоскана светкавично се топи.\r\nМлади хора решават да се изолират от гибелта, скривайки се в запустяла къща сред околните хълмове. Заживяват заедно, а за да забравят тревогите си, разказват истории.\r\nЧрез тях Тавиани пресъздават колоритно отминалото време, изпълнено с тревоги, несигурност, но дълбоко свързано с нравите и традициите на епохата си. Паоло и Виторио Тавиани са детайлно прецизни към всяка подробност.\r\n                    \n                    \n                Доближават ни до смъртта, безутешната скръб и същевременно до нестихващата надежда и зараждаща се любов. Всеки кадър е изящно структурирана картина, съхраняваща миг история, къс емоция. Ролите са поверени на Рикардо Скамарчо, Кася Смутняк, Жасмин Тринка, Ким Роси Стюарт.\r\nГледайте \"Чудният Бокачо\" на 11 май от 22.30 часа по телевизия .\n\r\n\r\n ", "date": "2019.05.11", "title": "Като в картина с \"Чудният Бокачо\""}
{"url": "https://www.dnes.bg/notifikacii/2019/05/11/ubiecyt-ot-kostenec-se-ukriva-v-gora-okolo-grada.410014", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПродължава издирването на убиеца от Костенец. 42-годишният Стоян Зайков, който е предполагаемият убиец на съпругата си, най-вероятно се укрива в гората около града.\n\r\nРазследването на убийството продължава, като в Костенец са и екипи на Специализирания отряд за борба с тероризма, съобщава . \n\r\nХората в града пък не желаят да говорят, тъй като Стоян все още се издирва и те се страхуват за живота си.\n\n\nПолицията е разширила периметъра за издирване, използва се цялата наличната техника на полицията.\n                \n                \r\n\"Ще създадем организация, за да няма напрежение в града. Органите на реда следят ситуацията. С полицията си съдействаме много добре и държим връзка с началника на районното управление\", заяви кметът на града Радостин Радев.\n\r\nЖертвата и вероятният убиец не живеели заедно от 2 години. Пред свои близки Милена споделяла, че е била заплашвана и преследвана от него. До този момент няма информация за подавани жалби в полицията.\n\r\nХората в Костенец казват, че през последните години не е създавал проблеми. Според сестрата на жертвата се изключва възможността да става въпрос за любовен триъгълник. По думите й убийството е предварително планирано.\r\n ", "date": "2019.05.11", "title": "Убиецът от Костенец се укрива в гора около града?"}
{"url": "https://www.dnes.bg/obshtestvo/2019/05/11/hiv-pozitiven-tormozi-aptekarka-v-liulin-plashi-s-ubiistvo.409917", "text": "ХИВ позитивен мъж, страдащ от биполярно разстройство, тормози жена в Люлин. За това сигнализира пред Dnes.bg Калин Бараков, управител на денонощна аптека в столичния квартал, в която тя работи. Въпреки намесата на полицията, човекът продължава да посещава обекта, отправяйки закани към нея и колегите й, сред които и за убийство. \r\n\"Това е за теб! Ще те прегазя, ще ти викна мутри! Ти трябва да умреш!“. Това чула служителката, когато видяла Владислав Т. в аптеката за първи път. Забелязала, че носи подозрителна пратка в ръката си, после й я подхвърля.\r\n \r\n\"Вътре имаше нещо кърваво,  като изцапан чаршаф и заплашително писмо“, спомня си 24-годишната Гергана. Тя веднага се обадила на СОТ и полиция, но злосторникът избягал. \r\n \r\n\"Следващият път като дойде, започна вече да чупи стъклото на гишето, да блъска, да удря вратата. Искаше да влезе при мен, пак със заплахи“, казва още тя. \r\n \r\nМъжът не е задигнал нищо от аптеката, намираща се в Люлин 9, но за сметка на това е нанесъл материални щети, коментира собственикът.\r\n \r\n\"Счупено е стъклото на денонощното гише, разбити са пантите на входната врата. Отправял е заплахи, че ще подпали и изпотроши целия обект, че ще избие всички работещи вътре. Това нещо не може да продължава, този човек е психичноболен и трябва да се лекува!“, категоричен е той.\r\n \r\nОт 29 април до момента аптекарката и нейните работодатели са викали полиция заради мъжа цели четири пъти. По думите им, посещенията му винаги са по малките часове на нощта, когато няма хора наоколо и Гергана е сама на работа. \r\n \r\n\"Каза за пореден път, че ще ме отвлече, ще ме изнасили, ще ме зарази със СПИН, ще ме направи компаньонка … и накрая ще умра“, продължава аптекарката, която не може да работи нормално заради мисълта, че всеки момент ще бъде нападната. Когато има свободен ден, тя умишлено не излиза навън, за да не срещне въпросния човек. Според нейни съседи, той няколко пъти е обикалял около дома й. \r\n \r\nПри едно от идванията, мъжът подхвърлил документи на жената, с които да й докаже, че наистина е ХИВ позитивен и взима лекарства от СБАЛИПБ \"Проф. Иван Киров\". Така тя разбрала как се казва той и че не се шегува за заболяването си. \r\n \r\n\"Подали сме първата жалба на 3 май. След това той отново дойде, като последният случай е от нощта на 7 срещу 8 май. Образуваха досъдебно производство за заплаха за убийство, но бе освободен, а трябваше да го настанят в болница. Сега се скита по улиците със шофьорска и жълта книжка. Недопустимо е да има и двете!“, обяснява още Бараков и уточнява, че Владислав Т. карал кола, взета под наем и катастрофирал на тръгване от аптеката, недалеч от нея.\r\n \r\n\"От полицията направиха всичко възможно да го задържат, но те не могат да направят нищо повече. За съжаление, от отговора на прокурор Великова става ясно, че като болен от биполярно разстройство, той не носи никаква наказателна отговорност. Трябваше тя и здравните власти да настояват за лечението му, защото той е потенциално опасен за хората“, казва още Калин Бараков. \r\n \r\nСобственикът на аптеката възнамерява да подаде жалба до прокуратурата, която да се самосезира по случая:\r\n\"Искаме да бъде наложена забрана – да не може да идва до аптеката и да доближава служителката ни“. \r\n \r\nГергана П. продължава да ходи на работа, но със страх. Понякога я посреща приятелят й, друг път тя се вози сама с колата си на отиване и връщане. „Не знаем механизма, по който да вкараме човека в правия път. Не искаме да пострада невинен човек. Днес е нападнал нея, друг път ще отиде в магазина или ще скочи на съседката й“, споделя още шефът на аптекарката.  \r\n \r\nПо информация на Dnes.bg, Владислав Т. живее сам в ж.к „Западен парк“. Родителите му са починали.  До момента има 8 досъдебни производства за хулиганство. През годините се лекувал в Център за психично здраве \"Проф. Н. Шипковенски\" и Държавна психиатрична болница \"Св. Иван Рилски\", но лекарите там са имали проблеми с него заради агресивното му поведение и другия му проблеми – СПИН-ът.", "date": "2019.05.11", "title": "ХИВ позитивен тормози аптекарка в Люлин, плаши с убийство"}
{"url": "https://www.dnes.bg/index/2019/05/11/nikoi-ne-haresva-vkusyt-nito-na-birata-nito-na-kafeto-taka-li-e.409633", "text": "Учени разкриха горчивата истина – всъщност, никой не харесва вкуса нито на бирата, нито на кафето, но е убеден, че му допадат заради \"психологическа нагласа“.\r\nВсяка сутрин милиарди хора по Земята започват деня си с кафе, също толкова много го приключват с бира, но според последните изследвания, това дали предпочитаме горчиви или сладки напитки не зависи от вкусовите ни гени, а от начина, по който ни карат да се чувстваме. Или по-точно, харесваме вечерната бира не заради хмеления й вкус, а заради това, че ни прави щастливи.\r\nУчените търсили генетични причини за нашите вкусови възприятия. Целта им била да намерят начин да им повлияят, за да помогнат на хората със спазването на диети. Все пак няма по-лесен начин от това да се откажеш от шоколада, от този някак си спреш да го харесваш.\r\n                \n                Напитките са важна част от храненето на човека, но те могат да бъдат и опасни. Тези, пълни със захар, водят до затлъстяване, а алкохолът е свързан с над 200 заболявания.\r\n\"Всъщност генетиката, която стои зад нашите вкусови преференции е свързана с психоактивните компоненти на напитките“, казва ръководителят на изследването, докторът по превантивна медицина Мерлин Корнелис.\r\n\"На хората им харесва начина, по който кафето и алкохола ги кара да се чувстват. И за това ги пият. Не заради вкуса им“, допълва тя. Изследването показва, има важни $награди за държанието“, които определят дали ще пием дадена напитка или не.\r\nНо учените откриват поне един ген, който може да повлиява на избора ни на вкус. Според тях тези, които имат разновидност на гена FTO, същият, който доказано намалява риска от затлъстяване, предпочитат сладките напитки.\r\n“FTO е мистериозен ген, който не знаем как е свързан със затлъстяването. Най-вероятно играе роля в поведението на хората и влияе на килограмите“, обяснява Корнелис.\r\nЗа да достигнат до заключението си, учените са проследяват навиците и вкусовите предпочитания на 336 хил. човека. Провеждат и няколко генетични теста.", "date": "2019.05.11", "title": "Никой не харесва вкусът нито на бирата, нито на кафето. Така ли е? "}
{"url": "https://www.dnes.bg/zvezdi/2019/05/11/madona-shtastliva-sym-kakto-nikoga-predi.409862", "text": "„Щастлива съм както никога преди“. Това призна Мадона в интервю за британското издание на „Vogue“. Поп иконата се появи на корицата му за първи път от 1989 г. насам.\r\n„Не съм вярвала, че това ще ми се случи!“, каза изпълнителката и посочи, че се е променила до неузнаваемост след като е станала съпруга и майка на 6 деца.\r\n \r\nПевицата не крие, че въпреки мъжете в живота си, често се чувства самотна. \r\n \r\n„Най-хубавото нещо на парите е, че ти осигуряват покрив над главата и храна в стомаха. След това обаче стават напълно излишни. През по-голямата част от живота си съм била самотна. Имала съм периоди, в които нямах нито един приятел и си задавах въпроса дали изобщо някога ще съм способна да задържа човек до себе си за по-дълъг период. Чудех се дали ще срещна мъж, който да издържи на напрежението да бъде с мен. И точно когато бях спряла да си задавам тези въпроси, срещнах този мъж“, коментира певицата.\r\n \r\nГоворейки за децата си, част от които са осиновени, тя признава, че е направила грешка, когато им купила мобилни телефони твърде рано. По-големите боравели с тях на 13.\r\n \r\n„Това наистина сложи край на връзката ми с тях. Ние общуваме, но не както преди. Сега телефоните са неразделна част от живота им“, каза още тя.\r\n \r\n60-годишната изпълнителка посочва, че дъщеря й Лурдес е изключително талантлива. В момента тя се изявява на модния подиум. Според майка ѝ обаче, социалните медии ѝ пречат на развитието, а отделно богатството, в което е отгледана, я разглезило и тя спряла да преследва мечтите си.\r\n \r\nМадона има 6 деца – 22-годишната Лурдес, 18-годишният Роко, Дейвид и Мърси на 13, както и близначките Естер и Стела.\r\n \r\n", "date": "2019.05.11", "title": "Мадона: Щастлива съм както никога преди!"}
{"url": "https://www.dnes.bg/notifikacii/2019/05/11/miarka-za-neotklonenie-poiskaha-za-alo-apashite-ot-rumyniia.410015", "text": "Специализираната прокуратура внесе в Специализирания наказателен съд искане за налагане на мярка за неотклонение \"Задържане под стража\" на петимата български граждани, задържани на 18 април т.г. в Румъния с Европейска заповед за арест по обвинение за участие в организирана престъпна група за телефонни измами, съобщиха от прокуратурата.\n\n\r\nПетимата бяха предадени на българските власти на 8 май т.г., предявени им бяха обвинения, наложено им бе и прокурорско задържане до 72 часа, припомня БТА.\r\nОстаналите петима участници в престъпната група бяха задържани в София и в Горна Оряховица по време на едновременните действия по разследването на българска и румънска територия. Те са в следствения арест, след като Специализираният наказателен съд и Апелативният специализиран наказателен съд им определиха най-тежката мярка за неотклонение.", "date": "2019.05.11", "title": "Мярка за неотклонение поискаха за\"ало\" апашите от Румъния "}
{"url": "https://www.dnes.bg/notifikacii/2019/05/11/pyrvite-izsledovateli-na-dynnite-ekosistemi-v-antarktida-bylgari.410016", "text": "Първият реализиран проект, посветен на морската биология и определяне на видовия състав на дънните екосистеми в Антарктида, е на българските учени, каза днес във Варна хидробиологът доц. Любомир Кендеров от Софийския университет, който бе сред докладчиците на националния юбилеен форум на Българската асоциация по подводна дейност.\r\nВ организацията, основана през 1999 г., членуват 150 водолази и водолазни инструктори от 12 клуба от цялата страна, предава БТА.\r\nВъпреки дългогодишните проучвания все още за Антарктида има много неизвестни неща, всяка година излизат нови видове организми, обясни Кендеров. Като участник в последната българска експедиция на този континент в края на миналата година той е успял да направи редица подводни изследвания, като се е спускал на дълбочина 5-7 метра.\r\n                \n                Изолираността на континента и тежките условия не са успели да спасят напълно обитателите му от въздействието на хората, каза още ученият. Направени са изследвания, които доказват наличие на тежки метали и токсични вещества както в пингвините и тюлените, така и в рибите, обясни Кендеров.\r\nИ с гордост допълни, че пионери в този тип проучвания са пак български учени. По думите на Кендеров в пингвините и тюлените е открито дори устойчивото съединение ДДТ, но хубавото е, че концентрацията му е малка и не може да доведе до генетични увреждания или малформации при поколенията на животните.\r\nДо замърсявания води и туристическата дейност на континента, каза още Кендеров. По думите му при колониите пингвини са открити колибактерии и салмонела. Вече е факт и появата на вид трева, пренесена неизвестно как от Патагония, която се е приспособила и дори е започнала да измества местните видове растения.\r\nВече се вземат строги мерки при слизането на континента, за да се избегне рискът от привнасяне на семена или спори, разказа още Кендеров.", "date": "2019.05.11", "title": "Първите изследователи на дънните екосистеми в Антарктида - българи"}
{"url": "https://www.dnes.bg/politika/2019/05/11/porojanov-poiska-da-publikuvat-danychnata-mu-deklaraciia.410019", "text": "Министърът на земеделието, храните и горите Румен Порожанов е депозирал в петък заявление до КПКОНПИ, с което моли да бъдат предприети мерки за публикуването на всички данни от хартиения носител на подадената от него декларация за 2017 г., в това число и данните по отношение на съпругата му, тъй като не попадат в хипотезата на чл.37, ал. 7 от ЗПКОНПИ. Това cъобщават от пресцентъра на Министерството на земеделието, храните и горите /МЗХГ/.\n\n\r\nВчера от КПКОНПИ съобщиха, че проверката на министър Румен Порожанов е приключила с доклад за несъответствие, а той изрично е декларирал, че не желае да бъде публикувана информация относно лицето, с което се намира във фактическо съжителство на съпружески начала.\r\n                    \n                    \n                От МЗХГ днес посочват, че в подадената декларация са посочени всички обстоятелства, както по отношение на лицето, заемащо висша публична длъжност, така и за неговата съпруга. При попълването на декларацията на стр.2 не е направена отметка за нито едно от посочените обстоятелства:\r\n1. Наличие на фактическа раздяла; 2. Не живее заедно със съпругата си и няма общо домакинство и няма да декларира нейното имущество и доходи на основание чл.37, ал. 5 от ЗПКОНПИ; или 3. Фактическо съжителство на съпружески начала. \r\nПредвид липсата на отметка в посочените по-горе колони, механичното пренасяне на ЕГН-то на съпругата му от предходната колона, в която са посочени имената и ЕГН-то за съпругата, в колоната за случаите по чл. 37, ал. 7 от ЗПКОНПИ за \"фактическо съжителство на съпружески начала\", не отговаря на действителното положение и не следва да се счита за нежелание за публикуване на информация относно лице, с което се намира във фактическо съжителство на съпружески начала, посочват от земеделското министерство.\r\nПо отношение на единственото, установено от комисията несъответствие, за същото е получено уведомително писмо от 13.03.2019 г., в което се посочва, че не са попълнени трудовите доходи от заеманата длъжност за 2017 г. В определение от комисията 14-дневен срок е подадена коригираща декларация и е представена необходимата информация, информират от МЗХГ.  ", "date": "2019.05.11", "title": "Порожанов поиска да публикуват данъчната му декларация"}
{"url": "https://www.dnes.bg/zvezdi/2019/05/11/megan-i-hari-izbraha-archi-imeto-ne-e-sred-izvestnite-v-sasht.410018", "text": "Арчи - името на най-новото попълнение в британското кралско семейство, не фигурира в Топ 10 на най-популярните имена за момчета в САЩ, но в бъдеще това може да се промени, предаде Асошиейтед прес.\r\nВ списъка с най-разпространените бебешки имена за 2018 г., оповестен от американското Управление за социално осигуряване, първите места съответно за момченца и момиченца отново се заемат от Лиъм и Ема.\r\nЕма е най-популярното момичешко име за пета поредна година, а Лиъм - за втора, предаде БТА.\r\nАрчи Харисън Маунтбатън-Уиндзор - първородният син на принц Хари и бившата американска актриса Меган Маркъл, се появи на бял свят в понеделник, 6 май. Очаква се в бъдеще името му да набере популярност в САЩ, както се случи с това на майка му.\r\n                    \n                    \n                Меган е името за момиченце, отбелязало най-голям \"скок\" през 2018 г., изкачвайки се до 703-та позиция от 1404-та през 2017 г.\r\nМеган Маркъл се омъжи за принц Хари през май миналата година, припомня агенцията.\r\nТоп 10 на най-популярните имена за момчета включва Лиъм, Ноа, Уилям, Джеймс, Оливър, Бенджамин, Илайджа, Лукас, Мейсън и Логан.\r\nНай-популярните имена за момичета през 2018 г. са Ема, Оливия, Ава, Изабела, София, Шарлот, Мия, Амелия, Харпър и Ивлин. Пълният списък с бебешките имена е публикуван на сайта на Управлението за социално осигуряване.", "date": "2019.05.11", "title": "Меган и Хари избраха Арчи. Името не е сред известните в САЩ "}
{"url": "https://www.dnes.bg/notifikacii/2019/05/11/ekshyn-v-parlamenta-v-honkong-deputati-se-sbiha.410021", "text": "Най-малко четирима членове на законодателното събрание на Хонконг бяха ранени в сбиване след спор между опозиционни и проправителствени депутати кой да оглави парламентарна комисия, предаде ДПА, като се позова на местна медиа.\r\nДвете страни в спора си, които се обвиняват взаимно за насилието, си съставили свои паралелни комисии, които започнали да заседават поотделно. Един депутат бил хвърлен на земята и се наложило да бъде изнесен на носилка, предаде БТА.\r\nНа друг се наложило да му бъде привързана ръката, а една жена се оплакала от световъртеж след удар по главата.\r\nВ китайския специален административен район Хонконг (Сянган) нараства напрежението заради подготвян закон, който ще позволява екстрадирането в същински Китай на местни жители. \r\nПрез април около 22 хиляди души излязоха на демонстрация срещу проекта и това бе най-многолюдната демонстрация в Хонконг от години, припомни ДПА.", "date": "2019.05.11", "title": "Екшън в парламента в Хонконг. Депутати се сбиха"}
{"url": "https://www.dnes.bg/health/2019/05/11/kak-da-otslabnem-lesno-i-zdravoslovno.409944", "text": "Пет килограма само за седмица! Колко пъти сте чували това гръмко обещание като заглавие на поредната „вълшебна“ диета, която ще ви направи да изглеждате като модел на Victoria's secret само за седмица. Диетите с бързи резултати често са вредни. Типичен пример за това, според диетолога и автор на книгата „All off! Keep it all off!“ Жаклин Ландън, е нисковъглехидратната диета. При нея резултатите идват бързо и доста по-лесно, тъй като няма мащабно ограничение на храни и намален прием на калории, а изключване само на въглехидратите.\r\nЗагубата на излишно тегло става лесно и бързо, но в момента, в който се върнете към консумацията на въглехидрати, ефектът на йо-йо ви връхлита. Освен това тя смята, че изключването на важни хранителни вещества от менюто има негативни дългосрочни ефекти върху здравето и обмена на вещества в организма.\r\n                    \n                    \n                Ако искате да ускорите загубата на тегло, Ландън препоръчва да се внимава с храната, която ядете, най-вече онази, която не е предназначена за вас – дояждането на остатъците от храна на децата, почерпки и междинни закуски в офиса и други подобни.\r\nЕто кои са основните механизми, които според нея помагат за отслабване и задържане на теглото:\r\n\r\nНе ги включвайте само в някои от храненията. Наблегнете на тях. Не се притеснявайте от това дали са сладки или солени. Фибрите, минералите и растителните протеини в тях ще ви помогнат да се детоксикирате и да свалите излишното тегло.\r\n\r\nЗакуската е важно хранене за деня. Тя трябва да съдържа здравословна комбинация от протеини, мазнини и въглехидрати, както и много фибри.\r\n", "date": "2019.05.11", "title": "Как да отслабнем лесно и здравословно? "}
{"url": "https://www.dnes.bg/stranata/2019/05/11/verijna-katastrofa-s-tri-koli-krai-samokov.410029", "text": "\r\nВерижна  катастрофа с три автомобила  е станала на пътя Самоков – Бели Искър.  Инцидентът е станал днес около 14.30 часа, съобщиха от МВР.\r\nПри пътното произшествие са пострадали двама души. Те са без опасност за живота.\r\n ", "date": "2019.05.11", "title": "Верижна катастрофа с три коли край Самоков"}
{"url": "https://www.dnes.bg/temida/2019/05/11/iskat-nai-tejkata-miarka-za-arestuvanite-alo-izmamnici.410013", "text": "Специализираната прокуратура внесе в Специализирания наказателен съд искане за налагане на мярка за неотклонение \"Задържане под стража\" на петимата български граждани, задържани за телефонни измами.\r\nТе бяха арестувани на 18 април тази година в Румъния по обвинение за участие в организирана престъпна група за телефонни измами. \r\nЗадържаните бяха предадени на българските власти на 8 май 2019 г., предявени им бяха обвинения, наложено им бе и прокурорско задържане до 72 часа.\r\nОстаналите петима участници в престъпната група бяха задържани в София и в Горна Оряховица по време на едновременните действия по разследването на българска и румънска земя. \r\nВ момента задържаните са в следствения арест, след като Специализираният наказателен съд (на 22 април 2019 г.) и Апелативният специализиран наказателен съд (на 30 април 2019 г.) им определиха най-тежката мярка за неотклонение.", "date": "2019.05.11", "title": "Искат най-тежката мярка за арестуваните ало измамници "}
{"url": "https://www.dnes.bg/politika/2019/05/11/poslanik-ulusoi-uchete-turski-borisov-ne-mu-e-rabota-da-dava-syveti.410007", "text": "В деня, в който православната църква почита светите братя Кирил и Методий, турският посланик у нас Хасан Улусой призова българското правителство да въведе интензивно изучаване на турски език, включително и за българите, което щяло да гарантира още по-големи инвестиции у нас от комшиите.\n\r\nУлусой е заедно с премиера Борисов, министъра на финансите Владислав Горанов, вицепремиера Томислав Дончев на откриването на специализиран завод за производството на каучукови, пластмасови и метални съединения за спирачните системи на световно известни автомобилни марки край Кърджали. \n\r\nДумите на турския посланик никак не се харесаха на Борисов.\n\r\n\"Най-големият проблем, за който споделят инвеститорите, е липсата на квалификация и езиковата подготовка. В България всеки гражданин след българския език, е свободен да учи втори, трети и колкото желае езици. Не е моментът днес, при откриването на такъв завод да се влага негативен оттенък. Още повече не е работа на турския посланик да дава съвети за изучаването на втори езици и ще му потърся отговорност. Държавата се е произнесла много ясно по този въпрос\", заяви премиерът.\n                    \n                    \n                \r\nТой изрази своето задоволство, че на мястото на голи поляни някога, сега има живот, който дава препитание на хората.\n\r\n\"Когато фактите говорят, можем да оставим другите. Когато има работа и високи доходи, не мислим за други глупости. Тук бяха поляни, сега има завод. Тук има хора, които още си спомнят Възродителния процес. Доколкото знам, средната работна заплата е 1500 лв., с 13-та и 14-та заплата. Все повече българи се връщат, защото в тези високотехнологични паркове трябва да работят и високо подготвени и трудолюбиви хора\", каза Борисов.\n\r\nТой допълни, че завод се строи и край Враца, който ще даде работа на 1000 души.\n\r\n\"Във Враца завода ще е на 75 000 кв. метра площ. Спомняте си инвестициите преди 15 години какво бяха. Парите изтичаха от България, сега всичко се прави тук. Интересът за инвестиции в България е огромен. 100 процента от това, което се произвежда, се изнася\", коментира Борисов.  ", "date": "2019.05.11", "title": "Посланик Улусой: Учете турски! Борисов: Не му е работа да дава съвети"}
{"url": "https://www.dnes.bg/index/2019/05/11/izdirvat-chane-po-gorite-okolo-kostenec-vyoryjen-i-opasen-e.409992", "text": "Полицията е по петите на , който е основният заподозрян за убийството на 38-годишната Милена в Костенец.\r\nГрадът е под полицейска блокада, обмисля се да бъде включен в издирването и хеликоптер. Използва се целия ресурс за залавянето на предполагаемия убиец. В целия град има униформени и цивилни полицаи.\n\r\nОт МВР предупреждават, че , лежал е в затвора за кражби и хулиганство. Стоян бил един от местните бандите, но след излежана присъда започнал да си вади хляба с бизнес.\n\nПреди повече от 15 г. заживял с Милена, имат дете. Връзката им била доста бурна, на няколко пъти се разделяли. \n                \n                \r\n. Тогава се променил и започнал да изкарва парите си с труд. Двамата си направили траурна агенция в гаража на къщата, до която е открит трупът на жената. Правел паметници за покойниците, имали и катафалка. Иначе Милена била фризьорка и има салон за красота в Костенец.\r\n\n\r\nНапоследък обаче започнали често да се карат и той отново напуснал къщата, в която живеят. Настанил се при дядо си в един от кварталите на Костенец. \n\r\n\n\r\nУбийството на Милена Шишкова става четвъртък вечерта, когато избухва поредния скандал между Милена и 43-годишния затворник. След престъплението Зайков избяга и МВР го обяви за издирване.\n\r\nТялото на 38-годишната жена е открито в локва кръв от майката, сестрата и сина на жертвата в петък сутринта на метри от къщата, в която е живяла.\n\r\nСутринта сестра ѝ започнала да я търси по телефона, но не успяла да се свърже. Тогава заедно с майката и Стивън тръгнали към къщата в края на Костенец. Момчето влезло вътре, но не открило нито майка си, нито баща си. Видял обаче кървавите следи и се обадил в полицията. Трупът на Милена е открит на метри от къщата. Предполага се, че е убита вътре, а след това е извлачена навън. \n\r\nСъседи на убитата жена смятат, че . Той смятал, че Милена ходи с други мъже и го унижава, въпреки че са живели разделени в последните месеци. \n\r\nДвамата имат и общ бизнес с траурни услуги, който също може да е повод за раздорите между тях. \n\r\n. Но нямало любовен триъгълник. Според нея Милена имала толкова много работа, че въобще не излизала по срещи. \n\r\n\"Милена не го искаше и го заряза\", разкри Славяна и допълни, че видяла стъпки на Стоян в банята на къщата.", "date": "2019.05.11", "title": "Издирват Чане по горите около Костенец, въоръжен и опасен е"}
{"url": "https://www.dnes.bg/snimka-na-denia/2019/05/11/ochakva-ni-topyl-uikend-ot-nedelia-novo-zaoblachavane.409993", "text": "Днес над по-голямата част от страната ще бъде предимно слънчево. По-значителна облачност ще има над източните райони, а в следобедните часове и над планинските, където на места ще превали краткотраен дъжд и ще прегърми. \n\r\nМаксимални температури между 19 и 24 градуса, в София - около 20, сочи прогнозата на Националния институт по метеорология и хидрология (НИМХ).\n\r\nНад Черноморието ще бъде облачно, а главно в следобедните часове ще има краткотрайни валежи и гръмотевици. Там ще бъдат и по-ниски максималните температури - между 18 и 20 градуса, а на водата - 14°.\n\r\nНад планините по-значителна облачност ще има в следобедните часове, когато на места ще превали. Ще духа умерен северозападен вятър. Максимална температура на височина 1200 метра около 14°, на 2000 метра - около 6°.\n                \n                \r\nВ неделя започва ново заоблачаване, като валежи и гръмотевични бури се очакват предимно в Западна България. Дневните температури в неделния ден ще останат високи около 19-25 градуса.\n\r\nВ понеделник ще продължи да вали предимно в западните райони, където се очакват гръмотевични бури. Температурите в страната ще бъдат между 17 и 23 градуса. \r\nВъв вторник се очаква да вали в цялата страна, като и температурите ще се понижат и ще бъдат между 14 и 19 градуса, до около 22 градуса в южните райони. В сряда валежите ще продължат, повече в Западна и Северна България, а температурите ще останат без промяна. \n\r\nИ в четвъртък се очакват превалявания, но вече по-слаби. От петък се очаква времето да се стабилизира и да бъде предимно слънчево, а температурите ще достигат летни стойности след 20 май.", "date": "2019.05.11", "title": "Очаква ни топъл уикенд, от неделя ново заоблачаване"}
{"url": "https://www.dnes.bg/notifikacii/2019/05/11/huan-guaido-teroryt-krepi-maduro-na-vlast.409995", "text": "След неуспешния опит за военен бунт миналата седмица лидерът на опозицията във Венецуела Хуан Гуайдо обещава да вдъхне нов живот на движението за отстраняване на Николас Мадуро, обнадежден от обявената неотдавна подкрепа на Китай за международно посредническо усилие, предаде Асошиейтед прес.\n\n\nВ интервю вчера Гуайдо потвърди също така, че е склонен да обмисли възможността да покани чуждестранни военни, за да бъде свален от власт Мадуро, в съзвучие с посланието на Вашингтон, че \"всички опции са на масата\" за решаване на ескалиращата венецуелска криза.\r\n\n                \n                \r\n\"Най-доброто решение е това, което генерира най-малка социална цена\", заяви Гуайдо, като обвини социалистическият лидер, че блокира всички опити за решение чрез преговори. \"Най-голямата пречка за това е Мадуро\", каза той.\n\r\nПредседателят на Националното събрание, когото САЩ и още 50 страни признават за легитимния лидер на Венецуела, даде интервюто в своята партийна централа броени часове, след като заместник-председателят на парламента бе хвърлен в затвора, а други депутати напуснаха страната или потърсиха убежище в чужди посолства, заплашени от арест.\n\r\n\"Това, което държи Мадуро на власт и на което станахме свидетели много по-открито през последните часове, е терорът\", каза Гуайдо.\r\n\n\r\nТой добави, че е много благодарен за подкрепата от САЩ. \"Те без колебание нарекоха Мадуро такъв, какъвто е - диктатор\", заяви той.\n\r\nНо докато безизходицата във Венецуела се проточи, започнаха да се появяват някои пукнатини между опозицията и САЩ - миналата седмица президентът Доналд Тръмп заяви, че руският президент Владимир Путин не е замесен във Венецуела, като влезе в директно противоречие със собствения си екип за национална сигурност, според който Русия крепи Мадуро с военна и финансова помощ.\r\n\n\r\nГуайдо каза, че тълкува думите на Тръмп \"просто като различен начин да привлече Русия\".\n\r\nСъщевременно той той подчерта, че е насърчен от неотдавнашната декларация на Китай, че ще засили съвместната работа с ЕС и международната общност в подкрепа на политическия диалог. Изявлението, идващо от най-големия кредитор на Венецуела и съюзник на Мадуро, бе възприето като своеобразно официално одобрение за Международната контактна група - инициатива на ЕС, стремяща се да стимулира предсрочни избори, посочва АП.\r\n(БТА)", "date": "2019.05.11", "title": "Хуан Гуайдо: Терорът крепи Мадуро на власт"}
{"url": "https://www.dnes.bg/obshtestvo/2019/05/11/pochitame-pametta-na-svetite-ravnoapostoli-kiril-i-metodii.409994", "text": "Българската православна църква почита днес паметта на Светите равноапостоли Кирил и Методий.\n\r\nПрез 862 или 863 г. Константин-Кирил Философ създава най-старата българска азбука - глаголицата. Оригинално творческо дело, тя предава удивително точно звуковите особености на българската реч и е пригодена към фонетичните особености на старобългарския език.\n\r\nС глаголицата се слага началото на голямото просветителско и книжовно дело на Кирил и Методий. Двамата братя превеждат от гръцки на старобългарски език някои от най-необходимите за богослужението книги - т.нар. Изборно евангелие, Хризостомовата /Златоустовата/ литургия, Служебник /молитви и четива за различните църковни служби/, части от Псалтира и Требника. С това се полагат основите на старобългарския литературен език.\n                    \n                    \n                \r\nВ Моравия Кирил и Методий отиват през 863 г. и остават там три години и половина по молба на моравския княз Ростислав, който иска да създаде славянска църква и така да се противопостави на германизацията. През 867 г. двамата братя отиват да защитят делото си пред папата в Рим, където блестящият полемичен дар на Кирил принуждава папа Адриан Втори да признае официално славянските книги. В римската църква \"Св. Марина\" е отслужена литургия на славянски език.\r\nКирил се разболява и умира в Рим на 14 февруари 869 г., където е погребан в базиликата \"Св. Климент\". Методий продължава своята проповедническа и просветна дейност сред западните славяни до смъртта си на 6 април 885 г. Кирило-Методиевото дело е съхранено и продължено от техните ученици - Климент, Наум, Сава, Горазд и Ангеларий.\n\r\nВ края на девети век двамата братя са канонизирани от църквата за светци. Още в най-ранното средновековие, 11 май е определен за ден в памет на славянските първоучители, защото тяхното апостолско дело ги обединява в едно и те са равни по достойнство.\n\r\nПрез 1851 г. за първи път 11 май се чества и като Празник на българската просвета, но датата по нов стил - 24 май е светският празник, който се отбелязва като ден на българската просвета и култура и на славянската писменост.", "date": "2019.05.11", "title": "Почитаме паметта на Светите равноапостоли Кирил и Методий"}
{"url": "https://www.dnes.bg/notifikacii/2019/05/11/trymp-razporedi-novi-mita-na-vnosa-ot-kitai.409996", "text": "Президентът на САЩ Доналд Тръмп нареди вчера на постоянния представител за търговските преговори Робърт Лайтхайзър да започне процедурата за увеличаване на митата върху останалите вносни продукти от Китай на стойност приблизително 300 милиарда долара, предаде БТА.\n\r\n\"По-рано през деня по указание на президента Доналд Тръмп САЩ повишиха от 10 на 25 процента вносните мита за китайски стоки на стойност около 200 милиарда долара. Президентът ни нареди да започнем процеса на увеличаване на митата върху почти целия останал внос от Китай, оценяван на около 300 милиарда долара\", се казва в официалното съобщение на постоянния търговски представител на САЩ.\n\r\nУточнява се, че информация за процедурата и периода на публично обсъждане ще бъде публикувана във Федералния регистър, а повече подробности ще бъдат публикувани на сайта на Постоянния представител за търговските преговори (USTR) в понеделник.\n                \n                \r\nСъщо вчера Тръмп написа в Twitter, че през последните два дни САЩ и Китай са провели \"откровени и конструктивни разговори за статуса на търговските отношения между двете страни\", похвали отношенията си с китайския президент Си Цзинпин, с когото има \"много здрава връзка\", увери, че преговорите ще продължат в бъдеще и добави: \"Междувременно САЩ наложиха мита на Китай, които може да бъдат или да не бъдат отменени в зависимост от това какво ще се случи с бъдещите преговори\".\n\r\nТърговските преговори между Вашингтон и Пекин бяха конструктивни, но за днес те приключиха. Само това ще кажа, посочи финансовият министър на САЩ Стивън\r\nМнучин снощи. \n\r\nСлед края на разговорите Лю Хъ ги е определил като протекли доста добре, предаде Блумбърг.\n\r\nГлавният редактор на китайското издание \"Глоубал таймс\" Ху Сицзин пък каза, че преговарящите са се съгласили да се срещнат отново в Пекин за по-нататъшни разговори. \n\r\nДоналд Тръмп определи разговорите с Китай като конструктивни, но каза, че митата ще останат в сила. Той каза, че личните му отношения със Си Цзинпин са \"много силни\".", "date": "2019.05.11", "title": "Тръмп разпореди: Нови мита на вноса от Китай"}
{"url": "https://www.dnes.bg/pop/2019/05/11/grafa-i-ndoe-kesh-ili-priiateli.409981", "text": "\r\nГрафа и рапърът NDOE извадиха ново парче в колаборация, което е озаглавено “CA$H\".\r\nМузиката е дело на Графа, а слушателите лесно разпознават в нея звученето на акордеон и цигулка, характерни за аржентинското танго.   \n\r\n“Ca$H\" ни разказва за моментите, в които сме в безизходица, но това е само на повърхността. Графа и NDOE  деликатно вплитат  и темата за хората, за които “CA$H”-ът определя отношението към човека до тях, както и че всеки може да е щастлив дори и без “CA$H”, когато има приятели.\r\n             \r\nВлогърите Стеф, Стан и Цуро са част от веселата компания във видеото, която е решила да не обръща внимание на финансовите проблеми, а продължава напред с парти. Друг известен образ, познат от телевизионния екран, е актрисата Евелин Костова.\r\n        \r\nГрафа в момента довършва новия си албум, който ще излезе в началото на юни. Междувременно не спира със своите концерти в страната.  ", "date": "2019.05.11", "title": "Графа и NDOE - кеш или приятели?"}
{"url": "https://www.dnes.bg/sofia/2019/05/11/avariia-ostavi-bez-voda-4-stolichni-kvartala.409998", "text": "Спукана тръба остави няколко столични квартала без вода тази сутрин. Чешмите пресъхнаха в част от домовете на живущите в \"Лагера\", \"Хиподрума\", \"Бели брези\", \"Крива река\". \r\nАварията е станала в ранните часове на 11 май в района между булевардите \"Гешов\" и \"България\", съобщава bTV.\r\nЕкип на \"Софийска вода\" вече е на мястото. По тяхна информация водоснабдяването в района трябва да бъде възстановено до 10:30 ч. днес.", "date": "2019.05.11", "title": "Авария остави без вода 4 столични квартала"}
{"url": "https://www.dnes.bg/stranata/2019/05/11/vodata-v-8-sela-v-haskovsko-zabranena-za-piene.409997", "text": "Водата в осем села в Хасковско е забранена за пиене заради внезапно завишени стойности на флуориди. Това са харманлийските села Българин, Шишманово, Рогозиново, Доситеево, Овчарово, Коларово, Богомил и село Тянево в съседната община Симеоновград.\r\nПричината е наличието на внезапно завишени стойности на флуориди. От здравната инспекция вече са връчили уведомително писмо на община Харманли.\r\nВ него се пояснява, че водата не може да се ползва за питейни нужди и за приготвяне на храна. Тя обаче може да бъде употребявана за хигиенни цели, посочват от РЗИ.\r\nВиК -Хасково се ангажира с график, като чиста питейна вода ще бъде доставяна в селата с помощта на три водоноски.", "date": "2019.05.11", "title": "Водата в 8 села в Хасковско - забранена за пиене"}
{"url": "https://www.dnes.bg/akoshtete-vqrvaite/2019/05/11/intuiciia-tezi-zodii-ia-imat-v-izobilie.409938", "text": "Интуицията е мистериозно, интересно и могъщо нещо. И често се казва, че трябва да се вслушваме в нея, когато не знаем какво да мислим или какво да правим. Понякога обаче предчувствията могат и да ни заблудят. Ето и кои зодиакални знаци могат да вярват на 100% на своята интуиция.\r\n\r\n \r\nРаците просто не могат да подтиснат чувствата и емоциите си, да останат безизразни и да не реагират. Чувствителни са, затова и усещат прекрасно чувствата на другите. Дори да стоите с празен поглед, да не правите физиономии и гримаси, да не показвате емоции, те ще разберат какво мислите и как реагирате вътрешно. Тези зодиакални знаци са управлявани от Луната, която се свързва именно с емоциите и подсъзнателното. Могат да усетят кой има добри намерения към тях и кой има лоши.\r\n \r\n\r\n \r\nТези зодии гледат на нещата без предразсъдъци и не се влияят от другите. Затова интуицията им е много правилна и те могат да разчитат на нея - изграждат я самостоятелно. Везните винаги са били свързвани с баланса и разумната преценка. Чуват всяка гледна точка, всяко мнение, разсъждават спокойно, не са предубедени. Дори когато имат различно мнение, ще изслушат и това на опонента и няма да са пристрастни. Най-важното при тях е, че правят разлика между това, което им се иска да е истина и в което им се иска да вярват и това, което се случва в действителност. Интуицията им помага при конфликти.\r\n\r\n\r\n \r\nКогато Скорпион ви погледне в очите, имате чувството, че той чете мислите ви, вижда душата ви и разбира всичко за вас. За тях сте като отворена книга, а и магнетичният им поглед може да омагьосва. Като водни знаци, имат изключително силна интуиция и разгадават мистериите веднага. Докато някои зодии предпочитат да избегнат истината, ако тя наранява, то Скорпионите са като програмирани да търсят истината. Жадуват за искреност и справедливост, затова интиуцията им е толкова обострена. Талант е, че успяват да съчетаят чувствата и логиката и така стигат до правилните изводи.\r\n \r\n", "date": "2019.05.11", "title": "Интуиция? Тези зодии я имат в изобилие!"}
{"url": "https://www.dnes.bg/notifikacii/2019/05/11/sasht-prashtat-boina-amfibiia-i-raketi-peitriyt-v-blizkiia-iztok.410000", "text": "САЩ изпращат бойния кораб-амфибия \"Арлингтън\" и батарея зенитни ракети \"Пейтриът\" в Близкия изток, съобщи Пентагонът на фона на напрежението с Иран, предаде ДПА.\n\r\n\"САЩ не търсят конфликт с Иран, но ние сме готови да защитим американските сили и интереси в региона\", се подчертава в съобщението, разпространено вчера.\n\r\nИзпълняващият длъжността министър на отбраната Патрик Шанахан одобри предислокацията на военнотранспортния кораб \"Арлингтън\" и на батарея зенитни ракетни комплекси \"Пейтриът\" в зоната на оперативна отговорност на Централното командване на САЩ - Сентком, в която влизат Близкият изток и Централна Азия. \n\r\nТе ще се присъединят към ударната група на ВМС начело със самолетоносача \"Ейбрахам Линкълн\" и тактическата група бомбардировачи в Близкия изток като отговор на свидетелствата за повишена готовност от страна на Иран за провеждане на настъпателни операции срещу сили и интереси на САЩ в региона, се казва в съобщението на пресслужбата на Пентагона, цитирано от ТАСС.\n                \n                \r\nДържавният секретар на САЩ Майк Помпейо направи непланирано посещение в Багдад в четвъртък, посветено на заплахите срещу американски интереси от Иран, заради което отмени визитата си в Берлин, припомня БТА.", "date": "2019.05.11", "title": "САЩ пращат бойна амфибия и ракети \"Пейтриът\" в Близкия изток"}
{"url": "https://www.dnes.bg/obshtestvo/2019/05/11/piem-zdravo-i-vse-poveche-osmi-sme-v-sveta-dori-i-rusiia-ni-disha-prahta.409999", "text": "По доходи и заплати може да сме на последно място в Европейския съюз, но когато става въпрос за пресушаване на алкохол сме в челната десетка при това в света!\n\r\nБългария е на 8-мо място по консумация на алкохол годишно на глава от населението, сочи проучване в последния брой на общомедицинското научно списание The Lancet, цитирано от \"Труд\".\n\r\nКласацията се базира на актуалните данни на Световната здравна организация (СЗО) и от Глобалното изследване на тежестта на заболяванията (GBDS) на Института за здравни показатели и оценка (IHME).\n\r\nБългарите пият по средно 12,8 литра чист алкохол на година. На първо място са молдовците с 15 литра, а пред нас са още литовците (14.7 л), чехите(14.3 л), нигерийците (13.4 л), ирландците (13.2 л), германците (13.1 л) и латвийците (12.9 л). \n                    \n                    \n                \r\nВ проучването са взели участие общо 189 държави, включително САЩ, Австралия и някои от Южна Африка, обясняват от Daily Mail, публикувайки карта на 10-те държавите с най-висока консумация на алкохол в света.\n\r\nДанните от изследването сравняват консумацията през 1990, 2010 и 2017 година. В началото на прехода българите са пиели средно по 11,6 литра чист алкохол, 10 години по-късно – 12 литра, достигайки 12,8 литра през 2017 г.\n\r\nСпоред проучването българският мъж пие приблизително по 21 литра, докато българската жена – едва 4,9 литра чист алкохол.\n\r\nБългария се нарежда пред Русия, където консумацията е с половин литър по-малко – 12,3 литра на година.\n\r\nПо данни на НСИ през 2017 г. в България на човек са изпити по 28.9 литра твърд алкохол, без да се брои виното и бирата.", "date": "2019.05.11", "title": "Пием здраво и все повече, осми сме в света! Дори и Русия ни диша прахта"}
{"url": "https://www.dnes.bg/muzika-interviews/2019/05/11/ivan-lechev-otkrih-tri-rok-zviara-shtastliv-sym.409973", "text": "Китарист със собствен стил и професионален музикат от 40 години, Иван Лечев разпознава таланта от първата сричка. През този сезон той е треньор в \"Гласът на България\" за трети пореден път, след като в предишните две издания таланти от неговия отбор станаха победители в шоуто.\n\r\nОсвен обичан ментор в музикалното състезание по bTV, Иван Лечев е неуморен на сцената. Свири в три групи, почти непрекъснато на живо и често без почивка. Предстои му голямо турне в България с \"Фондацията\", продължава да работи със Стефан Вълдобрев и \"Обичайните заподозрени\", а с ФСБ обмислят няколко предложения за концерти.\n\r\nВ края на октомври той и колегите му - рокаджии, ще отпразнуват 75-годишнината на Кирил Маричков с голям бенефис в НДК. Междувременно Лечев е приел и поканата да напише музиката за постановка в Народния театър, в която ще участват Стефан Данаилов и Аня Пенчева.\n                    \n                    \n                \r\n\n\r\nОнова, което най-силно ме провокира са участниците и помитащите емоции, които тези момичета и момчета предизвикват в мен. Когато видя истински талантлив човек, винаги се вълнувам, защото музиката е моят живот. Досега ми липсваше един истински рокаджия, но през този сезон открих не един, а няколко рок звяра. Много съм щастлив.\n\r\nСъщо така в това издание на \"Гласът\" изненадите са повече и ме държат нащрек. Появата на нов треньор в лицето на Михаела Филева беше истинско пеедизвикателство. Освен че е готино, интелигентно и много красиво момиче, тя разбира от музика, а това я прави опасен противник. Не че се плаша от конкуренция, напротив – със силни противници е по-интересно.\n\r\nКакто знаете, в момента сме и в разгара на един изцяло нов етап от „Гласът“ – Нокаутите. Напрежението е огромно, защото като треньори трябва да взимаме тежки решения.\n\r\n\n\r\nВ този рунд на сцената има три съдбоносни червени стола, отбелязани съответно с №1, №2 и №3. Веднага след изпълнението на участник от своя отбор, треньорът решава на кой стол да седне талантът. Стол №1 е за най-добре представилия се, а стол №3 е опасната зона, от която се отпада лесно. Веднъж заел мястото си, изпълнителят може да бъде изместен от следващия по ред певец, ако той се окаже по-добър и така да отпадне завинаги от шоуто. За всеки треньор този избор е зверско психическо изпитание. Това е и последният етап, в който менторите взимат финалното решение кой да продължи напред. На концертите на живо, които предстоят, всичко е в ръцете на публиката.\n\r\n\n\r\nЗрителите не виждат и безкрайните разсъждения на всеки треньор, когато  предстои избор между двама участници. Самият аз прекарвам безсънни нощи, докато се опитвам да си представя какво би се случило с всеки талант след шоуто, разглеждам евентуалната му бъдеща кариера от всички посоки.\n\r\nЗад кулисите остават и много от съветите, които даваме на участниците. За мен е важно да им вляза под кожата, да им вдъхна кураж в собствените сили, да им помогна да дишат правилно, да се успокоят. Преди всичко обаче се стремя да им помогна да намерят златната средата между емоцията и контрола. Защото ако залитнат само в едната посока, изпълнението им ще стане истерично, а ако отидат в другата ще е безинтересно.\n\r\n\n\r\nВсички таланти ми стават много скъпи, няма как – щом са стигнали до този етап в шоуто, значи имат страхотни качества и като музиканти, и като хора. Когато се налага да се разделя с някои от тях имам чувството, че късам части от себе си.\n\r\n\n\r\nС Радко Петков направихме няколко неща, но чисто стилово той тръгна в посока, която, според мен не е правилна и не чувствам, че мога да му бъда полезен. Разбира се, изборът си е негов. Но във всеки момент, в който той реши да поиска съвет или помощ от мен, винаги съм на линия. Ния, от своя страна, записа първото си самостоятелно парче, което много ми харесва, извади и клип. Има и много други участници, които стъпка по стъпка градят кариера, например Симона Загорова.\n\r\n\"Гласът на България\" е засилка, която трябва да се използва по най-добрия начин. Дали ще тръгнеш по правилния път или не, зависи единствено от самия теб. Важно е младите таланти да са организирани, защото времето тече много бързо. Ключово за кариерата им е да уловят инерцията, да хванат гребена на вълната и да не губят и секунда, а да вървят напред, да правят парчета. Иска ми се да са дисциплинирани и сериозни, иначе няма да се получи.\n\r\n\n\r\nВ \"Гласът на България\" трудно се отсява, защото всички са талантливи, но накрая остават и най-амбициозните. Понякога опира до стотни кой ще стане №1, точно като при ски състезанията. Особено накрая конкуренцията е жестока. Победител ще е този, който успее да остане концентриран в най-важния момент.", "date": "2019.05.11", "title": "Иван Лечев: Открих три рок звяра, щастлив съм!"}
{"url": "https://www.dnes.bg/index/2019/05/11/twitter-kloshariat-kristian-chovek-koito-promenia-sydbi.409934", "text": "\r\nТой използва новите технологии, за да привлече внимание върху проблемите на бездомните в Париж. При това с успех.\n\r\nКристиан е живял повече от 3 години на улицата. И е използвал това, за са покаже на останалите хора за безутешния начин на живот на бездомниците във френската столица, разказва историята му \n                \n                \r\nМъжът показва на камерите специални заграждения срещу хора като него, за да не могат те да нощуват на определени места на улицата в града. Затова Кристиан използва Twitter, за да привлече вниманието на хората към темата. \n\r\nИ усилията му имат резултат – властите реагират позитивно на усилията му, а той вече има  повече от 30 000 последователи. \n\r\nНеговата акция е заразителна – много хора му изпращат снимки с подобни заграждения от цяла Франция. А междувременно неговото положение малко се е подобрило – поне временно, Кристиан си е намерил подслон. Но е категоричен – ще продължи да се бори за правата на бездомниците.\r\n", "date": "2019.05.11", "title": "Twitter-клошарят Кристиан – човек, който променя съдби"}
{"url": "https://www.dnes.bg/evroizbori-19/2019/05/11/ioncheva-v-ataka-borisov-ni-postavi-v-ygyla-na-es.410001", "text": "Водачът на листата на \"БСП за България\" Елена Йончева използва остър език и за пореден път нападна управляващите и премиера Борисов по време на предизборна среща в Добрич.\n\r\n\"12 години сме в ЕС, не можем да достигнем онази Европа, за която всички мечтаем. Всички български граждани искаме социална справедливост, достойни заплати и пенсии. Въпреки това, Борисов ни постави не само в ъгъла на ЕС, но и ни вади от него\", заяви Йончева пред симпатизанти.\n\r\nТя добави, че БСП води тази битка, която е не само за Европа, но и за България. \n\r\n\"Затова, заедно с жители на всички градове и села у нас, създадохме \"Визия за България\" и \"Визия за Европа\". Тези два документа съдържат идеите на левицата за радикална промяна във всички сфери у нас, за да не бъдем първи във всички негативни класации в Европа и да живеем достойно. За да започнем изпълнението им, отново ни е нужна подкрепата на всички българи\", каза още Йончева.\n                    \n                    \n                \r\nТя допълни, че концесията на летище \"София\" най-вероятно ще бъде дадена на турска фирма. \"Борисов се превръща в брокер на Ердоган, а България е превърната във вилает\", категорична бе тя. \n\r\nЙончева заяви, че летището в столицата, не само е най-голямото у нас, но и е вратата към Европа и е част не само от националната ни сигурност, но и от европейската. \n\r\n\"Летище \"София\" е печелившо, в последните години приходите му се увеличават с 20% и стигат до 168 млн. лв. Печалбата на летището е почти 13 млн. лв. годишно. Защо е нужно печелившо предприятие да се дава на концесия, европейско ли е да дадеш летището си на концесия на друга държава?\", попита Йончева. \n\r\nТя прогнозира и увеличение на тока не само за бизнеса.\n\r\n\"След като управляващите започват с увеличението на цената на промишления ток, вероятно в следващите месеци ще увеличат и битовия\".\n\r\nТя припомни, че Държавният департамент на САЩ казва, че най-голямата корупция в България е в енергетиката и големите инфраструктурни проекти. \n\r\n\"Корупция има на всички нива в държавата и от страната ни всяка година се източват милиарди\", заяви Елена Йончева.", "date": "2019.05.11", "title": "Йончева в атака: Борисов ни постави в ъгъла на ЕС"}
{"url": "https://www.dnes.bg/football/2019/05/11/dnes-se-reshava-titlata-cska-goni-pobeda-nad-ludogorec.410002", "text": "Всичко или нищо за ЦСКА срещу Лудогорец. Днес е решителният мач за титлата по футбол в България, като \"червените\" ще трябва да гонят задължителен успех у дома.\n\r\nЦСКА е посрещал 10 пъти Лудогорец в шампионатни мачове на \"Армията\" и в 10-те случая не е стигал до победата. Балансът е 6 равенства и 4 победи за разградчани при 5:11 голова разлика в тяхна полза. Прави впечатление, че червените не са записвали повече от 2 последователни мача без загуба от зелените у дома.\n\r\nВ статистиката не попада двубоят навръх 70-годишния юбилей на ЦСКА, който се игра на \"Васил Левски\" и завърши 0:0.\n\r\nТимът е най-близо до шампионатна победа над Лудогорец у дома още в първия сблъсък на \"Армията\" - 2:2 на 28 ноември 2011 г. Червените водят с 2:0 до 86-ата минута след ранни голове на Жуниор Мораес. Кишада (86) и Иван Стоянов (90) обаче носят точката на разградчани. Интересното е, че тогава на пейката на ЦСКА е Димитър Пенев, който и сега работи към представителния отбор. Преди близо 8 години Пената е в тандем с Дуци Симонович.\n                    \n                    \n                \r\nАрмейците записват равенство и във второто си домакинство - 0:0 на 11 април 2013 г. Следват обаче две загуби под ръководството на Стойчо Младенов с 0:2 на 10 ноември 2013 г. и 0:1 на 26 март 2014 г. Той все пак печели точка срещу разградчани на 22 ноември 2014 г. (1:1). На 9 май 2015 г. армейците правят още едно реми - 0:0, тогава под ръководството на Любо Пенев.\n\r\nВ последните 4 мача, след завръщането си в елита, червените редуват загуба с равенство. Те падат с 0:2 на 1 април 2017 г., а на 23 април същата година правят 1:1. На 22 юли 2017 г. ЦСКА отново губи - с 0:1. Интересното е, че това е и последното поражение на червените на \"Армията\" въобще. Последният двубой на \"Армията\" е на 6 декември 2018 г. и завършва 1:1.\n\r\nЗа трети път пък ЦСКА и Лудогорец се изправят в двубой, който би имал шампионско значение. Досега е имало само един пряк дуел, решил титлата - още в първия сезон на разградчани в елита през 2011/12 г. В последния кръг на 23 май 2012-а в Разград Лудогорец печели с 1:0 у дома след гол на Мирослав Иванов в 19-ата минута. По този начин разградчани вдигат титлата с точка аванс пред ЦСКА. Рефер тогава е Георги Кабаков, който ще свири и днес.\n\r\nВторият сблъсък с шампионски привкус, макар и не директно решаващ спора, е на 6 април 2018 г. Преди кръга (28-и от 36) ЦСКА изостава на 3 точки от лидера Лудогорец и при успех би го изместил от върха. Срещата отново е в Разград. Червените повеждат в края на първата част след гол от фаул на Десподов.\n\r\nВ 51-ата минута обаче Швиерчок изравнява, а в 56-ата реферът Станислав Тодоров гони Жеферсон, който блъска Дяков. С човек пo-малко ЦСКА стига до втори гол - чрез Пинто в 71-ата минута. В заключителните моменти обаче армейците не успяват да задържат аванса и Кешеру и Швиерчок обръщат резултата до 3:2. Червените рухват след загубата и завършват първенството на 7 точки от Лудогорец.\n\r\nСега ситуацията е почти идентична с тази преди година, но разликата е, че сблъсъкът е на \"Армията\". При успех с поне два гола разлика ЦСКА ще се изравни с разградчани и ще ги измести от върха. В случай, че червените не стигнат до успеха обаче повторение на миналогодишния сценарий ще изглежда напълно реално.\n\r\nВсичко за решителния двубой \n\r\n ", "date": "2019.05.11", "title": "Днес се решава титлата, ЦСКА гони победа над Лудогорец"}
{"url": "https://www.dnes.bg/stranata/2019/05/11/dvama-tejko-postradali-sled-udar-v-dyrvo-krai-ruse.410003", "text": "Двама души са пострадали тежко в катастрофа и са откарани в болницата с множество травми, включително и на главата. Инцидентът е станал на пътя Русе-Николово, а автомобилът се е ударил в дърво. \r\nДвижението в участъка край Хиподрума е затруднено и се регулира от Пътна полиция. Катастрофата е станала малко преди 6 часа тази сутрин, съобщава Булфото.\r\nАвтомобилът \"Волво\" се е движил в посока към Николово. На прав участък, малко преди спирката на Хиподрума, по неясни причини шофьорът е изгубил управление. \r\nКолата е навлязла в тревната ивица и се е ударила странично в дърво, почти се е сгънала на две и е отскочила обратно на пътното платно. Ударът е бил от лявата страна и тъй като автомобилът е с десен волан, по-тежко е пострадал пътникът на предната седалка. \r\nЛинейките са откарали към Спешно отделение двамата мъже в автомобила, които са 29 и на 33 години. Причините се изясняват.", "date": "2019.05.11", "title": "Двама тежко пострадали след удар в дърво край Русе"}
{"url": "https://www.dnes.bg/televizia/2019/05/11/kakvi-sa-parametrite-na-neizbejnata-otbrana.410004", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПоправките за неизбежната отбрана са съобразени с решението на КС! Този закон е с различна философия от онзи през 1997-а, в който  текстовете бяха противоконституционни. Това заяви в предаването \"Опорни хора\" зам.-председателят на ВМРО Искрен Веселинов. \n\r\nПредложението ни е изключително добре съобразено с решението на съда. Колкото по-разширен е обхватът на неизбежната отбрана, толкова по-малко битова престъпност ще имаме, смята Веселинов.\n\r\nВ предаването ще гостува и лидерът на СДС Румен Христов, който ще коментира словесната битка между премиера Борисов и президента Радев.\n\r\n\"Скандалите, на които ставаме свидетели са дело на реваншизъм! ГЕРБ действа правилно с исканите оставки и те до голяма степен успокояват обществото. Аз питам, защо същото не се случва и в другите партии, когато има съмнения за злоупотреби. Президентът Румен Радев не е равноотдалечен от всички партии. Това се вижда с просто око. Това споразумение с ГЕРБ би прераснало в коалиция в някои райони на местните избори\", коментира Христов.\n                    \n                    \n                \r\nНа финала д-р Стойчо Кацаров - предесдател на центъра за защита правата в здравеопазването, ще коментира основателни ли са протестите на педиатрите.\n\r\nГледайте ", "date": "2019.05.11", "title": "Какви са параметрите на неизбежната отбрана?"}
{"url": "https://www.dnes.bg/evroizbori-19/2019/05/11/djambazki-rabotil-kato-picar-prodaval-i-vestnici.410005", "text": "Водачът на листата на ВМРО Ангел Джамбазки разкри свои лични истории, които едва ли са били достояние на широката публика. \r\nТой сподели, че наскоро му се е родила дъщеря, но не иска да афишира своето щастие извън семейството. Името й е Биляна.\r\nДжамбазки заяви в ефира на bTV, че е закърмен идейно и политически във ВМРО, но преди да се впусне в политиката е изкарвал прехраната си с различни професии.\r\nРаботил е като продавач на вестници, бил е пицар, но няма любима пица и категорично не иска да готви. Преди години е карал трабант.\r\nСпомни си и как е премонтирал покриви и е лял бетон в студентските си години.\r\nТой отрече публикациите, че си е купил недвижим имот извън България и сподели, че едно от любимите му занимания е да прави походи в планината. ", "date": "2019.05.11", "title": "Джамбазки работил като пицар, продавал и вестници "}
{"url": "https://www.dnes.bg/notifikacii/2019/05/11/policiiata-zadyrja-trima-alo-izmamnici-s-vzetite-pari.410006", "text": "Служители на Главната дирекция \"Национална полиция\" и Седмо РУ на МВР са заловили трима мъже, които са участвали при извършването на телефонни измами, съобщават от МВР.\n\r\nИ тримата са криминално проявени и е установена ролята на всеки един от тях в схемата. \n\r\nЗа мъж на 37 г., криминално проявен и осъждан е установено, че е фактическият извършител. А другите двама - мъж на 19 години, с множество регистрации за кражби, наркотици и обсебване, и мъж на 32 години, са били изпратени да вземат парите.\n\r\nТелефонната измама е извършена по схемата \"събиране на дарение от името на общински служител\". Извършителят се представил за служител на Столична община и под предлог дарение за предоставяне на социална услуга - транспортиране на възрастни хора в неравностойно положение от Варна до София и настаняването им в социални домове в София, е присвоил пари от пострадалия.\n                \n                \r\nДвамата мъже съответно на 19 г. и на 32 г. са установени непосредствено след вземане на паричната сума от пострадалия, а третият - фактическият извършител - малко по-късно същия ден. \n\r\nПри проведените действия по разследването у тримата е намерена и иззета паричната сума, мобилни телефони, SIM-карти, включително и ползваната за осъществяване на измамата и др.\n\r\nФактическият извършител и 19-годишното \"муле\" са привлечени като обвиняеми по досъдебното производство и са задържани за срок до 72 часа. Работата продължава под надзора на прокуратурата.", "date": "2019.05.11", "title": "Полицията задържа трима ало измамници с взетите пари"}
{"url": "https://www.dnes.bg/obshtestvo/2019/05/11/nashite-pylkovodci-kapitan-georgi-radkov-geroiat-na-balchik.409901", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПо думите на Наполеон, ¾ от победата зависи от духа на сражаващите се. А един българин - капитан Георги Радков, е ярко потвърждение на този постулат. Неговият образ е във фокуса на деветия епизод на поредицата \"\" на ЗАД \"Армеец\" и сдружение \"Българска история\". В рамките на общо 10 късометражни филми тя представя някои от най-паметните български военачалници, които са символ на изключителен героизъм и патриотичност. \n\r\nРадков е един от тях. Под негово ръководство българското флотско командване успява да защити от морски атаки от страна на Русия важният зърнопроизводителен център Балчик. \n\n\n\nДействието се развива през есента на 1916 г., когато за кратко време Трета българска армия успява да освободи цяла Добруджа и то въпреки помощта, която оказва на Румъния нейният съюзник във войната Русия.\r\n                    \n                    \n                \n\r\nОт самото начало на Първата световна война руският военноморски флот обстрелва българското Черноморие - за руските военни България е предател на славянството и ударите срещу нея са акт на справедливо възмездие. Първите удари българското командване успява да отбие като позиционира около града батарея с две 100-мм морски оръдия и личен състав от 37 души. Успехът не е никак малък, а на всичко отгоре и като се вземе предвид, че Георги Радков досега не е командвал полева батарея и не е изучавал морски бой, който има своя специфика.\n\r\nТой е роден през 1889 г. в Разград в семейство на офицер. Той завършва Военното училище в София, а натрупва и богат боен опит като артилерист във вече трета война. Капитанът обаче е командвал полева батарея и изобщо не е изучавал морски бой. Въпреки това Радков е прехвърлен в бреговата артилерия, където се сблъсква с мощта на руския военноморски флот.\n\r\nТретото поредно руско нападение срещу Балчик носи белезите на наказателна акция с цел да се нанесат максимални поражения върху цивилни обекти. На 13 декември 1916 г. руският крайцер \"Памят Меркурия\" и два ескадрени миноносеца, под командването на един от най-опитните и решителни офицери от руския черноморски флот, се появяват пред Балчик.\r\n\n\r\nСрещу руските военни кораби застава една батарея, чийто личен състав никога не е участвал в морски бой. При това оръдията са неподвижни и веднъж открили позицията си се превръщат в статична мишена, докато противникът може да маневрира. Всички осъзнават, че е достатъчен един точен залп на крайцера, за да унищожи българските артилеристи.\n\r\nВъпреки че шансовете са на страната на противника, батареята смело влиза в артилерийски двубой, който трае почти час и половина. Капитан Радков остава хладнокръвен пред заплахата хората му да унищожени във всеки момент, а бреговите артилеристи са силно мотивирани да отмъстят заради разрушенията в Балчик. Техните оръдия отбелязват между три и пет попадения в руския крайцер.\n\r\nВ битката се включват български и германски водосамолети, които на три пъти уцелват с бомби \"Памят Меркурия\". Опасността от единствената българската подводница допълнително отклонява вниманието на противника.\n\r\nРазклонявайки обстрела си върху много обекти, руските кораби на практика са възпрепятствани в основната си задача. Руските снаряди убиват четирима цивилни в Балчик и нанасят значителни материални щети. Но те щяха да бъдат много по-големи, без героичния отпор на батареята на капитан Радков. Българските попадения в \"Памят Меркурия\" принуждават руската ескадра да се оттегли.\r\n\n\r\nПо този начин една българска брегова батарея се противопоставя на цял отряд неприятелски бойни кораби, които многократно я превъзхождат по брой оръдия, далекобойност, скорострелност и тегло на снарядите. В  резултат на паметния артилерийски двубой руският флот преустановява обстрелването на Балчик и Каварна.\n\r\nВъпреки заслугите си към България, след 9 септември 1944 г. Георги Радков е арестуван и съден. На 23 март 1945 г. четвъртият състав на Народния съд на Врачанска област – гр. Оряхово го осъжда на смърт заедно с още 7 обвиняеми. В 21 ч. 30 мин. вечерта на същия ден, на 200 крачки югозападно от изхода на Врачанския затвор Георги Радков и останалите обвиняеми са разстреляни.", "date": "2019.05.11", "title": "Нашите пълководци: Капитан Георги Радков – героят на Балчик"}
{"url": "https://www.dnes.bg/hiphop/2019/05/11/nepravilen-rap-ot-ico-hazarta-s-leko-zakysnenie-i-na-osvetlenie.410008", "text": "Ицо Хазарта ще представи след седмица (на 18 май) своя първи солов албум, озаглавен \"Неправилен рап\". Премиерата се случва на фона на катаклизмите в Ъпсурт, след като най-популярното трио беше напуснато от Буч.\n\r\nКак се подготвя Хазарта за своята премиера?\n\r\n\"Подготовката върви добре с много леко закъснение. Както един бивш министър-председател цар беше казал: „Накрая всичко се прави на изкуствено осветление”. И при мен е така. Но подготовката върви добре, в крайна сметка сме готови\", каза певецът пред bTV. \n\r\nРапът на Ицо е непринуден, а той самият е нетипичен рапър. Когато го попиташ какво обича да чете – отговаря, че, ако каже един автор, се чувства виновен, че не споменава 200 други.\n                    \n                    \n                \r\n\"Класическата гимназия промени изцяло отношението ми към езика. Всъщност може би тя е причината наред с това, че майка ми от малък ме е възпитала да харесвам четенето и книгите, но аз работя с езика. Прави ми впечатление, когато се опитвам да говоря, аз говоря горе-долу гръцки и английски, и когато се опитвам да говоря. Затруднявам се. Притеснявам се, че не говоря добре. Аз се притеснявам, че не говоря добре, защото искам да го говоря като българския. Харесва ми българският език. Той на практика ми даде всичко. Всичко, което имам, съм го постигнал благодарение на българския език\", казва изпълнителят.\n\r\nДнес той е в ролята и на родител на две прекрасни момичета. Но не натрапва своя избор за книги.\n\r\n\"Те живеят в едно друго време. Тяхното детство не е моето детство\", споделя Ицо Хазарта.", "date": "2019.05.11", "title": "\"Неправилен рап\" от Ицо Хазарта, с леко закъснение и на осветление"}
{"url": "https://www.dnes.bg/obshtestvo/2019/05/11/radev-pred-uchenici-vie-pazite-ezika-i-toi-vas-syshto.410009", "text": "\"Помнете, че не само , за да знаете откъде идвате, кои сте и какво искате в живота. За да бъдете достойни българи, успешни и удовлетворени от себе си граждани на света\", с тези думи президентът Румен Радев е поздравил финалистите в ученическия конкурс за правопис \"Пазим езика си\", съобщиха от прессекретариата на държавния глава.\n\r\nСъстезанието е организирано от гражданско сдружение \"Живата вода на България\", създадено от съпругата на държавния глава - .\n\r\nПрезидентът е поздравил учениците за амбицията и куража да се включат в това състезание и за успеха да достигнат до финала.\n                    \n                    \n                \r\n\"Грамотността е нещо много важно, което пази и идентичността. Няма нищо по-силно от българския език, което да ни пази като българи\", е заявила от своя страна Десислава Радева.\n\r\n - по седем от 5-ти и от 6-ти клас, които са показали най-добри резултати в националната надпревара досега. \n\r\nЗаключителният кръг се е състоял в театралната зала \"Алма Алтер\" на Софийския университет \"Св.Климент Охридски\".", "date": "2019.05.11", "title": "Радев пред ученици: Вие пазите езика и той вас - също"}
{"url": "https://www.dnes.bg/akoshtete-vqrvaite/2019/05/11/amerikanka-izpra-zmiia-vlechugoto-zdravo-i-chisto.410010", "text": "Американка от щата Илинойс, готвеща се да простира изпрани дрехи, изпаднала в истински шок, след като видяла сред дрехите съвсем чистичка змия, съобщи ЮПИ.\n\r\nЖителката на Еванстън Санела Каменич разказва, че се е видяла принудена да потърси помощ, след като е отворила пералната машина и се е озовала очи в очи с хлъзгавата изненада.\n\r\n\"Направо ме побиха тръпки. Недоумявах как змията е попаднала в къщата, още по-малко в пералнята\", споделя жената за местна телевизия.\n\r\nНа подадения сигнал за помощ са се отзовали полицейският служител Педро Караско и Джейсън Паунд от Службата за контрол на животни, които бързо са заловили влечугото.\n\r\n\"Успях да я подуша и мога да ви уверя, че змията беше преминала през цикъл на изпиране. Ухаеше на перилен препарат\", споделя Паунд.\n                    \n                    \n                \r\n\"Никога не сме имали змия, намерена в пералня. Тази изглеждаше много добре\", казват от ветеринарната клиника, където влечугото е отнесено за преглед.\n\r\nОказало се, че змията е домашен любимец на име Пенелопе и е избягала от 12-годишно съседче на Санела Каменич, на което своевременно е била върната.\n\r\n(БТА)", "date": "2019.05.11", "title": "Американка изпра... змия. Влечугото - здраво и чисто"}
{"url": "https://www.dnes.bg/politika/2019/05/11/i-ninova-skochi-na-ulusoi-no-onlain.410012", "text": "\"Днес, в Кърджали, турският  посланик е предложил в България  . Това е абсолютно неприемливо и е поредният опит за чужда намеса във вътрешните работи на България\". Това написа в своя профил във Facebook .\r\n\n\r\nТя подчертава, че , азбуката, езика си и приноса ни към другите славянски народи. \n\r\n\"Дълбок поклон пред Светите братя. Над тези букви се потяхме в Класическата гимназия. Не беше лесно за 14-годишни деца да глаголим на старобългарски, старогръцки и латински. Но беше прекрасно време на сериозно учене и истински приятелства. И наученото, и приятелите пазя и до днес. Пазя и дълбоко уважение към моите учители. Те ни научиха да бъдем любопитни, четящи и свободни хора. Поздравявам всички класици с патронния празник на Националната гимназия за древни езици и култури \"Св. Константин Кирил Философ\". Призовавам всички българи да пазим езика, културата и българщината\", пише още Нинова.", "date": "2019.05.11", "title": "И Нинова скочи на Улусой, но онлайн"}
