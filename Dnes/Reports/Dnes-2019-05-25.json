{"url": "https://www.dnes.bg/mish-mash/2019/05/25/zamyrsiavaneto-prodyljava-zaiavi-greta-tunberg-v-daniia.411357", "text": "\"Все още можем да поправим нещата, но за тази цел трябва да започнем от днес\", това заяви младата екоактивистка Грета Тунберг в парк в Копенхаген. В 11 града в Дания днес бяха организирани протести,  с искания да се вземат мерки против глобалното затопляне преди  утрешните европейски избори и насрочените за 5 юни национални избори,  предаде ДПА, цитирани от БТА. \r\nТунберг предупреди, че  че емисиите парникови газове продължават да растат \"въпреки красивите думи и обещания на нашите лидери и политици\".\r\nВ Дания шествия с искания към местните политици за действия по климатичните промени се организират от 2015 г.\r\n\"Тези, които ще бъдат най-засегнати от климатичната и екологична криза, младите хора като мен, не могат да гласуват. Така че гласувайте ако не за вас, поне за нас\", заяви тя. Тунберг е едва на 16 години и няма право да даде своя вот. \r\n                    \n                    \n                Сред другите изказали се на шествието в Копенхаген е Кони Хедегор, която е била европейски комисар за политиката за климата.\r\nПо оценка на полицията в шествието в Копенхаген са участвали около 30 000 души.\r\n ", "date": "2019.05.25", "title": "Замърсяването продължава, заяви Грета Тунберг в Дания"}
{"url": "https://www.dnes.bg/notifikacii/2019/05/25/shestima-mirni-grajdani-sa-ubiti-v-afganistan-stanala-greshka.411352", "text": "Най-малко шестима мирни жители, включително жена и две деца бяха убити  по погрешка при акция на афганистански сили за сигурност срещу  талибаните в източната провинция Нангархар, предаде Асошиейтед прес,  цитирайки афганистански представители.\r\nГоворител на губернатора на провинцията съобщи, че при проведената  снощи операция са били убити и 10 бунтовници. Превозно средство, с което  пътували цивилните, излязло от района точно след акцията и силите за  сигурност помислили, че талибански бойци се опитват да избягат. При  открития по погрешка огън мирните граждани били убити.\r\nПровинциален съветник съобщи, че процесия от селяни е отнесла телата  до столицата на Нангархар Джалалабад и са поискали справедливост за  семействата на жертвите.\r\nКакто талибаните, така и Ислямска държава са активни в Източен Афганистан, особено в провинция Нангархар.\r\n/БТА/", "date": "2019.05.25", "title": "Шестима мирни граждани са убити в Афганистан. Станала грешка"}
{"url": "https://www.dnes.bg/notifikacii/2019/05/25/klarksyn-mei-hamynd-koi-e-nai-dobriiat-shofior-ot-the-grand-tour.411353", "text": "Спорът за това кой се справя най-добре зад волана: Джеръми Кларксън, Ричард Хамънд или Джеймс Мей върви от години, като анализаторите търсят обективната истина, а не размяната на шеги между култовите тв водещи, сред които Мей вече си е спечелил прякора Капитан Бавен.\n\r\nНай-накрая отговорът на този въпрос дава британката Аби Итън, която е тестпилот на шоуто, а заедно с това има и впечатляваща пистова кариера, особено в британския GT шампионат, където тя се появи с пълна програма за 2016 година и се състезава с Maserati в клас GT4. Да не забравяме и трите й титли в марковия пистов шампионат Mazda MX-5 Super Cup. Освен това, през 2017 Али дебютира и в международните GT надпревари с Ferrari 488 в по-високия клас GT3, а този сезон е част от австралийския пистов шампионат Суперкарс, където кара във втората дивизия Супер2.\r\n                \n                 Накратко, би трябвало да се доверим на Аби, когато дава оценки за пилотирането на един или друг неин колега.\n\r\n„За мен, най-добър от тримата е Джеръми Кларксън – обясни Итън в интервю за интернет платформата Drivetribe, основана от тримата тв водещи и продуцентът им Анди Уилман. – Джеръми действа решително на пистата, не се плаши да изпързаля колата и атакува завоите.”\n\r\nВ същото интервю Аби посочва и любимата й кола от снимките на шоуто – Lamborghini Huracan Performante, което едва ли е кой знае каква изненада с оглед на възможностите на италианското чудовище.\n\r\nЦялото интервю на Аби може да гледате във видеото, а още автомобилни новини четете в \r\n \r\n \r\n", "date": "2019.05.25", "title": "Кларксън, Мей, Хамънд – кой е най-добрият шофьор от The Grand Tour"}
{"url": "https://www.dnes.bg/notifikacii/2019/05/25/papa-francisk-sravni-aborta-s-naemen-ubiec.411354", "text": "Папа Франциск сравни правенето на аборт с наемането на убиец и бе категоричен, че това не може да бъде толерирано, дори и ако плодът е много болен, съобщават от Independent.\r\nНа конференция, организирана от Ватикана, която е срещу абортите, папа Франциск призова лекари и свещенници да насърчават и помагат на семействата, за да износят своите бебета докрай.\r\n\"Допустимо ли е да се изхвърли живот, за да се реши проблем? -  попита той публиката си. - Допустимо ли е да се наеме един убиец, който да разреши проблема?\r\nПо думите на папа Франциск, не става дума само за религиозни съображения, но и за човешко отношение. Той осъди решенията за прекъсване на бременностите, основани на пренатални тестове, казвайки, че човек никога не е \"несъвместим с живота\".", "date": "2019.05.25", "title": "Папа Франциск сравни аборта с \"наемен убиец\" "}
{"url": "https://www.dnes.bg/evroizbori-19/2019/05/25/liubovta-na-germancite-kym-kolite-izpravena-pred-izpitanie.410864", "text": "Любовта на германците към автомобилите е изправена пред изпитание – според социологическото проучване на Deutschland Trend, най-голям процент от жителите на страната са притеснени от глобалното затопляне. А кой е вторият най-голям причинител на замърсяване? Автомобилите.\r\nЗа 48% от германците, главният проблем не само на страната, но и на света, е глобалното затопляне. Именно вариантите за решаването му ще определят, за кой ще гласуват те на предстоящите избори за Европейски парламент. Но въпросът разделя Германия.\r\nОт една страна са младите, които настояват за по-нисък въглероден отпечатък. От другата – възрастното поколение, израснало в икономика, задвижвана от въглища и автомобилостроене.\r\n                    \n                    \n                Германия вече е обещала, че ще намали емисиите с 40% от следващата година, в сравнение с тези от 1990 година, до 2030 г. те трябва да са с 55% по-малко, а до 2050 г. - с 95% по-малко. Не е ясно обаче как страната ще постигне подобни резултати.\r\nЗа сега най-големият замърсител е производството. За да спази обещанието си, Германия ще затвори всички централи, които работят на въглища и ще ги замени с възобновяеми източници на енергия зо 2038 година. Но следващият проблем е транспортът... и той удря директно в сърцето на германците и техните политически и културни виждания.\r\nГермания е домът на BMW, Volkswagen и Daimler-Benz. През 2017 година, там са произведени близо 5,5 милиона автомобила, а работещите в отрасъла са 820 хил. Производството на коли генерира 20% от промишленото производство в Германия. Аутобанът без лимит на скоростта е рай за всеки шофьор, обичащ високите скорости и бързите автомобили.\r\nНо индустрията в последните години бе ударена силно – не само от активистите в борба за климата, но и от Дизелгейт. Спада на продажбите на замърсяващите дизелови автомобили бе посочен като причината за свиващия се брутен вътрешен продукт на Германия, който докара страна на прага на рецесия.\r\n\"Много хора разбраха, че климатичните промени са най-голямата заплаха. И тъй като света се старае да намали емисиите, производителите на автомобили трябваше да променят старите си модели и да се отдалечат възможно най-много от старите си методи“, казва автомобилният експерт Фердинанд Дуденхьофер пред CNN.\r\n“VW, BMW и Mercedes твърдят, че искат да са \"климатично неутрални“. Ние нямаме друга опция, освен да преминем напълно към електричеството“, допълва той.\r\nВ плана за действие до 2050 година, правителството обещава, че ще намали замърсяването от транспорта с 95 милиона тона до 2030 г.  Но той не включва краен срок за това, кога колите на германците трябва да са напълно природосъобразни. Липсват му и предложенията за по-строги правила и контрол върху емисиите на новите автомобили. Според плана, този въпрос ще бъде решен не на национално ниво, а от Европейският съюз.\r\nНо за активистите тези действия са прекалено малко и са дошли прекалено късно. Според младите хора, бъдещето им далеч не е по-голям приоритет на правителството, пред бъдещето на VW. А това кара все повече и повече хора да гласуват за \"Зелената“ партия, която само до преди няколко години бе изключително непопулярна в Германия.\r\nАла докато обществото подкрепя действия за спиране на климатичните промени, последните социологически проучвания показват, че германците не знаят по кой път да поемат. \r\nСпоред ARD, 84% от хората са \"за“ действия относно вредните емисии, но само 34% подкрепят въвеждането на въглеродна такса.\r\nНе всички са убедени, че промените в климата са проблем – кампанията на крайно-дясната партия AfD за Европейските избори обещава, че ще спаси дизела, а не климата. \r\n ", "date": "2019.05.25", "title": "Любовта на германците към колите – изправена пред изпитание "}
{"url": "https://www.dnes.bg/mish-mash/2019/05/25/zadrystvane-na-everest-dovede-do-smyrtni-sluchai.411355", "text": "Едва ли ще е грешка ако кажем, че туристите са на всякъде. Амсетрадм, Дубровник, Венеция – жителите на тези туристически дестинации, както и управниците им са се уморили от претъпкани улици и булеварди. Но това не спира туристите... не ги спира и страха от смъртта, тъй като поредното място, което успя да се препълни с хора бе... връх Еверест. \r\nВ Instagram алпинистът Нирмал Пуржа публикува снимка, на която се вижда дълга опашка от хора, които искат да стигнат до заветния връх. По думите му, на мястото, познато като \"зоната на смъртта” е имало близо 320 души. \r\n\"Задръстването на Еверест”, както го нарекоха потребителите, доведе и до злополуки. Четирима алпинисти загинаха, като поне смъртта на единия е в резултат на това, че е бил блокиран именно в дългата верига от хора. Според експертите, ако опашката те забави прекалено дълго, кислородът в бутилката ти може да свърши. \r\n                    \n                    \n                Според властите в Непал обаче, подобни твърдения са \"безпочвени” и за смъртта на алпинистите те обвиняват лошото време на върха, което тази година е много по-тежко от предходните. Според тях, подобно \"задръстване\" е обичайно и се случва, когато има кратък диазапон от време, в който атмосферните условия са подходящи за стигане до върха. \r\nТази година, Еверест ще посрещне рекорден брой хора. Но данните за това, че пътеката към върха е претъпкана, карат различни организации да настояват  да се ограничи броят на посетителите, които се изкачват в планината. \r\n ", "date": "2019.05.25", "title": "\"Задръстване\" на Еверест доведе до смъртни случаи"}
{"url": "https://www.dnes.bg/akoshtete-vqrvaite/2019/05/25/aromatna-grija-za-brychkite-okolo-ochite.411182", "text": "Едно от първите места, на които обикновено се появяват бръчици е около очите. Както бръчките в останалата част на лицето, така и тези са склонни да се задълбочават. Ежедневната грижа, начинът на хранене са от съществено значение. Освен козметиката за околоочен контур, има няколко етерични масла, които могат да допринесат за подобряване състоянието на деликатната зона.\r\nТе се борят със свободните радикали, спомагат за регенерацията на клетките, повишават синтеза на колаген, стимулират кръвообращението. Важно е да се ползват в комбинация с други разреждащи масла, като кокосово и бадемово масло, например.\r\nНанесени като вечерна грижа (вместо подхранващия крем), не е необходимо да се изплакват. Кои са антистареещите масла за околоочен контур, които може да нанасяте 2-3 пъти седмично, вижте в следващите редове.\r\n                    \n                    \n                \r\nМаслото от тамян е било използвано още в Древността. То има силно подхранващо действие, особено за зряла кожа. Нанесено в зоната на околоочния контур спомага за овлажняването на деликатната зона, намалява бръчките и пигментните петна, с които се сдобиваме обикновено през пролетните и летни месеци.\r\n\r\nОще една чудесна грижа за зряла кожа. Това етерично масло може да се комбинира с кокосово и бадемово масло. Нанесете ароматната грижа с лек масаж, за да стимулирате притока на кръв към тази област от лицето. В допълнение кожата е омекотена, а образуването на нови бръчки се отлага за известно време.\r\n", "date": "2019.05.25", "title": "Ароматна грижа за бръчките около очите "}
{"url": "https://www.dnes.bg/notifikacii/2019/05/25/poveche-hora-no-po-spokoen-protest-na-jyltite-jiletki-v-parij.411356", "text": "Въпреки по-големият брой хора, тази събота, протестът на \"жълтите жилетки\" срещу Еманюел Макрон преминава сравнително спокойно, съобщи Франс прес, цитиран от БТА.\r\nПо данни на МВР в ранния следобед в протестите са участвали най-малко 3200 души в цялата страна, от които 1200 в Париж. По същото време миналата събота участниците са били 2800, включително 1100 в столицата. През целия ден в протестите са участвали 15 500 души, което е най-слабата мобилизация от началото на движението, което събра 282 хиляди \"жълти жилетки\" на първата демонстрация на 17 ноември, отбелязва агенцията.\r\nОсвен в Париж, протестни акции се състояха в Амиен, родния град на Макрон, в Тулуза, Кан, Белфор и редица други градове. В столицата и в Амиен се съобщава за сблъсъци с полицията, която използва сълзотворни гранати. ", "date": "2019.05.25", "title": "Повече хора, но по-спокоен протест на \"жълтите жилетки\" в Париж"}
{"url": "https://www.dnes.bg/index/2019/05/25/djo-djonas-i-sofi-tyrnyr-shte-vdignat-goliamo-svatbeno-parti.411346", "text": "След изненадващата си сватба във Вегас, акрисата от \"Игра на тронове\" Софи Търнър и певецът Джо Джонас от Jonas Brothers, ще организират голямо парти за приятелите си.\r\nДвамата сключиха брак след церемонията за музикалните награди на сп. \"Билборд\", а броят на гостите беше оскъден. Въпреки че решиха да се оженят във Вегас, Софи и Джо дълго време говореха за предстояща сватба. Естествено, двамата младоженци увериха, че скоро ще организират голямо парти, на което ще могат да присъстват приятелите им.\r\nКогато водещият Греъм Нортън попита в рамките на шоуто си дали Софи и  Джо планират парти, за да отбележат сватбата си, актрисата от сериала  \"Игра на тронове\" отвърна, че това е възможно. \"Тайна ли е това?\",  попита отново водещият. \"Това наистина е загадка\", каза шеговито тя., че  подготвят голямо парти, с което ще честват сватбата си, съобщи  Контактмюзик.\r\n                \n                Говорител на актрисата тогава потвърди, че двойката е сключила брак. DJ Diplo сподели няколко видеоклипа от сватбената церемония в Инстаграм. Единият показва как Софи Търнър в бяла рокля и Джо Джонас пристигат. В друг Джо Джонас чака в края на пътеката. В трети булката върви към младоженеца, докато дуото \"Сан енд Шей\" изпълнява песента си \"Speechles\". Дипло е заснел и как двамата разменят обети. След церемонията младоженците позираха за снимка върху розов кадилак.\r\n ", "date": "2019.05.25", "title": "Джо Джонас и Софи Търнър ще вдигнат голямо сватбено парти"}
{"url": "https://www.dnes.bg/index/2019/05/25/spored-zodiiata-koe-vi-vdyhnoviava-1-chast.411123", "text": "Какво ви вдъхновява? Ако си задавате този въпрос често, добре е първо да си изясните разликата между вдъхновение и мотивация.\r\n \r\n\r\n \r\nОт друга страна, мотивацията е процес на стимулиране на даден човек да действа по определен начин, за да постигне своята цел. Мотивацията е движеща сила. Хората чувстват необходимост да предприемат действия, когато са мотивирани, но усилията им не са спонтанни.\r\n \r\n Тъй като астрологията определя нашите специфични личностни черти, вдъхновението варира от човек до човек и от зодия до зодия.\r\n \r\n\r\n \r\n\r\n \r\nОвенът е вдъхновен, когато хората около него излизат от зоната си на комфорт и правят удивителни неща като това да се ангажират с някакви благородни каузи, да вършат добри дела, без да очакват нищо в замяна. Или хора, които превъзмогват своите страхове и надмогват себе си в даден аспект, например възрастни хора, които участват в маратон и др. Всеки вид триумф над бедствието и напомнянето за силата и решимостта на човешкия дух са огромни източници на вдъхновение за човека Овен.\r\n \r\n\r\n \r\nРадостта е голямо вдъхновение за артистичната душа на човека, роден под знака на Телеца. Радостта е дори по-значима за него от красотата, която също е източник на вдъхновение за хората от този знак. Телецът може да се вдъхнови от детския смях, от сладко бебе-кученце, от мил жест, който е предизвикал силни емоции и т. н. Всичко това дава увереност на представителя на този знак, че хората трябва да се опитват да изразяват себе си, без да се страхуват, просто наслаждавайки се на мига.\r\n \r\n\r\n \r\nКогато Близнаците научат за някаква нова, страхотна теория или интригуваща концепция, която ги засяга по някакъв начин, те са силно впечатлени и страхотно вдъхновени. \r\n \r\n\r\n ", "date": "2019.05.25", "title": "Според зодията: Кое ви вдъхновява? (1 част) "}
{"url": "https://www.dnes.bg/evroizbori-19/2019/05/25/koi-se-opitva-da-atakuva-evroizborite-onlain.411347", "text": "Според нов доклад, нови играчи в онлайн пространството се опитват да повлияят върху изборите за Европейски парламент, които вече се провеждат в някои държави, съобщава БТА.\r\nПреди вота, който протича от четвъртък до неделя в ЕС, Институтът за стратегически диалог (ИСД) проучи ситуацията във Великобритания, Франция, Германия, Италия, Испания и Холандия.\r\n\"Нови играчи се възползват от липсата на нормативна рамка в интернет. Те често пъти подкрепят враждебни държави като Русия или пък американски лобита, но също така създават свои паневропейски кампании\", пише в публикувания вчера доклад.\r\n\"Популистки политически партии, крайнодесни кибермилиции и религиозни групи възприемат тактики, които обикновено се използват от държавите\", казва лондонският мозъчен тръст.\r\n                    \n                    \n                Приписваните на Русия намеси онлайн по време на президентските избори в САЩ от 2016 г. може да са вдъхновили европейски играчи, които \"са заимствали методите на (руския президент Владимир) Путин и ползват автоматизирани фалшиви акаунти в Туитър за по-широко разпространение на посланията си и атакуване на противниците си\", се казва в доклада.\r\nВсе още обаче е трудно да се установи дали има пряка връзка с политически партии.\r\nВ Испания ИСД е открил \"координирана мрежа от акаунти в Туитър за разпространяване на антиислямски хаштагове и увеличаване на подкрепата за крайнодясната партия Вокс\". Вокс обаче отрича да е свързана с тези акаунти.\r\nВъв Великобритания програмите за автоматично постване (ботове) също са заподозрени, че са обслужили в Туитър кампанията на повечето големи партии, но най-много от тях изглежда се е възползвала Партията на Брекзита.\r\nВ Полша ИСД смята, че е открил \"координирана мрежа от страници, акаунти и групи във Фейсбук в подкрепа на националистичната партия \"Конфедерация\" и по-широко разпространение на антисемитско и прокремълско съдържание.\r\nАмериканската НПО \"Авааз\" сигнализира за 23 италиански страници с общо над 2,46 милиона абонати, които разпространявали \"неверни информации и съдържание, целящо да предизвиква разделения\", по-специално за миграцията, ваксините и антисемитизма.\r\nВ Германия крайнодясната партия \"Алтернатива за Германия\" е била свръхактивна в дебатите във Фейсбук в периода на кампанията за европейските избори.\r\nИСД съобщава и за организирани съвместни атаки срещу професионални медии в Германия и Франция.\r\nСпоред мозъчния тръст европейските избори от 2019 г. се характеризират с послания на омраза в интернет. Идентифицирани са 365 страници, акаунти и групи във Фейсбук, над 1350 акаунта в Туитър и над 100 клипа в ЮТюб, които съдържат послания на омраза, дезинформация или радикални изказвания", "date": "2019.05.25", "title": "Кой се опитва да атакува Евроизборите онлайн? "}
{"url": "https://www.dnes.bg/mish-mash/2019/05/25/leonardo-ne-zavyrshva-mona-liza-zaradi-deficit-na-vnimanieto.411348", "text": "Ново изследване на учени от Великобритания показва, че Леонардо да Винчи може би не не е завършил шедьовъра си Мона Лиза, защото е страдал от хиперкинетично разстройство с нарушение на вниманието, ХРНВ.\r\nМона Лиза не е единствената легендарна картина, която ренесансовият гений оставя недовършен. Според учените, това е доказатлество, че той е препускал през проектите си. Други исторически доказателства, че Леонардо е страдал от ХРНВ са факта, е че той винаги е бил неспокоен и работил денонощно, почивайки само за кратко време.\r\n\"Въпреки че е невъзможно да дадеш точна диагноза на човек, който е живял преди 500 години, аз съм убеден, че ХРНВ е най-точното и адекватно обяснение на това, защо Да Винчи е изпитвал трудност да завършва картините си\", казва експертът Марко Катани, от \"Кингс Колидж\" в Лондон, пред Independent.\r\n                    \n                    \n                „Историческите записки показват, че Леонардо е дълго време в планиране на проектите си, но не е бил постоянен”, добавя той. - ХРНВ може да обясни аспектите на темперамента Да Винчи.\"\r\nЗаболяването най-често се наблюдава при деца, но се среща и при възрастни и хора с успешни кариери. Още от детството си, Леонардо изпитвал трудност да се справя с различни задачи. Всъщност, редица изследвания показват, че мозъкът му е бил доста по различно устроен от нормалния. \r\nЕкспертите зад изследването се надяват, то да убеди хората, че децата, които страдат от ХРНВ не са по-глупави от останалите, както много хора твърдят, а тъкмо обратното - хиперактивността няма нищо общо с IQ-то.", "date": "2019.05.25", "title": "Леонардо не завършва Мона Лиза заради дефицит на вниманието"}
{"url": "https://www.dnes.bg/notifikacii/2019/05/25/bylgarka-v-lion-chuhme-pisyci-horata-se-opitvaha-da-se-skriiat.411349", "text": "Поредната терористична атака във Франция за щастие се размина без жертви, но с 13 ранени. Българката Зорница Стоянова се оказва пряк свидетел на нападението в Лион. Тя е в отсрещната сграда, когато сакът, оставен от неизвестен мъж, който полицията в момента издрива, се взривява. \n\n\r\n\"В 17:30 напусках работа. Чаках асансьора, до мен беше една възрастна  жена на 78години. Не видяхме какво точно се случва. В момента, в който е  избухнала бомбата, чухме силните писъци, крещенето. Хората бяха  изплашени. Биеха по вратата на главния вход на сградата, за да се  скрият, явно ги беше страх, че ще продължи. Ние не знаехме какво точно  се случва. След това дойдоха \"Бърза помощ\" и полиция\", разказа през сълзи Стоянова пред NOVA.\r\n                \n                Повече от час след инцидента Зорница остава блокирана в сградата, където заедно с други свидетели дава показания пред полицейските власти.\n\r\n\"Полицията ни държа много време, повече от час. Разпитваха ни дали сме видели нещо, дали сме чули нещо. Разпитваха абсолютно всички. Търсеха и най-малката информация, което е съвсем нормално. Имаше много лекари и \"Бърза помощ\", които постоянно се интересуваха от това как сме и как се чувстваме всички. Беше ужасно. Имаше много деца и хора, които гледаха отвсякъде\", каза още Стоянова.\n\r\nМеждувременно, полицията продължава издирването на основния заподозрян за взрива. Става дума за мъж, избягал с велосипед. Той е бил заснет от охранителна камера да оставя чанта пред пекарна в Лион малко преди експлозията.\n\r\n\"Мъжът е заснет от камерите, така че знаем откъде е дошъл и накъде се е отправил\", заяви кметът на втори район в Лион - Дени Броликие.", "date": "2019.05.25", "title": "Българка в Лион: Чухме писъци,  хората се опитваха да се скрият "}
{"url": "https://www.dnes.bg/notifikacii/2019/05/25/trymp-prikani-iaponiia-da-investira-v-sasht.411350", "text": "\"Япония има значително предимство от много, много години, но това е ОК, може би затова ни харесвате толкова много\", каза американският президент Доналд Тръмп на по-скоро церемонялната си визита в Япония, с която цели да демонстрира силните връзки между двете страни, въпреки търговската война. \n\r\nМалко след пристигането си на летището, където беше посрещнат с червен килим, той присъства на прием в резиденцията на американския посланик Уилям Хагърти, на който били поканени и японски бизнес лидери от Toyota, Nissan, Honda, SoftBank и Rakuten, съобщи Белият дом.\n\r\nТръмп заяви пред представителите на компаниите, че моментът за инвестиране в САЩ никога не е бил по-добър и повтори оплакването си, че политиката на Федералния резерв не е позволила растежът на американската икономика да достигне пълния си потенциал.\r\n                \n                На фона на продължаващите преговори в областта на търговията Тръмп заяви, че иска сделката да разреши дисбалансите в търговията между двете страни и да гарантира справедливост и реципрочност.\r\nТой ще се срещне с японския премиер Шиндзо Абе в неделя на партия голф, двамата ще присъстват на турнир по сумо и ще имат вечеря на четири очи.\n\r\nТръмп и Абе имат сърдечни отношения, които японският лидер цели да засили, докато Вашингтон обмисля налагането на мита върху японския износ на автомобили, смятан от администрацията на Тръмп за потенциална заплаха за националната сигурност.\n\r\nСАЩ са въвлечени в скъпа търговска война с Китай заради отношението на Пекин към американските компании, а в същото време назрява напрежение с Япония и Европейския съюз заради търговията.\n\r\nОчаква се Тръмп и Абе да обсъдят търговията по време на официални разговори в понеделник, но официални представители заявиха, че е малко вероятно да се стигне до сделка по време на визитата. Ядрената и ракетна програма на Северна Корея вероятно също ще присъства в дневния ред.\n\r\nВизитата до голяма степен е церемониална. Тръмп ще стане първият чуждестранен лидер, който ще бъде приет от новия японски император Нарухито след възкачването му на трона по-рано този месец. Той и съпругата му Масако, която е завършила висшето си образование в Харвардския университет, ще бъдат домакини на вечеря за семейство Тръмп в понеделник.", "date": "2019.05.25", "title": "Тръмп прикани Япония да инвестира в САЩ"}
{"url": "https://www.dnes.bg/football/2019/05/25/mesi-sys-zlatna-obuvka-za-rekordniia-shesti-pyt.411351", "text": "За шести пореден път, футболната звезда Лионел Меси ще вземе \"Златната обувка\", връчвана на най-добрия стрелец в шампионатите на  отделните европейски страни, стана ясно след последния кръг на френското  първенство, игран снощи.\r\nТова е рекорд за мегазвездата. Аржентинското чудо на \"Барселона\"  приключи сезона в Примера дивисион с 36 попадения, които му носят 72  точки за класацията. За първи път футболист печели отличието за трета  поредна година.\r\nНегов подгласник остана Килиан Мбапе от ПСЖ, който снощи вкара само  един гол при загубата на френските шампиони от \"Реймс с 1:3 и така  оформи сметката си на 33 гола (66 точки).\r\nТрети остана голаджията на италианската \"Сампдория\" Фабио Куалярела с 26 гола, означаващи 52 точки за подреждането. \r\nТази вечер от 22 часа българско време Меси и неговата \"Барселона\" играят финал за Купата на Краля на Испания срещу \"Валенсия\".", "date": "2019.05.25", "title": "Меси със \"Златна обувка\" за рекордния шести път"}
{"url": "https://www.dnes.bg/index/2019/05/25/vreme-za-pytuvane-koi-mesta-da-posetite-tova-liato.411122", "text": "Има места, които оставят дълбока следа в съзнанието, след като ги посетим. Тези кътчета не могат да се опишат с думи, а снимките не показват цялата им красота. Те просто трябва да се посетят.\r\n\r\nКогато заговорим за романтика веднага се сещаме за Италия. В тази страна са събрани историята на Рим, изкуството на Венеция и модата на Милано. В добавка на това може да похапвате паста, пица докато се наслаждавате на красива гледка към морето с чаша вино в ръка. Един от минусите на Италия обаче е, че лятото там може да бъде доста горещо, така че, ако смятате да пътувате натам, по-добре изберете периода след месец август, за да може да се насладите на сладоледа си без да се притеснявате, че ще се стопи веднага.\r\n                \n                \r\nАко искате да избягате от жегите през лятото, Колумбия е точното място за вас. Освен известен с това, че е бил дом на Пабло Ескобар, Меделин е наричан още и „градът на вечната пролет“. Прохладата, идваща от заобикалящата го гора, прави града чудесен за лятно пътешествие. Не само, че ще може да се насладите на местни коктейли и прекрасни храни, но и ще имате възможност и да потренирате след всички тези удоволствия, за да поддържате стегнато тялото си. Градът е построен на хълмове, което го прави чудесен за изкачвания. Ако си падате по изкуството, Картагена е точната дестинация за вас. Там ще се върнете в 16 век, разхождайки се из стария град по калдъръмените улички.\r\n\r\nЗа тези, които предпочитат ресторантите пред старите сгради, столицата на Перу е точното място. Там има множество места, където можете да опитате от местната храна. Освен това, когато не разглеждате менютата, може да се научите как да сърфирате или пък да погалите някоя от хилядите котки в парк „Кенеди“. \r\n\r\n ", "date": "2019.05.25", "title": "Време за пътуване: Кои места да посетите това лято?"}
{"url": "https://www.dnes.bg/eu/2019/05/25/rokerite-ot-al-salam-313-dryj-se-pochtitelno-inache-gospod-shte-ti-izprati-niakogo.411312", "text": "Заради западния си начин на живот и затова, че свободно изразява мнението си, жената редовно получавала заплахи от иракска рокерска група на име \"Ал-Салам-313\". И то, при положение че \"салам\" на арабски означава \"мир\".\n\r\nЗаплашваната жена също е от Ирак, откъдето е избягала. От съображение за сигурност тя не желае да споменаваме името ѝ. Такава е била и препоръката на полицията. Пред \" тя разказва, че познава и други свои сънародници, живеещи в странство, които са били заплашвани.\n                    \n                    \n                \r\nДосега никой не е посмял да говори открито за това - хората се страхуват, че заплахите биха могли да бъдат изпълнени. Съвсем наскоро бе проведена полицейската операция, при която бяха претърсени 49 жилища и търговски помещения в 11 града на провинция Северен Рейн-Вестфалия, задържан беше един човек.\n\r\n\n\r\nЦелта на полицейската акция е била да бъдат събрани доказателства за дейността на \"Ал-Салам-313\". По-конкретно става дума за обвинения срещу 34 лица - иракчани и сирийци: за нарушения на Закона за контрол на бойните оръжия, нелегално прехвърляне на хора, фалшифициране на паспорти и престъпления, свързани с дрога. Вътрешният министър Херберт Ройл определи операцията като \"успешен удар срещу организираната престъпност\". Той обаче не може да каже дали групировката е активна и в други германски провинции.\n\r\nДали обаче става въпрос само за организирана престъпност? Във Facebook откриваме страница \"Ал-Салам-Германия\", която обаче от две години насам явно е замразена. За последно на нея е качвана информация в началото на май 2017 година. В интернет-платформата YouTube се натъкнахме на едно над 7-минутно пропагандно видео на рокерската група. То се състои от отделни клипчета, подплатени с драматична музика. В тях се виждат членове на бандата с коли и мотори, които се подреждат в полукръг около техния водач. Мускулестите мъже носят кожени елечета, а някои от тях и слънчеви очила.\n\r\n\"Нека мирът да е с вас. Аз съм Абу Мехди от групата \"Салам-313\", представя се шефът на рокерите във видеото. Твърди, че истинското му име е Мохамад Буниа. След това представя групировката, която, по думите му, е основана в началото на 2016 година, и която действала също и в други европейски страни като Швеция, Дания и Холандия. \"Нямаме никакви скрупули. Всеки, който пристига в Европа, трябва да се държи подобаващо\", казва тарторът на групата очевидно по адрес на пристигналите в Германия иракчани. И още нещо е очевидно - че той се изживява като пазител на морала.\r\n\n\r\nГрупата, според него не желае да създава проблеми, а само \"да помага“. И все пак: \"Някои от вас обаче имат нужда да им се хвърли един як бой по арабски маниер – досещате се за какво става дума, нали?“. А обвиненията, че рокерската банда била някаква иракска мафия, били пълна глупост, казва предполагаемият Абу Мехди на друго място във видеото. Неговият псевдоним не е избран никак случайно. В шиитския ислям Мехди (или Махди) е потомък на пророка Мохамед, изпратен от Аллах, за да освободи света от всички неправди.  Също и числото 313 има религиозен подтекст - шиитите вярват, че техният Спасител ще се върне на земята с 313 сподвижници.\n\r\nЕдин от номерата на колите, запечатан на видеото, започва с буквата \"Е\". Ще рече, че тя е с регистрация в град Есен в Рурската област. Там живее също и Абу Мехди. За първи път местната преса писа за \"Ал-Салам-313\" през декември 2017 година. Тогава в Есен беше извършено нападение срещу чайната на лидера на групата. В този конфликт между иракчаните и конкурентен ливански клан ставало дума за пари, взети от рекет.\r\nПретърсени бяха множество сгради и жилища\n\r\n\n\r\nВ своя доклад за клановата престъпност през 2018 година Службата за защита на конституцията на Северен Рейн-Вестфалия не споменава поименно рокерската група \"Ал-Салам-313\". Но в документа се посочва, че през последните месеци в престъпите среди се води битка за преразпределение на територии, в която престъпни групи от Ирак и Сирия се опитват да изземат инициативата от господстващите в тази сфера престъпни семейни кланове от турски, кюрдски и ливански произход.\n\r\n\n\r\nСлужител на вътрешното министерство в провинция Северен Рейн-Вестфалия потвърди за ДВ, че в случая с \"Ал-Салам-313\" вероятно става въпрос и за политически и религиозно мотивирани престъпления. И по-точно групата е подозирана, че подкрепя въоръжено религиозно крило в Ирак - техни религиозни съмишленици. Смята се, че особено близки връзки рокерите поддържат с тъй наречената \"Армия на Махди\" на радикалния шиитски водач Муктада ал-Садр.\n\r\nСпоред данни от американски източници, \"Армията на Махди\" наброява няколко десетки хиляди бойци и е само една от многото въоръжени шиитски милиции в Ирак. Всички те са възникнали след американската инвазия в Ирак през 2003 година. Тогава разпускането на иракската армия и масовите уволнения на полицаи в страната създадоха вакуум в областта на сигурността, който бързо беше запълнен от въпросните въоръжени формирования.\n\r\nМного от шиитските групировки са подкрепяни от Иран: с пари, оръжия и обучение. Във войната срещу сунитската терористична организация \"Ислямска държава\" тези групировки играха важна роля - често в тясно сътрудничество с американските въоръжени сили.\r\n \r\n", "date": "2019.05.25", "title": "Рокерите от \"Ал-Салам-313\": Дръж се почтително. Иначе Господ ще ти изпрати някого..."}
{"url": "https://www.dnes.bg/eu/2019/05/25/policiiata-publikuva-snimka-na-zapodozreniia-za-atentata-v-lion.411336", "text": "Полицията публикува в Twitter призив към свидетели и снимка от охранителни камери на заподозрения за атентата в Лион, когото нарече опасен. Той е заснет да оставя чанта пред пекарна малко преди експлозията и е избягал с велосипед.\r\nПолицейски източници го описват като мъж от европейски или северноафрикански тип, облечен в бежови бермуди, с тъмни очила и с армейски зелен шал.\r\nТрима от 13-те ранени при вчерашното нападение в центъра на френския град Лион са все още на лечение в болница, предаде ДПА, като цитира кмета на Лион.\r\n\r\n                    \n                    \n                Жерар Колон каза пред телевизия Бе Еф Ем, че само един от тримата, оставащи в болница, е в сериозно състояние и че е можело \"нещата да са по-зле\".\r\nСпециалисти по борба с тероризма разследват експлозията, станала около 17.30 ч. местно врече вчера до пекарна на ул. \"Виктор Юго\", в пешеходна зона на Лион.\r\nПричината за експлозията още не е ясна.", "date": "2019.05.25", "title": "Полицията публикува снимка на заподозрения за атентата в Лион"}
{"url": "https://www.dnes.bg/index/2019/05/25/london-vyvejda-24-km-ch-maksimalna-skorost.411331", "text": "Максимална скорост от 24 км/ч и затваряне на основни улици по обедно време са сред радикалните мерки, които местните власти в Лондон планират за справяне със замърсяването и насърчаване на пешеходството. Миналия месец кметът на Лондон Садик Кан увеличи чувствително \"таксата замърсяване\" за влизане в централните части на града\n\r\nНа първо време те ще се приложат в т. нар. \"Сити\" - финансовия център на столицата, където над половин милион души ходят на работа всеки ден. Броят на автомобилите в района е намалял наполовина за последните 20 годиниq благодарение на таксата за замърсяване и поощряването на велосипедите.\r\nНо според City of London Corporation, която управлява Ситито, това не е достатъчно. Целта е автомобилите да спаднат с още 25% до 2030 година, и с 50% до 2044.\n                \n                \r\nОграничаването на максималната скорост до 15 мили в час (24 км/ч) може да влезе в сила още през 2021 година, като само изчаква одобрение от транспортното министерство. Така или иначе средната скорост в района в момента не надхвърля 17 км/ч заради тесните улици и задръстванията.\n\r\nСпоред представители на корпорацията мярката ще е полезна, защото вредните емисии на автомобилите са най-високи, когато те ускоряват. Отделно те планират три от основните улици в района да бъдат отворени само за електромобили. Други артерии пък ще бъдат затваряни по обедно време, за да насърчат работещите да отидат да обядват пеша.\n\r\nПодобни мерки се обсъждат и за целия Лондон, чийто кмет Садик Кан обяви борбата със замърсяването за свой приоритет. От миналия месец в центъра бяха въведени нови, доста по-високи такси за по-стари автомобили.\n\r\nПодобна такса ще бъде въведена и на летище Хийтроу от 2022 година - всички по-стари бензинови и дизелови автомобили ще плащат солено не само за паркиране, но и изобщо за възможността да стигнат до летището. Таксата ще е между 10 и 15 британски лири на кола, потвърдиха от управата на Хийтроу.\r\nОще за автомобили четете в ", "date": "2019.05.25", "title": "Лондон въвежда 24 км/ч максимална скорост"}
{"url": "https://www.dnes.bg/football/2019/05/25/skandal-izhvyrliat-cska-ot-elita-zaradi-symnitelni-machove.411337", "text": "Шефовете на футболния Черно море вероятно ще изпратят сигнал до БФС заради съмненията си, че ключови техни футболисти са играли за ЦСКА, съобщава Gol.bg. Скандалът гръмна вчера, когато варненци пристигнаха с юноши в Разград, където играха в последния си мач с Черно море, короновал \"орлите\" за 8-ми път.\r\n\n\r\nОт състава бяха отстранени Георги Илиев, Георги Китанов, Иван Дюлгеров, Петър Витанов, Виктор Генев и Пламен Димов. Те усъмнили клубните шефове при домакинската загуба с 1:3 от ЦСКА. Целият тим бил подложен на детектор на лъжата, а резултатите излезли малко преди последното дерби за сезона.\n                    \n                    \n                \r\nИма обаче съмнения, че това не е единственият мач на тима на Гриша Ганчев, който е съмнителен. Ако се получат и други такива сигнали в централата на БФС, поведението на отбора и неговите шефове ще бъдат гледани под лупа и може да се стигне и до изхвърляне от елитната група, информира \"Дарик\".\n\r\nСнощи направи впечатление и нервното поведение на дясната ръка на Гриша Ганчев още от времето на Литекс Стойчо Стоилов, който се тросна пред журналистите и не искаше да отговори на конкретен въпрос по горещата тема.\r\nОще за спорт в ", "date": "2019.05.25", "title": "Скандал: Изхвърлят ЦСКА от елита заради съмнителни мачове?"}
{"url": "https://www.dnes.bg/index/2019/05/25/strahyt-me-dyrja-jiva-kambodjankata-sokha-prodadena-nasila-v-kitai.411046", "text": "Хиляди жени от Северна Корея и други бедни страни от Източна Азия, са продавани в Китай, ставайки част от секс индустрия за милиони долари. Те са насилвани, продавани, често принуждавани да встъпят в насилствен брак, стана ясно от данни на неправителствената организация \"Инициатива за бъдещето на Корея\". Според данни на организацията дори момичета на 12 г. стават жертва на секс трафик от Северна Корея към Китай. \n\r\nЕксплоатацията на севернокорейки генерира приходи от $100 млн. годишно за китайската мафия, твърди Йон Хи Сун от неправителствената организация, която спасява жените, попаднали в Китай по тази схема.\n\n\r\nТрафикантите се възползват не само от бедността на съседните на Китай страни, но и от факта, че жертвите им не могат да се обърнат към китайските власти за помощ. \n                \n                \r\nЗа схемата разказват някои от момичетата и жените, успели да се спасят. Трафикантите имали къща, в която водели \"стоката\" си, преди да продадат жените за секс робини или съпруги. \n\r\nЖертвите на трафика обаче не са само севернокорейките, а на прицел са жени от всички по-бедни държави, граничещи с Китай, пише британският \"Telegraph\".\n\r\nВ сърцето на проблема лежи демографският дисбаланс в Китай и дълбоко вкоренения мисогинизъм на общество, за което жените много често са просто \"удобство\" и ги счита за по-нисши. \n\r\nАктивното население на Китай, което стои зад необичайният икономически растеж на страната, се изправя пред все по-задълбочаващите се последици от вече изоставената политика за едно дете на семейство, въведена през 1979 г. и либерализирана през 2016 г. до две деца на семейство. \n\r\nСпоред прогнози на Обединените нации населението на Китай от 1,4 млрд. души ще започне рязко да намалява. Възможно е това да започне да се случва още през 2023 г. Почти 40-годишната политика за намаляване на раждаемостта, заедно с откритите предпочитания за мъжки рожби, създава дисбаланс, който отеква не само в Китай. Китайската академия за социални науки пресмята, че през 2020 г. ще има \"излишък\" от 40 млн. мъже на възраст за женени. \n\r\nТези фактори допринасят за индустрията с трафик на жени, която таргетира бедните семейства в съседните Пакистан, Камбоджа, Бурма, Виетнам и Лаос. \n\r\n21-годишната камбоджанка Сокха е станала част от статистиката, когато китайски брокер дава на родителите й $4 000 долара, за да омъжат дъщеря си. \n\r\nМакар и уплашена, тя заминала по собствено желание, за да помогне на семейството си. Преди да тръгне й обещали, че ще може да праща пари на родителите си, дори се срещнала с бъдещия си съпруг, който изглеждал приятен. \n\r\nКогато пристигнала в Китай документите й били конфискувани и обещаната сватба така и не се състояла. \n\r\nТака Сокха останала в капан в дома на семейството, където била принудена да чисти или работи във фермата, без да й се плаща. Нейният \"съпруг\" се оказал импотентен и нощем я биел от фрустрация. Майка му пък настоявала Сокха да забременее, а бащата на жениха тормозел момичето, щом останели насаме. \n\r\nОтчаяна, Сокха се обърнала към друга камбоджанка, която живеела наблизо и също била продадена на китаец. Жената обещала помощта си, но това също не се осъществило. \n\r\n\"Моят мъж иска да си намериш друг китайски съпруг и трябва да го слушам, иначе ще пребие и мен и теб\", обяснила камбоджанката на Сокха. \n\r\nСокха се страхувала, но нямала друг избор. Озовала се на парти, на което мъжете ядели и пиели заедно. В един момент един от тях платил 70 000 юана за нея. Той също я биел и насилвал. \n\r\nТогава Сокха намерила начин да се свърже с родителите си. Паникьосани, те се свързали с брокера, който им дал първоначалната сума за дъщеря им. Той обаче им казал, че ако искат да я видят трябва да върнат сумата. Заплашил ги, че ще издаде Сокха в полицията, защото е избягала. \n\r\n\"Моите родители са много бедни, от провинцията. Бяха много уплашения и нямаха идея кое е правилно и грешно. Дадоха на брокера цялата информация за това къде бях\", разказва Сокха. Тогава първото семейство, което я купило, я взело обратно и я заключили. \n\r\nПътят й за бягство включвал прозорец на 5-6 метра над земята, но това не я спряло. Днес метална игла придържа гръбнакът й, счупен при нейното бягство. \n\r\n\"Страхът ме направи силна. Имах много страхове - от смъртта, от насилието. Щом реших да скоча, премислих дали ще живея или умра, но нямаше значение. Ако се върнех в къщата, нямаше да имам никаква свобода\", казва тя. \n\r\nСлед скока е била в болница, а след това е излежала и 20-дневна присъда, заради това, че няма документи. След това се е върнала в Камбоджа работи в посока нейната история да не се повтори. \n\r\nДокато Китай се впуска в може би най-амбициозната кампания за чуждестранни инвестиции - \"Един пояс, един път\", простиращ се чак до Западна Европа, опасенията на някои изследователи са, че проблемът със секс трафикантите ще се разпростре още по-широко. Колкото повече Китай развива бизнеса си с останалите страни, толкова повече ще се разширява и \"пазарът\" на трафикантите.", "date": "2019.05.25", "title": "Страхът ме държа жива: Камбоджанката Сокха – продадена насила в Китай "}
{"url": "https://www.dnes.bg/crime/2019/05/25/alo-izmamnici-naemali-muleta-ot-imeto-na-sveshtenici.411338", "text": "Предполагаеми автори на телефонни измами са наемали непознати от името на свещеници, за да ги ползват за куриери в Хасковско, които да доставят парите от жертвата до организаторите, съобщиха от Областната дирекция на МВР.\r\nСхемата е била използвана при два случая, но престъпленията са останали недовършени.\r\nПри първия, обект на измамата е станала 85-годишна жена от село Стамболийски, която предала на непознат плик с 3860 лева до църквата в селото. Впоследствие се оказало, че този непознат е бил помолен от представил се по телефона за божи служител да вземе плика и да го предаде в Хасково.\r\nПо пътя към града обаче инструкцията била променена след второ позвъняване - да върне парите на жената. Тя обаче не била открита от наетия за куриер 54-годишен жител на село Нова Надежда. Това го накарало да се усъмни и той сигнализирал в РУ-Хасково.\r\n                    \n                    \n                Малко по-късно на спешния телефон се получило съобщение от жител на областния център, който заявил, че измамената била баба му, която дала спестяванията си уж за спешна операция на близък.\r\nПодобна схема се разиграла и в Димитровград, когато в тамошното РУ било получено обаждане. 59-годишен мъж от с. Длъгнево също бил подмамен от \"свещеник\" на име Николай. Той го изпратил да вземе плик с пари от мъж от спирка в с. Горно Брястово.\r\nЗа тях мнимият свещеник му обяснил, че ще трябва да ги отнесе до Русе, тъй като парите били дарение за деца в неравностойно положение. И тук съобразителността на мъжа му подсказала, че възможно това да е измама и сигнализирал в управлението, където се оказало, че в плика имало 4000 лева.\r\nДо момента старецът, предал парите, е неизвестен, а работата по случая продължава.", "date": "2019.05.25", "title": "Ало измамници наемали \"мулета\" от името на свещеници"}
{"url": "https://www.dnes.bg/rusia/2019/05/25/oon-nastoiava-rusiia-da-osvobodi-zadyrjanite-ukrainski-moriaci.411340", "text": "Международният трибунал на ООН по морско право постанови Русия да освободи трите украински кораба и 24-мата украински моряци, задържани миналата година при инцидента в Керченския проток, предаде Асошиейтед прес.\r\nБазираният в Хамбург трибунал постанови това по дело, заведено от Украйна през април и бойкотирано от Русия, отбелязва Франс прес. Според трибунала отсъствието на руски представители на заседанието по делото не е причина то да не бъде гледано. Той призова и двете страни да избягват действия, които могат да доведат до изостряне на ситуацията в Керченския проток.\r\nТри украински военни кораба се опитаха да влязат през ноември миналата година в Керченския проток (който свързва Азовско с Черно море), но бяха обстреляни и пленени от руската брегова охрана, а екипажите им - арестувани и изправени на съд за нарушение на границата.\r\n                    \n                    \n                Русия анексира украинския полуостров Крим през 2014 г., като действията на руските власти бяха определени като незаконни от Украйна и по-голямата част от страните по света, отбелязва Асошиейтед прес.\r\nРуското външно министерство заяви днес, че предвидените от Конвенцията на ООН по морско право процедури за решаване на спорове са неприложими към инцидента в Керченския проток, предаде ТАСС.", "date": "2019.05.25", "title": "ООН настоява Русия да освободи задържаните украински моряци"}
{"url": "https://www.dnes.bg/usa/2019/05/25/opitva-li-se-el-chapo-da-izbiaga-ot-zatvora-otnovo.411341", "text": "Хоакин \"Ел Чапо” Гусман е недоволен от строгия затвор, в който се намира. Не напразно, охранителите, а и затворниците, наричат мястото „Адът на Земята” – тъй като наркобосът е един от закоравелите престъпници там, му е позволено едва 1 час да се разхожда в... бетонна яма. \n\n\r\nВ началото на месеца, Гусман и адвокатите му пожелаха той даполучава повече време навън, тъй като му липсвала физическа активност. В писмото си, те пишат, че Ел Чапо „няма достъп до чист въздух, слънчева светлина и е принуден, да слага тоалетна хартия в ушите си, за да заглуши шума на затвора”.\r\nНо единственото място, където Гусман може да се препича на слънце и да вдишва чист въздух е на покритият с мрежа покрив. Но управата в затвора все още помни денят, в който един от затворниците за малко да избяга от там, когато отвлечен хеликоптер се опитва да среже мрежата и да го качи на борда.\r\n                    \n                    \n                Предвид факта, че Ел Чапо вече е успявал да избяга от цели два строгоохраняеми затвора, съдиите веднага разбрали за какво става дума и отказали на Гусман достъпа до слънчева светлина, тъй като най-вероятно ще се опита да избяга отново, именно през покрива.\r\n\"В този случай, активоността на открито е невъзможна. Затворникът вече успешно е планирал две бягства от строгоохранявани сгради, като едно от тях е включвало сложното прокопаване на тунел, с вентилация, дълъг повече от миля. Да избяга през покрива ни, ще е елементарно за него”, пишат в отговор властите.", "date": "2019.05.25", "title": "Опитва ли се Ел Чапо да избяга от затвора отново?"}
{"url": "https://www.dnes.bg/notifikacii/2019/05/25/i-nezdravoslovnoto-hranene-prichiniava-rak.411339", "text": "Ново проучване на университета Тъфтс в Масачузет установи, че над  80 000 нови случая на рак, регистрирани ежегодно в САЩ, са свързани с нездравословно хранене, съобщи БТА.\r\nСпециалистите създали математически модел за преценка на вероятността от поява на злокачествени тумори, която се дължи на небалансирана употреба на 7 вида продукти. Рисковите фактори включват недостатъчно количество пълнозърнести храни, плодове, зеленчуци и млечни продукти, както и прекомерно количество преработено месо, червено месо и подсладени напитки.\r\nОказало се, че тази година сред възрастното население на САЩ са диагностицирани 80 110 случая на рак вследствие на нездравословно хранене. Това съответства на нивото на заболеваемост от рак вследствие на употреба на алкохол, което съставлява 4-6 процента от диагностицираните ежегодно случаи на рак.\r\n                \n                С храненето най-често бил свързан ракът на дебелото и правото черво. През 2015 г. над 52 000 случая на колоректален рак, т.е. 38 процента от общия брой на случаите на колоректален рак били предизвикани от нездравословно хранене. На второ място е ракът на устата, ларинкса и гърлото - 14 400 случая. Следват ракът на матката - 3165 случая и ракът на млечната жлеза в постменопауза - 3060 случая.", "date": "2019.05.25", "title": "И нездравословното хранене причинява рак"}
{"url": "https://www.dnes.bg/zvezdi/2019/05/25/igra-na-tronove-kakvo-ne-znaete-za-seriala.411121", "text": "Краят на \"Игра на тронове\" не беше по вкуса на всеки. Много от феновете дори поискаха да бъде наново сниман целия осми сезон. Но така или иначе сериалът свърши, а с него се разделиха и актьорите, които осем години се бореха за Седемте кралства. Някои от фактите, свързани с тях обаче останаха скрити от зрителя. \r\nСлед като бива продадена на хал Дрого от брат си, Денерис Таргериен преминава през ада, за да застане начело на Дотраките. По този начин тя се превръща в \"Калииси\", което на техния език означава кралица.  През 2012 г. повече от 150 бебета са били кръстени по този начин именно на героинята на Емилия Кларк в сериала. \r\nЖената на Роб Старк е изиграна от Уна Чаплин, която е внучка на легендата Чарли Чаплин. Не само тя обаче е с известни корени. Ролята на Визерис Таргениан, братът на Денерис, е поверена на Хари Лойд, който е от рода на Чарлз Дикенс.\r\n                    \n                    \n                \r\n ", "date": "2019.05.25", "title": "\"Игра на тронове\" - какво не знаете за сериала?"}
{"url": "https://www.dnes.bg/mish-mash/2019/05/25/kristin-ilieva-i-divna-se-pomiriha.411342", "text": "Близо година и два месеца след катастрофата, в която певицата Дивна изгуби контрол над колата си, а нейната спътница Кристин Илиева пострада тежко и премина през куп операции, за да спаси краката си, двете за първи път дадоха интервю заедно.\r\nПриятелките се срещат за първи път месец след инцидента.\n\n\r\n\"Имаше моменти, в които тя имаше повече нужда от мен, отколкото аз имах нужда от нея. Това заздрави нашите отношения”, казва пред bTV моделът Кристин, която пострада в катастрофата.\n\r\n\"Аз се преродих по някакъв начин .Ако е имало нещо лошо в мен, то изчезна напълно. Освен доброта, нищо друго не ни трябва на този свят”, каза Кристин.\n                    \n                    \n                \r\nКристин Илиева сподели още, че е преминала през 23 операции, 19 от които с пълна упойка.\n\r\nЛекарите от болницата в Турция, където тя лекува десния си крак, не могат да кажат с точност колко още операции й предстоят, защото състоянието на крака се променя. Те действат стъпка по стъпка. Има липса на мускул, тъкан и множество сраствания, поради което Кристин не може да сгъва крака си повече от 30 градуса.", "date": "2019.05.25", "title": "Кристин Илиева и Дивна се помириха "}
{"url": "https://www.dnes.bg/evroizbori-19/2019/05/25/eto-kyde-moje-da-glasuvate-v-chujbina.411345", "text": "Общо 191 избирателни секции зад граница ще бъдат открити за Евроизборите утре, съобщиха от Министерството на външните работи. Изборните материали са пристигнали в 190 от тях и вече пътуват към последната - в Техеран. Пълният списък с адреси може да бъде открит на \r\nОт МВнР напомнят, че правото да упражнят своя глас в изборите за членове на Европейския парламент от България на 26 май имат българските граждани, които са навършили 18 години към изборния ден включително, живели са най-малко през последните три месеца в България или в друга държава - членка на Европейския съюз и имат там адресна регистрация по постоянен и настоящ адрес, не са поставени под запрещение и не изтърпяват наказание лишаване от свобода.\r\n                    \n                    \n                Гласуването се извършва в избирателни секции в дипломатическите и консулските представителства на страната ни, както и в избирателни секции извън тях, когато законодателството на приемащата държава го позволява.\r\nИзбиратели без настояща регистрация у нас или в друга страна в ЕС се премахват от избирателните списъци.\r\nИзбирателят може да поиска да бъде включен от властите в избирателен списък преди изборите. Ако той не е включен в избирателен списък на секция извън България, може да бъде добавен в деня на изборите на място. В такъв случай трябва да се представи документ за самоличност и да се попълни стандартна декларация, че съответното лице отговаря на критериите /например, че през последните три месеца лицето е живяло в България или в друга страна в ЕС/, че не е гласувало на същите избори и няма да гласува в друга секция.\r\nБългарските граждани, командировани за попълване на съставите на СИК на задграничните ни представителства, имат право\r\nда упражняват правото си на глас в съответната избирателна секция. Това се отнася и за останалите командировани зад граница български служители.\r\nАко сте от България, но живеете постоянно в страна извън ЕС, не можете да гласувате, напомнят от МВнР.\r\nИзборният ден извън страната започва в 7.00 ч. местно време и приключва в 20.00 ч. местно време.\r\nОт МВнР напомниха и, че журналистите ще могат да снимат в изборните помещения зад граница само с разрешение от СИК и ЦИК. Ръководителите на дипломатическите и консулските ни представителства ще решават дали да допуснат до територията на мисиите ни представители на медиите за заснемане на избиратели извън изборните помещения. Служителите на Министерството на външните работи няма да коментират изборния процес. При необходимост от коментари медиите следва да се обръщат към представители на СИК и ЦИК, от чиято компетентност е изборният процес.\r\n ", "date": "2019.05.25", "title": "Ето къде може да гласувате в чужбина"}
{"url": "https://www.dnes.bg/index/2019/05/25/kak-se-pecheli-tyrgovska-voina-sasht-nadvi-iaponiia-red-e-na-kitai.411343", "text": "Докато Китай и Huawei търсят начини да се справят с търговското нападение от страна на САЩ, Доналд Тръмп канца в Япония, където ще е на посещение в следващите няколко дни.  Президентът на Америка ухажва азиатската държава както никоя друта страна по света. Но преди години, обстановката е била съвсем различна. \n\n\r\nПрез 80-те Япония е втората най-силна държава в света.  Естествено, първенецът САЩ се страхува, че ще бъде задминат от нея. Във вестниците се появяват заглавия като „Японизирането на Америка” и „Икономически Пърл Харбър”, тъй като много японски компании се развиват добре и на територията на САЩ. Дори самият Тръмп казва през 1989 година, когато все още може би и не си е помислял да е президент, че \"Япония изпива кръвта на Америка и това е проблем, който ще става все по-голям\". \"Те ни се подиграват\", казва в заключене Тръмп.\r\n                \n                Има един единствен начин, САЩ да не бъде задминат от Япония – търговска война. И вместо азиатската държава да се превърне в най-силната в света, тя всъщност пропада много назад в класацията. \r\nРоналд Рейгън става президент на САЩ през 1981 година. Именно той настоява, Япония да отвори пазара си за американски компании и така да уравновеси дисбаланса между страните.  Азиатският гигант се съгласява на условията и дори приема клауза, която да ограничава броя на автомобили, които се изнасят от страната към САЩ. Но бизнесът усеща, че нещо не е наред. Адвокати и от двете държави призовават за премахване на мерките.\r\nПри одобряването на законопроект, призоваващ за тежки търговски репресии срещу Япония, Робърт Пакууд, тогавашният републикански ръководител на финансовата комисия на Сената, обеща да даде на Токио \"око за око ... това е всичко, което те разбират.\" \n\r\nА на заседанието на финансовата комисия през 1985 г., сенаторът Макс Баукус припомня, че: \"Рейгън прогнозира\" бъдеще, в което търговията ще бъде цар, орелът ще се издигне, а Америка ще бъде най-мощната търговска нация на Земята.” Но това далеч не се случва така, тъй като „Търговията може би е крал. И орлите може би се издигат... Но те не са американски орли. Търговията в Америка никога не е била по-лоша.\n\r\nВъв войната срещу Япония се вклйчват още Източна Германия, Фанция и Великобритания. Те, заедно със САЩ, подписват споразумение, което девалвира щатския долар спрямо японската йена (и германската германска марка). Така Америка увеличава износа си и намалява търговския си дефицит с много европейски страни. Но това не е краят – атаката срещу Япония продължава.\n\r\nПрез 1987 г. Вашингтон налага 100% тарифи на японския внос на стойност 300 млн. долара, като по този начин го блокира от американския пазар. Така, след като йената се вдигнала, продуктите на Япония стават все по-скъпи и по-скъпи, а много държави и компании започват да се отказват от тях. Опитът на Централната банка да поддържа цената на йената обаче пука ценовият балон и страната изпада в рецесия. Врагът е победен. \n\r\nИ макар кабинетът на Доналд Тръмп да не е споменал войната с Япония след започването на конфликта с Китай, те със сигурност ще се опитат да почерпят опит от спечелването в полза на Америка през 80-те. Но през 2019 година, Китай не е Япония. „Врагът” е много по-силен, както икономически, така и политически от своята съседка през 1980-те. И със сигурност също е научил своя урок от старата война и никога не би повторил грешките на Япония. \n\r\n ", "date": "2019.05.25", "title": "Как се печели търговска война? САЩ надви Япония, ред е на Китай"}
{"url": "https://www.dnes.bg/obshtestvo/2019/05/25/desislava-radeva-az-ne-sym-pyrva-dama.411344", "text": " \"Позиция първа дама няма. Не съм и няма как да бъда такава по конституция. Съпруга на президента съм. Нямам претенции за друга\", това заяви в интервю за Десислава Радева.\r\nСъпругата на президента Румен Радев, освен за състезанието \"Пазим езика си\", което се организира от нейното сдружение, коментира и казуса с \"Луфтханза\":\r\n\"По отношение на поста с “Луфтханза” - признавам, че реагирах  емоционално! Държа да спазвам обещанията си, в случая към близо хиляда  наши сънародници зад граница. Затова бе и огромното ми разочарование.  Пътувах като средностатистически гражданин и реагирах като такъв\", откровенна бе Радева.\r\n                    \n                    \n                \"Знаете ли, преди да се стигне до казуса с “Луфтханза”, пуснах публичен пост, свързан с папа Франциск. В деня, в който той отлетя за Скопие, от борда на самолета бе излъчено негово обръщение към президента, правителството и българския народ. В него папата благодари за топлото посрещане и гостоприемство и ни благослови. Обръщението бе жест на човещина и уважение към всички българи и си струваше да бъде чуто от повече хора. Но нито една медия не обърна внимание на този пост. - обясни тя. -  В същото време темата “Луфтханза” беше подета залпово от всички, постът бе преписан и се започна една кампания... \"\r\nПо думите й, президентът се справял чудесно с правописа: \"Той поне според мен пише много правилно. Хващала съм го с пунктуационни  грешки и там настава спор, често за една запетая. Понякога той печели,  понякога аз.\"\r\nЗапитана, защо използва чуждици, а понякога дори се изказва на английски, след като така пламенно защитава българския език, Радева отговори: \"Навлизането на чуждици няма как да се предотврати. Да, употребявам  чуждици. Според мен те не бива да бъдат отричани или анатемосвани.  Важното е да не се прекалява с употребата им и да се знае значението им.  Признавам, че имам някои много удобни, паразитни, ако щете. Но в крайна  сметка във фейсбук не пиша научен труд. Това е социална мрежа, профилът  ми е личен, въпреки че всеки чете моите постове както си иска. А някои -  както дяволът Евангелието.\"\r\nРадева бе категорична и за още нещо - фиксацията с нейната персона се дължи на това, че дълго време България няма своя първа дама:\n\r\n\"Хейт! Чудна чуждица… Пет години не видяхме съпруга до предишния президент. Сега ме има. И имам собствено мнение, което няма как да се хареса на всички.\"\r\n \r\n\r\n ", "date": "2019.05.25", "title": "Десислава Радева: Аз не съм първа дама! "}
{"url": "https://www.dnes.bg/notifikacii/2019/05/25/nov-trenior-v-shtaba-na-kobrata-shte-go-podgotvia-za-djoshua.411334", "text": "Новото име в треньорския щаб на Кубрат Пулев - Мемо Ередия, потвърди официално, че е започнал работа с българина. Ередия е кондиционен специалист с огромно реноме в света на бокса.\r\nИменно той е с огромна заслуга за знаменитата победа на Хуан Мануел Маркес над Мани Пакиао. Ередия е работил с още много големи имена, а сега е уверен, че ще подготви Пулев за мечтания мач с Антъни Джошуа.\r\n\"Потвърдено е, че ще работя с Кубрат. Той е страхотен човек и ще го подготвя по най-добрия начин за срещата му с Антъни Джошуа\", заяви Ередия пред BoxingScene.com, пише Gol.bg.\r\nСпециалистът е подготвял много топ боксьори, но най-известен е с работата си с бъдещата звезда от Зала на славата Хуан Мануел Маркес, когото изведе до победата с нокаут над Мани Пакияо в 4-ия им сблъсък.\r\nОще за спорт четете в ", "date": "2019.05.25", "title": "Нов треньор в щаба на Кобрата: Ще го подготвя за Джошуа!"}
{"url": "https://www.dnes.bg/obshtestvo/2019/05/25/bulgaria-on-air-s-izvynredni-studia-i-vkliuchvaniia-na-evrovota.411327", "text": "Със специални изборни студиа, преки включвания от горещите точки в страната и чужбина и представяне на нагласите и резултатите от евровота чрез нов визуален подход  ще направи зрителите част от всичко най-важно от изборния ден на 26 май.\r\nПрез целия ден репортерите на ще се включват на живо от ключовите места, за да информират каква е обстановката в страната. , която ще предава директно от столицата на Белгия, а изборните студиа \"Гласът за Европа“ ще предложат един по-различен и обстоен поглед върху самия евровот и значението му у нас.\r\n                    \n                    \n                Откъде е тръгнал Европейският съюз и каква е историята на изборите за Европейски парламент е темата, с която ще стартира сутрешното студио. То започва точно в 7,45 часа с модератор водещата на новините Десислава Атанасова.\r\nВ рамките на близо 5 часа ключови журналисти от ефира на - Милена Милотинова, Ганиела Ангелова, Калин Манолов и Димитър Абрашев, ще разговарят с авторитетни експерти, политически психолози, анализатори и представители на европейски институции.\r\nВодещият на предаването \"Операция: История\" Росен Петров пък ще направи зрителите част от миналото на съюза и на изборите за Европейски парламент.\r\nДимитър Абрашев, който всеки делник обръща внимание на потребителски теми в студиото на \"Директно\", сега ще се фокусира върху правата на потребителите в Европейския съюз, а водещата на  Ганиела Ангелова  ще разговаря с някои от ключовите анализатори и политически психолози.\r\nKакво е мястото на България в Европейския съюз - по този и още въпроси ще дискутират водещият на публицистичното предаване \"Видимо и невидимо\" Калин Манолов и събеседниците му. С представители от ключови европейски организации и институции у нас ще ни срещне и Милена Милотинова, която е експерт по темата \"Европа\".\r\nМалко преди края на изборния ден, в 19,30 часа, ще започне и вечерното студио на  с водещи Гергана Венкова, Златимир Йочев и Милена Милотинова.\r\nДанните от изборните секции, динамиката ни изборния процес и графиките за избирателната активност ще бъдат представени чрез нов модерен визуален подход от Лилия Мустакова минути след края на изборния ден.\r\nОсвен в ефира на, целият изборен ден може да проследите и в социалните мрежи на телевизията, както и по \r\n ", "date": "2019.05.25", "title": "Bulgaria ON AIR с извънредни студиа и включвания на евровота"}
{"url": "https://www.dnes.bg/eu/2019/05/25/nai-malko-13-dushi-sa-raneni-v-centyra-na-lion-sred-tiah-i-dete.411317", "text": "Най-малко 13 души са ранени при бомбения атентат в центъра на френския град Лион, съобщи Ройтерс.\r\nВзривът е станал вчера около 17:30 часа местно време на пешеходната улица \"Виктор Юго“ между реките Сона и Рона в историческия център на града.\n\r\nПрезидентът Еманюел Макрон, описа инцидента като \"атака\" без смъртни случаи, съобщава БНР.\n\n\n\r\nСпоред Франс прес, която цитира съдебен източник, става дума за заложен пакет с взривно устройство. А полицейски източник казал, че пакетът бомба съдържал \"винтове и болтове“ и е бил заложен пред хлебопекарна на ъгъла на две улици.\n\r\nСилите на реда обявиха, че той е бил поставен от мъж на велосипед, който изглеждал малко над 30-годишен. В момента полицията го издирва, като използва за разпознаването му запис от охранителна камера.  Според камерите пред хлебарницата, пред която мъжът е поставил куфарът с експлозива, той е носил черна маска, тъмни очила и цветни бермуди. \n                    \n                    \n                \r\nГоворителка на прокуратурата обяви пред журналисти, че ранените са без опасност за живота. В болница са настанени 11 от 13-те пострадали. Би Би Си съобщи, че сред ранените има и момиче на 8 години, което е получило повърхностно нараняване.\n\r\nВеднага след взрива районът бе отцепен, а властите са призовали хората да го избягват в следващите часове.\n\r\n към 21.00 ч. вчера българско време, че няма информация за пострадали българи при експлозията в Лион. Посланик Ангел Чолаков е разговарял с представители на българската общност във френския град, които са го информирали, че постоянно живеещите ни сънародници там са живи и здрави. \r\nМВнР очаква официална информация от управлението на полицията.", "date": "2019.05.25", "title": "Най-малко 13 души са ранени в центъра на Лион, сред тях и дете"}
{"url": "https://www.dnes.bg/evroizbori-19/2019/05/25/den-za-razmisyl-predi-izborite-za-evropeiski-parlament.411315", "text": "Днес е денят за размисъл преди изборите за Европейски парламент. Забранена е политическата агитация и публикуването в медиите на социологически проучвания.\r\nВ срок до днес, включително, Централната избирателна комисия регистрира наблюдатели и публикува на интернет страницата си техен регистър.\r\nДо 17.00 ч. днес партиите, коалициите и инициативните комитети подават в районните избирателни комисии /РИК/ заявление за регистрация на застъпниците на кандидатските листи. РИК регистрира до изборния ден застъпниците и им издава удостоверения. РИК води публичен регистър на застъпниците по кандидатски листи, който публикува на интернет страницата си.\r\nВ срок до днес определените СИК получават техническите устройства и всички други изборни книжа и материали, необходими за машинното гласуване.\r\n                    \n                    \n                В изборите за членове на Европейския парламент утре участие ще вземат 13 партии и 8 коалиции, регистрирали кандидатски листи, както и 6 независими кандидати. Общият брой на избирателните секции в страната по предварителен списък е 11 661, а общият брой избиратели по избирателни списъци е 6 355 633.\r\nСтраните-членки на ЕС трябва да изберат общо 751 евродепутати. Най-много от тях ще бъдат излъчени от Германия – 96, Франция – 74 и Италия – 73. България ще изпрати 17 депутати в Европарламента.\r\n\r\n ", "date": "2019.05.25", "title": "Ден за размисъл преди изборите за Европейски парламент"}
{"url": "https://www.dnes.bg/obrazovanie/2019/05/25/uchenici-s-peticiia-iskat-reviziia-na-rezultatite-i-nova-matura-po-angliiski.411313", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Недоволство от матурата по английски език. Ученици твърдят, че е била пълна с грешки, а от Министерството на образованието ще направят проверка.\n\r\nЕли е сред 14-те хиляди зрелостници, решили да се явят на изпит по английски език като втора здължителна матура. Минути след началото на изпита за нея остава само разочарованието.\n\n\n\r\nЗатова организира и петиция за ревизиране на резултатите и провеждането на нов изпит. В нея към момента са се включили над 6500 души.\n\r\nВ понеделник се организира и протест пред Министерството на образованието. Просветният министър е категоричен, на първо четене няма грешки нито във въпросите, нито в отговорите на матурата, съобщава \n                    \n                    \n                \r\nВ социалните мрежи шегите за матурите се появиха преди верните отговори на изпита. Зрелостниците отбелязват, че биха имали по-добър резултат, ако изпитът беше по китайски вместо по английски език.\n\r\nИ също, че сертификатите от Кеймбридж не струват нищо пред знанията, изисквани от МОН.", "date": "2019.05.25", "title": "Ученици с петиция: Искат ревизия на резултатите и нова матура по английски"}
{"url": "https://www.dnes.bg/eu/2019/05/25/za-pyrvi-pyt-papata-naznachi-jeni-vyv-vajen-organ-na-vatikana.411314", "text": "Папа Франциск назначи жени във важен орган на Ватикана - за първи път от основаването му преди повече от 50 години, предаде Ройтерс.\r\nРешението беше приветствано от католически женски организации, които го определиха като значителен напредък.\r\nТри монахини и една мирянка бяха назначени вчера в Синода на епископите, основан през 1965 г. като съвещателен орган към папите. Говорител на Ватикана каза, че това са първите жени, които стават членове на съвета от неговото създаване.\r\nДве от четирите жени са италианки - сестра Алесандра Смерили, която е преподавател по икономика, и Сесилия Коста - преподавател по социология. Другите са сестра Мария Луиса Берсоса Гонсалес от Испания и сестра Натали Бекар от Франция. (БТА)", "date": "2019.05.25", "title": "За първи път: Папата назначи жени във важен орган на Ватикана"}
{"url": "https://www.dnes.bg/usa/2019/05/25/za-da-spre-iran-sasht-shte-prodade-oryjie-na-sauditska-arabiia.411316", "text": "Американското правителство прибегна до рядко използвано извънредно право, за да заобиколи Конгреса и да прокара 22 сделки за продажба на оръжие на Саудитска Арабия, Обединените Арабски емирства и Йордания на общата сума от 8,1 милиарда долара, съобщиха информационните агенции.\r\nДържавният секретар на САЩ Майк Помпейо уведоми Конгреса за решението да се използва \"вратичка\" в Закона за контрола върху оръжейния износ, е взето, за \"възпиране на иранската агресия\" и укрепят способностите за самоотбрана на партньорите на САЩ, за да не се влоши ситуацията в Залива и в Близкия изток.\r\nПомпео увери, че администрацията смята само веднъж да използва това извънредно право. Той каза, че някои от сделките са били представени на конгресмените преди 18 месеца, но те не предприели нищо, а забавянето им може да създаде проблеми в момент, когато нестабилността в региона се засилва.\r\n                    \n                    \n                Вчера президентът Доналд Тръмп обяви, че САЩ смятат да изпратят още 1500 войници в Близкия изток, за да подсилят американския отговор на неуточнена иранска заплаха.\r\nОдобряването на сделките, за които става дума, ще позволи да се проддат боеприпаси с точно насочване, други бомби и муниции, както и средства за поддръжка на самолети. (БТА)", "date": "2019.05.25", "title": "За да спре Иран, САЩ ще продаде оръжие на Саудитска Арабия"}
{"url": "https://www.dnes.bg/snimka-na-denia/2019/05/25/vremeto-dnes-oblaci-slynce-sled-obiad-dyjd-i-grymotevici.411318", "text": "Над по-голямата част от страната днес ще има разкъсана облачност. На много места тя ще намалява до слънчево време. След обяд, главно над източните и планинските райони, отново ще се развива купеста и купесто-дъждовна облачност и на много места там ще превали и прегърми. \r\nЩе духа до умерен, в Дунавската равнина и Горнотракийската низина временно силен западен вятър. Според максималните температури ще са между 22° и 27°. Атмосферното налягане ще се повиши и ще е около средното за месеца.\r\nПо Черноморието облачността ще е разкъсана намаляваща до предимно слънчево. След обяд ще се развива купеста и купесто-дъждовна облачност и ще има валежи, придружени с гръмотевици. Ще духа до умерен западен вятър, който след обяд временно ще се ориентира от югозапад. Максималните температури ще са между 20° и 23°. Температурата на морската вода е 17°-20°. Вълнението на морето ще е 1-2 бала. \r\n                \n                Преди обяд в планините ще преобладава слънчево време. След обяд ще се развива купеста и купесто-дъждовна облачност и на много места ще превали и прегърми. Ще е ветровито, с умерен, по високите и открити части - силен вятър от запад-северозапад. Максималната температура на височина 1200 метра ще е около 15°, на 2000 метра - около 10°.", "date": "2019.05.25", "title": "Времето днес: Облаци, слънце, след обяд дъжд и гръмотевици"}
{"url": "https://www.dnes.bg/sofia/2019/05/25/zonite-za-parkirane-v-sofiia-niama-da-rabotiat-dnes-i-utre.411320", "text": "Зоните за паркиране в столицата няма да работят днес и утре, съобщиха от Центъра за градска мобилност. През празничните дни градският транспорт ще се движи по празнично разписание.\r\nПрез трите неработни дни за удобство на гражданите и гостите на столицата се увеличават колите по линия 66, които пътуват по маршрут Зоопарк – Морени (Витоша). \n\r\nОт Столична община съобщиха, че днес се въвежда временна организация на движението заради заснемане на рекламен клип.\r\nОт 07.00 часа до 11.00 часа днес се забраняват престоят и паркирането на пътни превозни средства, с изключение на автомобилите на снимачния екип на ул. \"Леге“ - между ул. \"Съборна“ и ул. \"Позитано“, в ляво по посока на движението.\r\n                    \n                    \n                От 07.00 до 11.00 часа днес се забранява влизането на пътни превозни средства за максимум от 5 до 10 минути за заснемане на кадър, както следва:\r\n- по ул. \"Съборна\" - между ул. \"Леге\" и ул. \"Кн. Александър I“;\r\n- по ул. \"Леге\" - между ул. \"Съборна“ и ул. \"Позитано\".", "date": "2019.05.25", "title": "Зоните за паркиране в София няма да работят днес и утре"}
{"url": "https://www.dnes.bg/index/2019/05/25/plovdivskiiat-teatyr-e-golemiiat-pobeditel-pri-askeer-ite.411321", "text": "Пловдивският театър е големият победител след връчването на 29-те награди \"Аскеер“. 5 статуетки отидоха там – за съвременна българска драматургия, за сценография, за изгряваща звезда, за режисура и за най-добро представление „Дебелянов и ангелите“, поставено от Диана Добрева, съобщи БНР.\n\r\n\"Аскеер“ за водеща женска роля отиде при Радина Кърджилова, а за водеща мъжка – при Валентин Ганев. Отличието за цялостен принос към театралното изкуство тази година отиде при Иван Налбантов.\n\r\n90 постановки, 65 от тях на столични театри, влязоха в битка за \"Аскеерите\". Наградата за водеща женска роля си оспорваха актрисите Василена Винченцо, Илияна Коджабашева и Радина Кърджилова, като спечели Кърджилова за превъплъщението ѝ в Сара в \"Любовникът\" в Народния театър с режисьор Деян Донков: \"Благодаря на Деян за безграничната любов, доверие и подкрепа\".\n                \n                \r\nВ категорията \"Водеща мъжка роля\" наградата отиде при Валентин Ганев за ролята му на Лаймон Фелд в \"Спускане от връх Морган\" в Народния театър: \"Да бъда награден в компанията на Иван Бернефин и на Владо Пенев е страхотно. Разбира се, благодаря и на целия екип на представлението, в което участвам - \"Спускане от връх Морган\", начело с Николай Ламбрев и Михайловски\".\n\r\nВ категорията \"Режисура\" статуетката, изработена от Георги Чапкънов, отиде при Диана Добрева за две представления: \"Бащата\" в Народния театър \"Иван Вазов\" и \"Дебелянов и ангелите\" в Пловдивския театър.\n\r\n\"Никога досега, до днешния ден, не съм бил обект на такова засилено внимание. То не бяха интервюта, разговори в радиа и телевизии, поздравления и аз най-сетне разбрах какво са преживявали тези колеги, които за дълго са били нещо като звезди или подобия на звезди и признавам си честно - вече въобще не им завиждам\",  коментира Иван Налбантов.", "date": "2019.05.25", "title": "Пловдивският театър е големият победител при \"Аскеер\"-ите"}
{"url": "https://www.dnes.bg/kino/2019/05/25/da-izbiagash-ot-rutinata-s-parijki-ludorii.410816", "text": "Как да се измъкнем от капана на всекидневието се опитва да открие режисьорът Марк Фитоси с филма \"Парижки лудории\". За целта той поверява главните роли на Изабел Юпер, Жан-Пиер Дарусин и Михаел Нюквист.\r\nФитоси вече е работил с Юпер в \"Копакабана\". Този път героинята й Брижит иска да избяга от застиналия живот в провинциално градче, където всекидневието с мълчаливия й партньор Ксавие (Дарусен) не й е достатъчен.\r\nВместо да избере сигурното бъдеще, сключвайки брак с него, Брижит предпочита да рискува, отправяйки се към големия град.\r\nФитоси концентрира вниманието върху житейски дилеми, с които всеки се е сблъсквал. Без да спестява човешките прегрешения и несгоди, режисьорът следва стъпките на персонажите, улавяйки техните възходи и падения.\r\n                    \n                    \n                Всеки избор има плюсове и минуси, които човек няма как да отмине. \"Парижки лудории\" не е сантиментален, не разказва с патос за живота, а обхваща цялата му сложност. Наблюдението е подробно и детайлно проследено, спестен ни е коментара.\n\r\nПродукцията е с номинация \"Златен Свети Георгий\" от Международния филмов фестивал в Москва (2014). Гледайте \"Парижки лудории\" днес от 22.30 часа по телевизия .\r\n ", "date": "2019.05.25", "title": "Да избягаш от рутината с \"Парижки лудории\""}
{"url": "https://www.dnes.bg/world/2019/05/25/v-irak-protestiraha-sreshtu-eventualna-voina.411322", "text": "Хиляди привърженици на иракски шиитски духовник популист участваха вчера в седящи протести в Ирак, за да заявят, че страната им не бива да се превръща в бойно поле между САЩ и Иран, предаде Асошиейтед прес.\r\nВ Багдад около 3000 души се събраха на площад \"Тахрир\" и скандираха: \"Не на войната\" и \"Да на мира\". Демонстрантите подкрепят духовника Муктада Садр, който неотдавна каза, че всяка политическа партия, която въвлече Ирак в американско-иранска война, \"ще е враг на иракския народ\".\r\nАкциите бяха организирани няколко дни след като ракета падна в Зелената зона на Багдад, на около километър от американското посолство. Не бе съобщено за пострадали и никой не пое отговорност за нападението.\r\n                    \n                    \n                Миналата седмица САЩ наредиха на част от дипломатическия си персонал в Ирак да напусне страна заради заплахи за сигурността и на фона на изявления за неуточнена заплаха от Иран.\r\nПреди време Садр ръководеше мощни шиитски милиции, които се биеха срещу американските сили в Ирак. Той е и открит критик на иранското влияние в Ирак, отбелязва Ройтерс. Миналата година неговият политически блок излезе на първо място в парламентарните избори.\r\n(БТА)", "date": "2019.05.25", "title": "В Ирак протестираха срещу евентуална война"}
{"url": "https://www.dnes.bg/obshtestvo/2019/05/25/pss-e-izdirvala-dve-deca-v-lozenskata-planina.411324", "text": "Планинската спасителна служба е провела спасителна акция за издирването на две деца, които са се изгубили в Лозенска планина, съобщиха за \"Фокус” от ПСС.\r\nИнцидентът е станал в петък вечерта. Децата са били на възраст между 14-15 години. Те са намерени в 02.30 часа в добро здравословно състояние.\r\nОт ПСС съобщават, че условията за туризъм в планините днес са лоши. На повечето места духа слаб до умерен вятър. Сутрешните температури варират от 0 до 6 градуса.\r\nИнформация за обстановката в планините може да намерите на адреса на ПСС в интернет. Телефоните на ПСС са: 02/ 9632000 и 088 1470 \r\n ", "date": "2019.05.25", "title": "ПСС е издирвала две деца в Лозенската планина"}
{"url": "https://www.dnes.bg/obrazovanie/2019/05/25/rektoryt-na-su-gneven-i-na-24-mai-politicite-bili-pred-profesorite.411319", "text": "Политици се наредиха преди професорите в празничното шествие на 24 май и ядосаха ректора на Софийския университета Анастас Герджиков. Той определи поведението им като безобразно, съобщава \n\r\nС тези думи започна словото си Герджиков на академичното тържество в аулата на университета.\n\r\n“През тази година имах много време да мисля защо се получава така. Стигнах до извода, че те не са злонамерени. Повечето от политиците просто никога, преди да станат политици, не са участвали в шествието и затова не знаят традиционния ред. Разбира се, имаше и изключения. Нашият приятел Явор Нотев, който е бил винаги с нас, отпреди да стане политик, се опита да ги вразуми, но както ще чуете след малко в поздравителното ми слово: култура и духовност не се наливат насила. Винаги традиционният ред е бил следният - най-отпред върви българското духовенство, след него вървим ние, а после цялото българско гражданство, което обича светлия празник”, каза още проф. Герджиков.\n                    \n                    \n                \r\nМалко по-късно\n\r\nСлед шествието пред паметника на светите братя Кирил и Методий се събраха патриарх Неофит, президентът Румен Радев, вицепрезидентът Илияна Йотова, кметът на София Йорданка Фандъкова, зам.-шефът на парламента Явор Нотев, вицепремиерката Екатерина Захариева, министрите на образованието и на културата Красимир Вълчев и Боил Банов, шефът на БАН акад. Юлиан Ревалски. Сред гостите бе и генералният директор на ЮНЕСКО Одри Азуле.\n\r\n“Ние, българите, сме призвани да пазим нашия език, защото нашата българска кирилица не е достояние единствено на българския народ. Озарява едно много по-широко духовно пространство и свързва милиони хора от различни държави. Това е нашият най-ценен дар към световното културно наследство”, каза президентът Румен Радев.\n\r\n ", "date": "2019.05.25", "title": "Ректорът на СУ гневен - и на 24 май политиците били пред професорите"}
{"url": "https://www.dnes.bg/eu/2019/05/25/latviia-malta-i-slovakiia-glasuvat-za-evropeiski-parlament.411325", "text": "Гражданите в Латвия, Малта и Словакия гласуват днес за депутати в Европейския парламент в третия, предпоследен ден от европейските избори, предаде ДПА. \r\nВ първия ден - четвъртък, гласуваха във Великобритания и Холандия, вчера - в Ирландия и Чехия, а в останалите 21 страни изборите са утре, на 26 май.\r\nОт четвъртък до неделя над 418 избиратели в 28-те страни в ЕС могат да участват в изборите за европарламента.\r\nТези избори поставят начало на нов политически цикъл в ЕС, включващ и смяна на ръководствата на европейските институции. Обикновено изборната активност в съюза е ниска, допълва БТА.\r\nВ Чехия изборите приключват днес, тъй като се гласува два дни. Чехите избират 21 депутати в 751-членния европарламент, словаците - 13, малтийците - 6, латвийците - 8.\r\nРезултатите ще бъдат обявени в неделя.", "date": "2019.05.25", "title": "Латвия, Малта и Словакия гласуват за Европейски парламент "}
{"url": "https://www.dnes.bg/zvezdi/2019/05/25/advokati-sydiat-djoni-dep-za-nad-300-000-neplateni-smetki.411120", "text": "Джони Деп е обвинен, че е излъгал адвокатите, които са му помогнали в дело срещу бившите юристи на актьора. Според съдебни документи фирмата, която представя Деп, го съди за повече от 300 хил. долара за неплатени сметки.\r\nЕкипът от адвокати споделя, че са били наети да представляват актьора в друго дело за 30 млн. долара, водено срещу бившите му адвокати. \r\nОт фирмата твърдят, че обещаните средства не са били заплатени, въпреки че са направили пробив по случая. \r\nАктьорът поискал двете страни да прекратят отношенията си през януари тази година, но от компанията твърдят, че той е заплатил по-малко от половината хонорар.\r\nФирмата съди Деп за парите, които им дължи, както и за лихви и нанесени щети.\r\n\r\n", "date": "2019.05.25", "title": "Адвокати съдят Джони Деп за над $300 000 неплатени сметки"}
{"url": "https://www.dnes.bg/stranata/2019/05/25/poredna-agresiia-na-pytia-dvama-myje-napadnaha-shofior-na-kola.411323", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Отново агресия на пътя, този път в Пловдив. В ранния следобед вчера двама мъже, единият от които с куче, нападат шофьор на кола с пловдивска регистрация.\r\nИнцидентът станал на ул. \"Васил Левски\" пред църквата \"Св. Иван Рилски\". Побоят е прекратен, едва след като други двама мъже се намесват, а момиче заплашва, че ще извика полиция.\r\nСпоред очевидци, в колата е имало и жена. Не е ясно какво е провокирало агресията на нападателя, както и в какво състояние е шофьорът след инцидента, съобщава Bulgaria ON AIR.", "date": "2019.05.25", "title": "Поредна агресия на пътя: Двама мъже нападнаха шофьор на кола"}
{"url": "https://www.dnes.bg/stranata/2019/05/25/v-uchastycite-s-remonti-na-am-dve-lenti-za-sofiia-edna-za-burgas-i-varna.411326", "text": "В участъците с ремонт на автомагистралите \"Тракия\" и \"Хемус\" има две ленти за София и една за Бургас и Варна. Това съобщиха от АПИ. Алтернативен маршрут на автомагистрала \"Тракия\" в посока Бургас е Подбалканският път I-6, а на автомагистрала \"Хемус\" в посока Монтана и Видин - проходът \"Петрохан\" и Искърското дефиле.\r\nУтре, от 12.00 до 20.00 ч., по автомагистралите ще бъде спряно движението на камиони над 12 т.\r\nНа 26 май, от 12.00 до 20.00 ч., движението на камионите над 12 т ще бъде преустановено по автомагистралите и по най-натоваренитe пътища.\r\nНа 26 май ще има две ленти за влизащите в София по път I-1 (Е-79). По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е автомагистрала \"Струма\".\r\n                    \n                    \n                Карта с временната организация на движението на моторните превозни средства над 12 т по участъците от републиканската пътна мрежа в почивните дни е публикувана на сайта на АПИ.", "date": "2019.05.25", "title": "В участъците с ремонти на АМ - две ленти за София, една за Бургас и Варна"}
{"url": "https://www.dnes.bg/temida/2019/05/25/zaporiraha-smetki-i-imoti-za-nad-9-mln-lv-na-kmeta-na-septemvri.411328", "text": "Заради иск на Антикорупционната комисия за над 9 милиона лева Пазарджишкият окръжен съд запорира сметки и имоти на кмета на Септември Марин Рачев, на съпругата му и на свързани с тях фирми. Претенциите на комисията са за незаконно придобито имущество.\r\nОпределението за запор на имотите и банковите сметки на Рачев и  кръга около него не е окончателно, но обжалването му пред Пловдивския  апелативен съд не спира изпълнението му, съобщава БНР.\n\n\n\n\r\nРешението на комисията е на база шест тома доказателствен материал, част от който е и прословутото тефтерче, което бе открито в спалнята на Рачев при обиска през февруари миналата година. В него са записани големи суми пари и инициали на хора.\r\n                    \n                    \n                Тогава Специализираната прокуратура му повдигна обвинение за източване на общината като действащ кмет.  Инициативният комитет \"Да спасим община Септември\" предизвика проверките.\r\nАдвокат Николай Баташки: \"Продължаваме да питаме защо Министерството на финансите бездейства, след като Община Септември е във фактическа неплатежоспособност, тоест фалит, и на сайта на Министерството е посочена информация за поети задължения от над 22 милиона лева, без да е ясно за какво са тези поети задължения\".\n\r\nПреди седмица Рачев получи условна присъда от 2 години и половина заради укрити данъци в големи размери за период преди да стане кмет на Септември.", "date": "2019.05.25", "title": "Запорираха сметки и имоти за над 9 млн. лв. на кмета на Септември"}
{"url": "https://www.dnes.bg/blizak-iztok/2019/05/25/iran-se-zakani-na-sasht-shte-potopim-voennite-vi-korabi.411329", "text": "Иран може да потопи американските военни кораби в Персийския залив с ракети и тайни оръжия, заяви иранският генерал Мортеза Корбани, цитиран от Ройтерс.\r\nСъединените щати обявиха вчера, че ще разположат допълнителни 1500 войници в Близкия изток с цел защита срещу Иран, чийто Корпус на революционните гвардейци бе обвинен от Вашингтон, че носи пряка отговорност за нападанията срещу петролни танкери в Залива този месец. \r\n\"Америка изпраща два военни кораба в региона. Ако те извършат и най-малката глупост, ще ги изпратим на дъното на морето заедно с техните екипажи и самолети, като използваме две ракети или две нови тайни оръжия\", заяви Корбани.\r\n\r\n                    \n                    \n                Правителството на американския президент Доналд Тръмп реши да засили американското военно присъствие в Близкия изток заради опасения от потенциална иранска атака. Според западни експерти Иран често преувеличава възможностите на оръжията си, но има опасения, свързани с иранската балистична програма и с иранските балистични ракети с голям обсег.\r\nИранският министър на външните работи Мохамад Джавад Зариф определи днес изпращането на американски военни подкрепления в Близкия изток като заплаха за международния мир, предаде Франс прес.\r\n\"Засилването на американското присъствие в нашия район е много опасно и е заплаха за мира и международната сигурност\", каза Зариф при посещението си в Пакистан. \r\n\"Рационалните американци и опитните американски командири\" вероятно ще упражнят контрол над радикалните елементи във Вашингтон и ще предотвратят война с Иран\", заяви иранският бригаден генерал Хасан Сейфи, цитиран от Ройтерс.\r\n\"Ние сме на мнение, че рационалните американци и опитните американски командири няма да позволят на радикалните елементи в САЩ да ги вкарат в ситуация, от която изходът ще е много труден\", каза Сейфи.\r\n ", "date": "2019.05.25", "title": "Иран се закани на САЩ: Ще потопим военните ви кораби!"}
{"url": "https://www.dnes.bg/index/2019/05/25/bosch-shte-plati-90-mln-evro-za-dizelovata-izmama.411330", "text": "Доставчикът на части и оборудване за автомобили - компанията Bosch, ще плати глоба от 90 млн. евро заради това, че не е осъществил достатъчен контрол върху автомобилните производители, които са участвали в манипулиране на резултати от вредните емисии на дизеловите си двигатели, реши прокуратурата в Щутгарт, пише \n\r\nИменно Bosch е произвел и доставил около 17 млн. технически устройства, с чието програмно оборудване се управлява двигателя на автомобила. То дава възможност да се провеждат изпитания на моторите, като съответно се намаляват нивата на вредните им емисии.\n                \n                \r\nОт компанията са приели техническата експертиза и няма да обжалват наказанието. То е одобрено и от прокуратурата в САЩ, където през 2015 г. избухна \"Дизелгейт\". Bosch ще плати 2 млн. евро за \"регулаторно престъпление\" и още 88 млн. за \"икономически ползи\".\n\r\nСофтуерът на компанията се използва от компаниите във Vоlkswagen Group. Освен това Bosch участва и в направата на устройствата, използвани от концерните Fiat-Chrysler и General Motors.\r\nОще за коли четете в \r\n\r\n ", "date": "2019.05.25", "title": "Bosch ще плати 90 млн. евро за \"дизеловата измама\""}
{"url": "https://www.dnes.bg/usa/2019/05/25/sydiia-ot-kaliforniia-blokira-proekta-za-ogradata-s-meksiko.411333", "text": "Федерален съдия от Калифорния блокира временно изграждането на участъци от граничната стена с Мексико с финансиране от американското министерство на отбраната, предадоха Асошиейтед прес и Франс прес.\r\nАмериканският президент Доналд Тръмп обяви извънредно положение на 15 февруари, за да може да използва федерални фондове, предназначени за военни разходи, за построяването на граничната стена с Мексико. Тръмп взе това решение след отказа на Конгреса да одобри исканото от него финансиране на проекта, припомня Франс прес.\r\nСъдия Хейууд Джилиам блокира използването на средства на министерството на отбраната за изграждането на стената в два участъка по границата с Мексико.\r\nВ решението се посочва, че представители на правителството на Тръмп не могат да предприемат никакви мерки за изграждане на гранична стена в два района близо до градовете Юма (щата Аризона) и Ел Пасо (щата Тексас), \"като използват средства, пренасочени от министерството на отбраната\".\r\n                    \n                    \n                Съдия Джилиам постанови решението си по две дела (едното за участъка близо до Юма, а другото за този недалеч от Ел Пасо). Според мотивите жалбоподателите по двете дела са доказали, че служители на правителството са превишили правомощията си. Жалбоподатели по едното дело са щатът Калифорния и още 19 други щата, а по другото - природозащитната организация \"Сиера Клуб\" и група от общности по протежение на границата с Мексико, отбелязва Асошиейтед прес.\r\nСпорът за финансирането на граничната стена доведе до частично спиране на работата на федералното правителство за рекордния срок от 35 дни, припомня Франс прес.\r\nЗа изграждането на стената с цел спиране на незаконната имиграция от Латинска Америка (едно от основните предизборни обещания на президента), Тръмп има намерение да използва три милиарда и 600 милиона долара от федерални фондове, предназначени за военни разходи. Той иска да използва и допълнителни 2,5 милиарда долара за борба с трафика на наркотици.\r\nКонгресът му отпусна само един 1,4 милиарда долара за изграждане на част от стената в Тексас. (БТА)", "date": "2019.05.25", "title": "Съдия от Калифорния блокира проекта за оградата с Мексико "}
{"url": "https://www.dnes.bg/football/2019/05/25/cska-izrigna-na-armiiata-imashe-drama-a-v-deliormana-izmama.411335", "text": "Ръководството на ЦСКА излезе с позиция по повод скандала за съмненията, че отборът е участвал в \"съмнителни\" мачове.\n\r\nКакто е известно, според някои медии ключови играчи на Черно море са играли в полза на \"червените” и поради тази причина не са взели участие в мача с Лудогорец вчера.\n\r\nЕто и пълния текст на декларацията на ЦСКА, която публикуваме без редакторска намеса:\n\r\n\n                    \n                    \n                \r\nИскаме отговорно и категорично да заявим, че клубът ни не използва подобни начини за печелене на срещите си. Обвиненията срещу нас са инсинуации, целящи да ни компрометират и същевременно да прикрият очевадната липса на феърплей при решаване на спора за титлата. Призоваваме обвиняващите ни да излязат официално, аргументирано и с конкретни факти да докажат \"вината\" ни. Не само да се шушумуши и разни писарушки да ни петнят името. Да се сезират и самосезират всякакви институции! Ние не се притесняваме, защото съвестта ни е чиста, но явно има хора, които треперят само при мисълта за нас и денонощно умуват каква интрига да сътворят. С времето - от жалка, по-жалка...\n\r\nСъщевременно ЦСКА пита - как така всичко \"избухва\" 20 дни по-късно? Защо е намесен и вторият вратар, който дори няма право да играе по договор срещу ЦСКА? Не можаха ли да измислят нещо ново, а повтарят порното отпреди 7 години в Перник? Бумеранг от лъжи, който ще се върне, защото за да прикрият далаверата не се поколебаха да очернят дори хора като Георги Илиев, например, градил добро име две десетилетия... Но явно няма стари и млади в нечистите им жертвоприношения. Затова и 17-годишно момче беше поставено на вратата... Това са само някои от фактите, които обясняват защо на \"Армията\" имаше драма, а в Делиормана - измама. Имаме и още въпроси, но ЦСКА е много голям, за да прави удоволствие и да се обяснява на слабите и неталантливи \"сценаристи\", съшили всичко с бели конци.\n\r\nКрайно възмутени сме и от отношението на медии, които по пряк и косвен път са свързани с човек, контролиращ и притежаващ телевизионните права на шампионата. Това е добре обмислена и целенасочена атака. И ако досега страдахме предимно от тенденциозност в съдийството, това вече е удар под кръста, който иска окончателно да ни повали. Естествено, че тези страхливци няма да успеят! Длъжни сме да заявим обаче, че ако тези медии продължат с подобно неуважително, уронващо реномето и името на клуба ни отношение, ако не спрат с тези грозни атаки и лъжи, ЦСКА ще предприеме радикални мерки да не бъде занапред част от тази воняща медийна среда. И по-конкретно, ще обмислим начин как да се преразгледа участието ни в договора за собственост на телевизионните права и ние да не бъдем отразявани от тези навързани като свински черва медии, сайтове и телевизии. Не е тайна, че ЦСКА генерира най-голям зрителски интерес и рейтинг на гледаемост. Готови сме обаче на крайни действия само и само да защитим честта на армейския клуб.", "date": "2019.05.25", "title": "ЦСКА изригна: На \"Армията\" имаше драма, а в Делиормана - измама"}
{"url": "https://www.dnes.bg/muzika-interviews/2019/05/25/grafa-keshyt-ne-e-dostatychen-da-bydesh-goliam-artist.411332", "text": "\n\r\n\"Влиза\" в дома на стотици хиляди българи и като треньор в шоуто \"Гласът на България\", което върви в ефира на bTV и вече върви към своята финална фаза. Отборът на Графа ще се бори за приза в състав Галина Красимирова, Атанас Кателиев и Ивана Муцкова. Какво го провокира да бъде на стола в риалитито, ще успее ли някой да детронира Лечев, само кеш ли е нужен за успех на сцената - Графа пред Dnes.bg.\n                    \n                    \n                \r\n\n\r\nНай вече с изпълнението, с гласа си, с емоцията. Ако въздействието на даден изпълнител не е достатъчно, няма как да  ме спечели.\n\r\n\n\r\nНе мога да кажа кой е гласът, който ме впечатли най-много, тъй като има много и няма да е коректно спрямо колегите. Сигурен съм, че победителят е в моя отбор и ние ще се борим за това.\n\r\n\n\r\nТози етап е по-стресов, но това е така, защото има повече очакване и напрежение не само у участниците, но и у треньорите.\n\r\n\n\r\nНе бих казал, че потенциалът остава нереализиран. Има доста изпълнители, които успяват. Самите ние в Монте продуцираме двама изпълнители от формата - Деница и Рафаел. И двамата имат вече няколко песни с видео клипове.\n\r\n\n\r\nНе. Кеша няма общо с успеха. За да може да е успешен един артист, освен талант, има нужда от характер, интелигентност и ясна представа къде иска да бъде.\n\r\n\n\r\nМоже би това че човек не трябва да се отказва от мечтите си и ако гориш в професията си и се трудиш може да успееш.\n\r\n\n\r\nПровокира ме музиката и това да създавам непрекъснато нова музика, да изпълнявам на живо, както и пълните концертни зали, свиренето пред публика. Това е нещото, което ме окрилява.\n\r\n\n\r\nМоже би заглавната песен от \"Страничен наблюдател\" от новия ми албум, който ще се появи на 10 юни на музикалния пазар.", "date": "2019.05.25", "title": "Графа: Кешът не е достатъчен да бъдеш голям артист "}
