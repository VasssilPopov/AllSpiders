{"url": "https://www.dnes.bg/notifikacii/2018/11/28/arhivite-govoriat-za-nacistkite-voinici-oblecheni-v-rokli.394945", "text": "\r\nВ нацистка Германия хомосексуалните взаимоотношения са били престъпление, но за войниците правилата са различни.\r\nХудожникът и фотограф Мартин Даман се натъква на серия фотографии с войници от нацистката армия, облечени с дамски дрехи.\r\n\"Изведнъж ги виждаме в друга, съвсем неочаквана светлина. Виждаме някаква нежност, някаква сантименталност\", казва художникът пред .\r\n                \n                Той колекционира албуми със снимки от различни войни. През ръцете му са минали хиляди снимки, като част от тях е публикувал в своя книга.\r\nТвърди, че от всяка война може да се намерят подобни снимки, но особено много такива кадри има в колекциите от Втората световна война с нацистки войници.\r\nКаква е причината? Нима карнавалните традиции на германците или сексуалната култура в нацистка Германия е била неочаквано либерална?\r\n", "date": "2018.11.28", "title": "Архивите говорят... За нацистките войници, облечени в рокли"}
{"url": "https://www.dnes.bg/obshtestvo/2018/11/28/karolev-biudjet-2019-shte-vdigne-standarta-na-jivot.394981", "text": "Със 100 гласа \"за\", 66 \"против\"  парламентът прие рамката за държавния бюджет за 2019 г.  Един депутат се въздържа.  Размерът на приходите, помощите и даренията ще е 25 693 299 800 лв., от които данъчните приходи са 23 133 200 000 лв. \r\nРазмерът на разходите ще е 13 323 731 600 лв., а на трансферите - 11 486 769 200 лв. От средствата за трансфери за общините са предвидени 3 745 750 500 лв., за държавното обществено осигуряване - 4 231 661 600 лв., а за НЗОК - 1 437 589 000 лв.\n\r\nВ студиото на \"Денят ON AIR\", финансовият експерт Мика Зайкова заяви, че този бюджет е доста щедър и може да бъде наречен предизборен.\r\n\"Има много алтернативни бюджети, но реално само този на Институт за пазарна икономика става за нещо. Алтернативният бюджет на БСП е неясен - откъде ще се вземат толкова много пари? Разходната част е огромна, а откъде ще се спечелят тези пари\", попита Зайкова от ефира на\r\n \r\n                    \n                    \n                Според Владимир Каролев, качеството на живота в страната ще се повиши с последните повишения в бюджета.  \n\r\n\"Ако съм държавен служител, щях да съм доволен, ако съм лекар или учител - също. В тези сфери заплатите ще нараснат. Бюджетът не е никак лош, но има само една критика - държавата не стимулира реформите в сферите, където държавата има голямо влияние. Такива големи държавни корпурации са БДЖ, \"Топлофикация\" и други. И догодина ще дадем половин милиард ще даде данъкоплатецът на БДЖ, за да се движат празни влакове\", категоричен е Каролев.\n\r\nПо думите му държавните компании трябва да бъдат \"оздравени\", защото ако няма инвестиции в мрежата, няма как да липсват проблеми. \n\r\n\"Имаме много пропуснати ползи от неефективна икономика. България трябва да започне да предоставя по-добри условия за бизнес. Няма да спирам да твърдя, че в повечето случаи частниците работят по-добре от държавните компании\", добави той.\r\n ", "date": "2018.11.28", "title": "Каролев: Бюджет 2019 ще вдигне стандарта на живот"}
{"url": "https://www.dnes.bg/usa/2018/11/28/obama-i-hilari-zad-reshetkite-v-twitter-a-na-donald-trymp.394975", "text": "Доналд Тръмп отново взриви света с постовете в акаунта си в Twitter. Той пусна поредица от язвителни съобщения по адрес на специалния прокурор Робърт Мълър, Барак Обама и семейство Клинтън, предаде Франс прес.\r\n\"Бандата на разярените демократи на Мълър неправомерно изисква от свидетелите да лъжат за фактите. Това е нашата епоха Джоузеф Маккарти!\", написа Тръмп, предава БТА. \n\r\nТой говори за сенатора републиканец, който през 50-те години на миналия век поде кампания срещу всеки заподозрян, че е комунист или че симпатизира на режима в Москва, известна като \"лова  вещици\".\r\nПо-късно още четири туита се появиха в профила му. Те са препратени от акаунт, който носи името  \"Дъ Тръмп трейн\" и симпатизира на президента.  Един от тях включва Барак Обама, Бил и Хилари Клинтън, както и още няколко видни демократи, които са зад решетките.  \n                    \n                    \n                \r\nВ картинката могат да бъдат забелязани още директорът на предизборния екип на Хилари Клинтън през 2016 г. Джон Подеста, Робърт Мълър и бившият директор на ФБР Джеймс Коми. А текстът към карикатурата гласи: \"Сега, след като се доказа, че сговорът с Русия е лъжа, кога ще започнат делата за измяна?\".", "date": "2018.11.28", "title": "Обама и Хилари зад решетките... В Twitter-а на Доналд Тръмп"}
{"url": "https://www.dnes.bg/rusia/2018/11/28/rusiia-shte-prati-vsichki-24-ukrainski-moriaci-v-aresta.394976", "text": "Всички украински моряци ще бъдат вкарани в затвора от Русия, предаде ТАСС.\r\nВчера Районният съд в Симферопол постанови 15 от общо 24-те човека от корабите, които в неделя влязоха в Азовско море от Черно море през Керченския проток да бъдат арестувани. \n\n\n                    \n                    \n                \r\nДнес, същият този съд нареди и останалите 9 моряка за останат в следващите два месеца в ареста.\r\nУкрайна се противопостави на решението, като обяви задържането на украински моряци от Русия за незаконно и изпрати до руското външно министерство протестна нота.\r\n ", "date": "2018.11.28", "title": "Русия ще прати всички 24 украински моряци в ареста"}
{"url": "https://www.dnes.bg/akoshtete-vqrvaite/2018/11/28/zamaskirani-pochti-nevidimi-no-edin-na-snimkata-e-izlishen.394952", "text": "\n\r\nТова са кадри, които спокойно може да наречем уникални. Защото в света на еднаквото винаги нещо може да изпъкне. Дали ще го наречете излишното в снимката или пък открояващото се зависи от вашите възприятия. ", "date": "2018.11.28", "title": "Замаскирани, почти невидими... Но един на снимката е излишен!"}
{"url": "https://www.dnes.bg/business/2018/11/28/gazyt-v-bylgariia-nai-byrzo-poskypvashtiiat-v-es.394973", "text": "България е страната от Европейския съюз (ЕС), която бележи най-голям ръст в цената на природния газ за битови нужди през първата половина на 2018 г., показват данни на Евростат.\r\nПриродният газ в България е поскъпнал с 14,9% през първите шест месеца на годината спрямо същия период на миналата година.\r\nВ същото време обаче в страната ни се наблюдават най-ниските средни цени за електроенергия, изразени в евро - 0,098 евро на киловатчас.\r\nЩо се отнася до Европейския съюз като цяло, през първата половина на 2018 г. средните цени за битова електроенергия без промяна в сравнение със стойностите от същия период година по-рано.\r\nСредната цена за електроенергия за домакинствата е изчислена на 0,2 евро за киловатчас, показват данни на Евростат.\r\n                    \n                    \n                Данъците и таксите представляват повече от една трета (37%) от сметките за електроенергия, начислени на домакинствата в рамките на ЕС през разглеждания период.\r\nПри сметките за природен газ за битови нужди делът на налозите е съответно 27 на сто.\r\nНай-голям спад в цените на електроенергия се забелязва в Полша, докато Румъния отчита най-сериозно поскъпване на електричеството.\r\n\r\n \r\n ", "date": "2018.11.28", "title": "Газът в България – най-бързо поскъпващият в ЕС"}
{"url": "https://www.dnes.bg/eu/2018/11/28/a-ako-parlamentyt-v-london-othvyrli-sdelkata-za-brexit.394927", "text": "Британската министър-председателка Тереза Мей се нуждае от одобрение на своята сделка за Brexit в парламента. Но критиците от всички посоки заявяват единодушно, че ще се й противопоставят и в момента шансовете на правителството да спечели гласуване изглеждат оскъдни, пише Ройтерс.\n\r\nИ така, какво ще се случи, ако тя загуби вота на 11 декември? По закон, ако сделката бъде отхвърлена, министрите разполагат с 21 дни, за да заявят как смятат да действат. По-рано правителството каза, че ако споразумението бъде отхвърлено, Великобритания ще напусне ЕС без сделка.\n\r\nИстината е, че огромната несигурност в петата по големина икономика в света и вероятна насрещна реакция на финансовите пазари ще наложат много по-бърза политическа реакция.\n\n\n\r\n                    \n                    \n                Следват някои възможни следващи стъпки:\n\r\n\r\nМей може да подаде оставка като лидер на Консервативната партия, ако задейства вътрешна борба за поста, без да има общи избори. До момента тя избягва да отговаря на въпроси дали ще се оттегли.\n\r\n\r\nОтдавнашното усилие на някои членове на партията на Мей да се отърват от нея може да получи обновен импулс. Ако 48 от 315 консервативни законодатели поискат тя да си тръгне, в партията ще има гласуване по въпроса за доверие. Ако тя загуби, ще има вътрешно състезание за мястото й, без общи избори.\n\r\n\r\nПравителството може да се опита да предоговори условията на сделката, като се стреми към допълнителни отстъпки от ЕС и след това да призове за второ гласуване, като поиска от законодателите да одобрят променените условия. Мей и ЕС казаха, че сделката няма да бъде отваряна отново.\n\r\n\r\nОпозиционната Лейбъристка партия може да поиска гласуване на доверие към правителството, за да вземе властта, без да се произвеждат избори.\r\nАко мнозинство от законодатели гласуват против правителството на Мей, лейбъристите ще разполагат с 14 дни, за да докажат чрез гласуване, че могат да контролират мнозинство в парламента и да съставят собствено правителство.\r\nАко правителството на Мей загуби гласуването на доверие, а лейбъристите не са в състояние да формират ново правителство, ще бъдат насрочени избори. Мей може също да свика общи избори, ако две трети от законодателите в парламента се съгласят. Мей каза, че общи избори не са в национален интерес.\n\r\n\r\nПътят към втори референдум за Brexit е неясен, но гласовита част от законодателите в парламента подкрепят такава стъпка. Мей каза, че няма да свиква втори референдум.\r\nПравителството може да се опита да удължи преговорния период с ЕС, за да даде време за постигане по-добра сделка, да свика общи избори или втори референдум.\n\r\nПравителството може също да се опита да оттегли заявлението за напускане на ЕС.\n\r\nМей каза, че не иска да отлага излизането на Великобритания от ЕС и няма да изтегли заявлението за напускане.\r\n/БТА/", "date": "2018.11.28", "title": "А ако парламентът в Лондон отхвърли сделката за Brexit?"}
{"url": "https://www.dnes.bg/obshtestvo/2018/11/28/12-mln-ot-rezerva-otivat-za-bedstviia-i-avarii.394964", "text": "12,2 милиона лева от резерва отиват за непредвидени разходи в бюджета за тази година. Средствата са за неотложни аварийни дейности и възстановителна помощ за пострадали при бедствия.\r\nДопълнителни пари получават още общините и образователната система, реши правителството на редовното си заседание днес.\r\nБлизо 8 млн. лева допълнително ще компенсират осигурения безплатен транспорт на деца и ученици по места. \r\nНад 1,5 млн. лева се отпускат, за да има интернет във всички училища на държавна издръжка. Целта е ползването на модерните технологии в учебния процес.\r\nОще толкова отиват за допълнителното обучение на децата с трудности при  усвояването на учебния материал по математика и български език.\r\nДруги 7,3 млн. лева от бюджета на образователното ведомство ще покрият обезщетения за месеците октомври и ноември на съкратен персонал от училищата след преструктуриране на образователната мрежа.\r\n ", "date": "2018.11.28", "title": "12 млн. от резерва отиват за бедствия и аварии"}
{"url": "https://www.dnes.bg/zvezdi/2018/11/28/malkiiat-maks-tormozi-mama-dariia-nedospiva.394962", "text": "\"А някой ми спи на рамото\", написа Дария Симеонова във Facebook. Актрисата, която в началото криеше, че е станала майка, вече показва бебето по-често на своите последователи в социалната мрежа. \r\nВъпреки че все още не публикува фотоси с лицето на малкия Макс, тя споделя как се чувства като майка.\r\nПодобно на други жени, родили преди няколко месеца, Дария качва снимки на ръцете и крачетата на бебето си.\r\n\"Събота сутрин... а ти изглеждаш така, не защото си избухвал в петък вечер\", написа актрисата под нейна снимка, на която изглежда недоспала.\r\nМного хора ѝ пожелаха търпение и здрави нерви, а тя им отговори: \"Наслаждавам се, забавлявам се и съм благодарна за всеки миг! Предпочитам да се будя в този вид за сина ми, отколкото за снимки\".\r\n                    \n                    \n                Дария Симеонова роди на 30 август и бързо се върна на снимачната площадка. Наскоро тя се снима в нов филм, заедно с колежките си Яна Маринова и Луиза Григорова.\r\nВъпреки новите си ангажименти, 29-годишната българка неведнъж сподели в социалната мрежа, че моментите с детенцето ѝ са най-скъпи и то е най-големият ѝ приоритет.\r\n", "date": "2018.11.28", "title": "Малкият Макс тормози мама. Дария – недоспива"}
{"url": "https://www.dnes.bg/politika/2018/11/28/deputatite-prieha-biudjetnata-ramka-za-dogodina.394978", "text": "Депутатите приеха на второ четене рамката на държавния бюджет за 2019 г., както и отделните бюджети на министерствата, съобщи Investor.bg. Дебатите по план-сметката продължава и в момента. \n\r\nТрадиционно, освен че разискванията се провеждат извънредно и и обикновено продължават до малките часове на нощта, относно приходната част не беше прието нито едно предложение на опозицията. От БСП внесоха предложение за премахването на плоския данък и заменянето му с прогресивна скала, което не успя да получи подкрепа. От партията на Корнелия Нинова поискаха и повече пари за ваучери за храна, но и това не бе прието. В момента фирмите имат право да изплащат до 60 лв. месечно от заплатите на служителите под формата на ваучери, като за 2019 г. квотата, одобрена в държавния бюджет, е на стойност 320 млн. лв.\n                    \n                    \n                \r\nИскането на социалистите за създаването на Национален фонд за инвестиции също не беше прието. Отхвърлена беше и идеята с над 500 млн. лв. да се вдигне държавният трансфер към НОИ за увеличаване на пенсиите.\n\r\nКакто и на заседанието на ресорната бюджетна комисия, Дора Янкова от БСП обяви, че разчетите за догодина всъщност задълбочават големите разлики между регионите в страната.\n\r\n„Бюджетът носи със себе си все по-големи и по-големи неравенства. Ще продължи да отдалечава България от Европа“, каза депутатът от БСП Жельо Бойчев. Според него в бюджета се запазва съотношението на данъчна тежест, на 70% приходи от косвени данъци за сметка на преките данъци. Това по същество прехвърля тежестта върху най-ниско доходните групи, обясни Бойчев. Той предупреди, че и догодина няма да се изпълнят капиталовите разходи, които се залагат и обвини управляващите, че използват това перо за буфер за непредвидени плащания, а не като средство и стимул за икономически растеж.\n\r\nИначе, догодина държавата ще плаща най-много средства за персонал 5,1 млрд. лв. при 4,4 млрд. лв. за 2018 г. Според законопроекта приходите ще бъдат 43,8 млрд. лв. или с близо 4,6 млрд. повече спрямо текущата година, а разходите ще достигнат 44,45 млрд. лв., което пък е 5,8 млрд. лв. повече от очакваното за тази година. Основните направления за допълнителните разходи са повишаването на пенсиите и на заплатите в образованието, на държавната администрация и на системата за сигурност. Очаква се дефицит в края на 2019 г. в размер на 0,5% от БВП или около 600 млн. лв. 3,7 млрд. лв. ще бъдат трансферите за общините, 4,2 млрд. лева за ДОО и 1,4 млрд. лв. за НЗОК. През 2019 година България ще внесе над 1,2 млрд. лева в общия бюджет на ЕС.", "date": "2018.11.28", "title": "Депутатите приеха бюджетната рамка за догодина"}
{"url": "https://www.dnes.bg/rusia/2018/11/28/dvamata-myje-zad-morskiia-sblysyk-ukraina-rusiia.394957", "text": "Зад морския сблъсък между Украйна и Русия край Крим стоят двама мъже - Владимир Путин в Москва и Петро Порошенко в Киев. И двамата се опитват да запазят популярността си, която е в свободно падане, пише Франс прес.\n\r\nПри този нов конфликт в Азовско море между бившите \"братски републики\" на СССР вътрешнополитическите съображения се смесват със стратегически и военни залози.\n\r\nВ Москва руският лидер Владимир Путин стана свидетел на бърз спад на популярността си - останала изключително висока в продължение на години - на фона на икономическите проблеми и на небивала съпротива срещу непопулярна реформа на пенсионната система.\n\r\nСпоред последното проучване на известния с независимостта си център Левада само 40 на сто от руснаците днес биха гласували за Путин. През март той беше преизбран за президент на първи тур със 77 на сто от гласовете.\r\nОще по-лошо, 61 на сто го смятат за лично отговорен за проблемите на страната.\n\n\n\n\r\n                    \n                    \n                \"Отклоняването на вниманието от проблемите е в интерес на властите\", обяснява пред АФП анализаторът Константин Калачев. \"Проучванията (на популярността) показват спад на всички равнища на управлението, включително президентското. И ето ви най-лесното средство да се запази популярност\", добавя той.\n\r\nВъпреки някои икономически реформи и връщането към растеж Русия не успява да се възстанови от рецесията през 2015 и 2016 година.\n\r\nЗападните санкции, наложени след анексията на украинския полуостров Крим, както и спадането на цените на петрола, също не й помогнаха.\n\r\nПутин обещава годишен икономически растеж от 4 на сто и двукратно намаляване на равнището на бедността до 2024 г., но Световната банка предвижда по-малко от 2 на сто ръст на БВП годишно за 2019 и 2020 година.\n\r\nПовишаването на пенсионната възраст, одобрено от руския президент в началото на октомври, провокира вълна от недоволство и масирани протести, нещо необичайно за Русия.\r\nНов конфликт с Украйна и националистическия подем, който той предизвиква, подпомогнат от подкрепяните от правителството руски медии, може да накара хората да забравят недоволството, смята Калачев.\n\r\n\"Ако погледнете дискусиите в социалните мрежи, това вече работи. Отново се забелязват \"ураджийско-патриотични\" чувства, украинофобия. . . Да се говори за възможна война е добро средство за отклоняване на вниманието\", обяснява той.\n\r\nВ Украйна ревностният противник на Путин, президентът Петро Порошенко, който се бори да бъде преизбран за втори мандат на президентските избори на 31 март, се изправя пред подобни проблеми.\n\r\nИзбран на първия тур след проевропейското въстание на Майдана, който през 2014 г. доведе до бягството на неговия проруски предшественик в Русия, полученият от Порошенко мандат не беше от лесните.\n\r\nАнексия на Крим, война с проруските сепаратисти в Източна Украйна, довела за четири години до над 10 000 убити и близо 1,7 милиона принудени да напуснат домовете си, тежка икономическа криза и мерки за икономии и така нататък: украинците критикуват лидерите си за начина, по който се справят с тези непрестанни кризи.\n\r\nДнес държавният глава е едва на трета или дори четвърта позиция сред кандидатите за президентските избори. Той има подкрепата на едва 10 на сто от имащите намерение да гласуват, срещу 20 на сто за Юлия Тимошенко, бившата премиерка, която е начело на проучванията.\n\r\nВ този контекст военноморската конфронтация с Русия помага на Порошенко, който успя в понеделник да убеди парламента да обяви 30-дневно военно положение, въпреки че му се наложи да намали двойно продължителността на предложения срок и да ограничи действията си до граничните региони поради съпротивата на депутатите.\n\r\nТова може да му донесе десетина пункта допълнително в проучванията, заяви пред АФП украинският политически експерт Олександър Медведев.\n\r\nС позата на върховен главнокомандващ, през този период Петро Порошенко изглежда като \"началник, когото всички слушат и обсъждат\", обяснява Медведев. \"Всичко останало, включително критиките срещу икономическата ситуация, минава на заден план. Страхът от война засенчва всичко\".\n\r\nВоенното положение \"цели да засили имиджа на Порошенко като защитник на Украйна и да пренасочи предизборния дебат\" от обществените въпроси към националната сигурност, заяви източник в обкръжението на президента, цитиран от агенция РБК-Украйна. \r\n \r\n/БТА/\r\n ", "date": "2018.11.28", "title": "Двамата мъже зад морския сблъсък Украйна - Русия "}
{"url": "https://www.dnes.bg/obshtestvo/2018/11/28/borisov-uj-e-reshen-problema-a-po-noshtite-se-sybirame.394979", "text": "\"В един момент от решен проблем, разбрали сме се, днес и вчера става скандал и се налага по нощите да се събираме и да уточняваме”, коментира премиерът Бойко Борисов след срещата си с родителите на деца с увреждания, предаде \"Фокус”.\r\n\"Благодаря за срещата, макар че беше доста припряна – от една страна хората с увреждания, от друга синдикатите, работодателите, енергийният бранш. – обясни премиерът. -  Има и много проблеми от десетилетия в енергетиката, които трябва да се решават, както и проблема с ТЕЛК. Наследени проблеми. Безумните договори, които са сключени за топлоелектрическите централи. Сега се чудим как да ги оправим, а те не могат да се оправят. Три часа това сме говорили“.\n\n\n\r\n                    \n                    \n                Борисов изрази цялото си уважение към майките на деца с увреждания и обясни, че той винаги се е отнасял с уважение и те също, тъй като са приели извинението му.\r\n\"Ядосаха ме днес малко депутатите за това, че едните пари сложили на едно място, другите на другото място. Ясно поехме ангажимент за този бюджет със 150 млн. лв. повече да има за хората с увреждания. – заяви премиерът. -  Вторият ангажимент – социалният министър, заедно с майките, национално представените групи, които са 16 или 17, да ги разпределят правилно, така че до всеки един човек в затруднено положение да има тези средства, които вече надвишават 1,5 млрд. И в един момент от решен проблем, разбрали сме се, днес и вчера става скандал и се налага по нощите да се събираме и да уточняваме, че всъщност това, което сме поели като ангажимент, е свършен.“\r\nБорисов допълни, че голяма част от обещаното вече е свършено: „Парламентът прие преди малко и сложи на едно място, за да са видими тези 150 млн. повече. Оттук нататък можем да си бъдем и полезни с инерцията и гражданското доверие, които имат тези не уж кресливи жени, тези дами да го наречем. А именно дали парите, които се изливат в ТЕЛК, навсякъде отиват точно до мястото и човека, където трябва, дали няма злоупотреби“, каза още Бойко Борисов.\n\r\nПрез деня майките на деца с увреждания се срещната със социалния министър Бисер Петков, председателя на бюджетната комисия Менда Стоянова, както и със зам.-шефа на социалната комисия Светлана Ангелова. \n\r\nМайките на деца с увреждания пожелаха и среща с премиера. Причина за недоволството на майките бе приетия закон за личната помощ, гласуван от социалната комисия. \n\r\nЖените заплашиха да подновят протестите си и публикуваха отворено писмо, с което зявиха, че в закона има променени текстове, с които не са съгласни. Майките посочиха и че не е гарантиран финансовият ресурс. \n\r\nСоциалният министър отхвърли обвиненията, че закона не е обезпечен и подчерта, че средствата са осигурени с бюджета на министерството, както и със 150 млн. лева от правителството.", "date": "2018.11.28", "title": "Борисов: Уж е решен проблема, а по нощите се събираме!"}
{"url": "https://www.dnes.bg/cars/2018/11/28/ek-e-mobilite-sa-skypi-horata-obichat-niskite-ceni.394946", "text": "Все още електромобилите са твърде скъпи, а хората обичат ниските цени. Това заяви еврокомисарят по енергийния съюз Марош Шефчович при представянето  на предложенията на Европейската комисия за отпадане от употреба на изкопаеми горива за превозите в ЕС до 2050 година.\n\r\nТой отбеляза, че днес дори търговците на автомобили не препоръчват купуването на електрически превозни средства. Необходимо е общо усилие за преминаването към електричество. Предстои ни много труден процес, призна Шефчович. По неговите думи целите на ЕС за природосъобразна икономика са постижими дори с днешните технологии, но технологиите все още са твърде скъпи.\n\r\nШефчович отбеляза, че в служебно качество допринася за прочистване на природата с осигуряването на хибридни автомобили за ЕК. Той препоръча хората да гасят осветлението в помещенията, в които не се намират, за да щадят природата. Шефчович определи като напълно достатъчен за градски условия пробегът на сегашните електромобили - около 300-400 километра между две зареждания.\n                    \n                    \n                \r\nЕвропейската комисия представи днес предложения за постигането на целите по споразумението от Париж за опазване на природата. Комисията предлага стъпки до 2050 година, посочва БТА.\n\r\nЗа постигане на целите е отчетена необходимостта от прилагането на технологични решения, овластяване на гражданите и обединяване на усилията в индустриалната политика, финансите и научните изследвания, се посочва в съобщение на ЕК. Допълва се, че тези усилия трябва да бъдат съчетани с обществена справедливост.\n\r\nСпоразумението от Париж предвижда задържане на покачването на температурата на околната среда под два градуса по Целзий. ЕК предвижда тази цел в ЕС бъде постигната в следващите три десетилетия.\n\r\nКомисията цитира данни от проучване, според което 93 на сто от европейските граждани вярват, че изменението на околната среда е заради човешката дейност, а 85 на сто са съгласни, че борбата с това явление и по-доброто използване на енергията могат да създават икономически растеж и нови работни места.\r\n ", "date": "2018.11.28", "title": "ЕК: Е-мобилите са скъпи, хората обичат ниските цени!"}
{"url": "https://www.dnes.bg/balkani/2018/11/28/alysh-verishyt-ni-s-turciia-vyv-vyzhod-za-2017-a-4-mlrd.394926", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТурция е третият по големина търговски партньор на България, а през 2017 година търговският стокообмен между двете страни възлиза на 4 млрд. долара. Това каза в предаването \"Светът е бизнес\" по  д-р Хасан Улусой, посланик на южната ни съседка. \n\r\n\"В България оперират около 70 турски важни инвеститора, а около 3000 са дружествата с турски капитал в страната\", коментира още Улусой.\r\nТой обясни, че през изминалата година отношенията между двете страни на се развили значително, а в България са били организирани търговски форуми, в които са взели участие 10 министри и зам.- министри на Турция.\n                    \n                    \n                \r\nБлизките отношения между турския президент Реджеп Ердоган и министър-председателя на България Бойко Борисов са допълнителен принос за добросъседските отношения, допълни посланикът на Турция в страната ни.\r\nТой коментира и състоянието на икономиката на южната ни съседка.\r\n\"Турция е 13-та по големина икономика в света и 5-та в Европа. През първите 6 месеца на тази година ръстът на икономиката на страната е 6.3%. Брутният вътрешен продукт е около 900 млрд. долара, а доходът на глава от населението е 26 хил. долара. Турската лира възстанови 30% от отчетените загуби\", заяви Улусой.\r\nНовото летище в Истанбул е с размерите на 11 хил. стадиона. Капацитетът му след първата фаза е 90 млн. пътници и 200 млн. след завършването на проекта, обясни турският посланик.\r\n", "date": "2018.11.28", "title": "Алъш-веришът ни с Турция във възход, за 2017-а: $4 млрд."}
{"url": "https://www.dnes.bg/stranata/2018/11/28/baba-galia-6-kotki-i-8-kucheta-deliat-pensiia-ot-176-leva.394980", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        В село Блатино живеят около 140 души и особено през зимата усещането в него е, че времето е спряло. В една от последните къщи живее Гълъбина. Заедно с 8 кучета с техните 5 малки и 6 котки. Всички прилики с идиличния живот на село обаче свършват тук.\r\nБаба Галя е именно от дупнишкото село Блатино. Въпреки че преживява с пенсията си от 176 лева, тя е приютила 8 кучета и петте им малки, както и 6 котки и буквално дели залъка с тях. А самата баба Галя отдавна дори не се хранила нормално. Не може да си позволи да си купи салам, сирене или кашкавал, защото за нея това е лукс, пише.\r\nЕдинствената радост в живота на старицата са животинките, които е приютила - всички с човешки имена, но също Чебурашка, Шарка и Орехче.\r\nДесетки са вече хората, които помагат на Галя, но мазето, в което живее е в окаяно състояние.\r\n ", "date": "2018.11.28", "title": "Баба Галя, 6 котки и 8 кучета... Делят пенсия от 176 лева"}
{"url": "https://www.dnes.bg/obshtestvo/2018/11/28/ms-odobri-milioni-za-samoletite-mig-29-i-su-25.394940", "text": "Министерският съвет одобри пари за осигуряване на летателната годност на самолетите МиГ-29 и за възстановяване на тази на Су-25.\n\n\r\nПо първия проект става дума за не по-малко от 8 самолета с цена до 81 294 416 млн. лв. без ДДС.\r\nПредвижда се проектът да се реализира до края на 2020 г. Необходимите средства за сключване на договори през 2018 г. са в размер на 71 739 959 лв., от които в бюджета на Министерството на отбраната са предвидени 26 000 000 лв.\r\nЗатова днес правителството одобри допълнителни разходи по бюджета на ведомството за 2018 г. в размер до 45 739 959 лв. Средствата са за сключване на договори за осигуряване на летателната годност на самолети МиГ-29 по рамково споразумение с AO \"РСК \"МиГ\".\r\n                    \n                    \n                За възстановяване на летателната годност на самолетите Су-25 необходимите средства са до 99 012 000 лв. с ДДС (82 510 000 лв. без ДДС). Тези допълнителни разходи са одобрени за сметка на преструктуриране на разходите по централния бюджет за 2018 г.\r\nЦелта е да се запазят отбранителните способности до придобиване на нов боен самолет, както и изпълнение на задачата по Air Policing в единната интегрирана система за ПВО на НАТО.\r\n\n\r\n \r\n \r\n\n\r\n ", "date": "2018.11.28", "title": "МС одобри милиони за самолетите МиГ-29 и Су-25"}
{"url": "https://www.dnes.bg/knigi/2018/11/28/jivot-v-razkaz-godini-liubov-nevena-kokanova.394949", "text": "Разказ за необикновения живот и вълнуваща кариера на Невена Коканова може да проследим в колекционерското издание \"Години любов. Невена Коканова\". Поводът за излизането на книгата е 80-години от рождението на актрисата.\r\nБиографията  с твърда подвързия  включва над 250 снимки от личния архив на дъщеря й Теодора, някои от които се публикуват за първи път. Лимитирана част от тиража на книгата е с колекционерска стойност, тъй като е лично подписана от автора и включва три картички с неизвестни фотографии на Невена Коканова. Отличава се и по различната корица от основното издание – с фотос на актрисата от 60-те години.\n\r\n\"Невена беше обичана и ще продължава да бъде обичана. Тя е от малцината в съвременното ни изкуство със статут на истинска звезда. Извоюва си го сама. Напук на системата, на предразсъдъците, на догмите....\r\nДнес мнозина имат претенции, че са я познавали. Особено след смъртта ѝ, когато няма как да бъдат опровергани. Но тя допусна малцина до себе си. Събрах спомените на хора, които са се докоснали до нея през годините. Някои за миг, други за по-дълго.\", пише Георги Тошев.\n                    \n                    \n                \r\nЗаглавието на книгата кореспондира с първия важен филм в кариерата на Невена Коканова \"Години за любов\", но и очертава звездния път на актрисата – да бъде обожавана от публиката си завинаги.\n\r\n\"С любов се оцелява. Няма друго оръжие срещу проблемите в този живот. Той сякаш ни е даден, за да се борим за него…\" – споделя тя в последното си интервю с Георги Тошев през 1999 г.\n\r\nМакар за журналиста това да е втора книга, която подготвя в почит към голямата звезда на българското кино (първата е от 2009 г., \"Невена Коканова. Коя съм...\"), за първи път публикува цялото си интервю с нея. То е много лично – като изповед, дълго и наситено с нюанси, тъй като засяга различни, чисто общочовешки теми от живота, етапите от кариерата й, разкрива светогледа и мъдростта й, отбелязват от издателството.\r\n\"Години любов” припомня \"Лицата на Невена\" от дебюта й в \"Две победи\" (1956), първата голяма роля – на Ема (в \"Години за любов\"), първата изява на театралната сцена, първата любов, участията в главна роля в \"Тютюн\", \"Дами канят\" – една от най-успешните комедии на българското кино, единствената й изява като режисьор – довършвайки филма на съпруга си Л. Шарланджиев \"Трите смъртни гряха\" (1980), изборът да напусне или да остане в България и други важни моменти от творческия й път.\r\nПървият стрес в киното за бъдещата звезда, разказва Г. Тошев,  идва от факта, че тя не умее да свири на пиано. По сценарий героинята ѝ Ема трябва да може. Взимат аксесоарите от ръцете й и ги слагат на друго момиче, професионална пианистка. След време \"босоногата Жулиета\", както я наричат, споделя: \"Още с първия филм разбрах, че киното е лъжа и измама. Важното е умело да лъжеш\".\r\nНа 23 години Невена е звезда на най-големия кинофорум в света. Председателят на журито –френският писател Андре Мороа целува ръката на Коканова с думите: \"Вие ме развълнувахте!\".\n\r\n\"Отразих се в съзнанието на хората като киноактриса. Вратите на киното са по-широки, там влиза само публика. Така киното ме дари с популярност, а театърът – с живот…(...) Киното е ламя. Не отглежда децата си, изяжда ги.\" , разказва Невена Коканова.\n\r\nСред ценните партньорства за актрисата например е това с Апостол Карамитев, който я научава на \"сценичната граматика\" –как се играят препинателните знаци, как се отмерват паузите, как лицето говори дори когато устата мълчи.\r\nВ раздела \"Огледалата на Невена\" са представени истории и емоции, споделени от най-близките хора на актрисата – от дъщеря й Теодора Шарланджиева, от дългогодишния й приятел Павел Павлов, от съпругата на режисьора Въло Радев – Жени Радева, от археолога Дикран Балабанян, неин съсед в любимата й махала Чомаци в Габровския Балкан.\r\nНови ракурси към образа добавят актрисата София Кузева и журналистът Кирил Аспарухов. Много от фотографиите в \"Години живот\" се публикуват за пръв път – те са от личния архив на Невена Коканова и Теодора Шарланджиева. Ще видим първата дама на българското кино като дете, а после и като начинаеща артистка в Ямболския театър; сполетяна рано от успеха, току-що омъжена, щастливо усмихната съпруга и майка.\r\nВключените в книгата портрети от 50-те години са запечатали първите моменти от осъзнаването на силата на своята женственост пред влюбеното око на камерата. Георги Тошев е подбрал и снимки от бенефиса за 60-ия й рожден ден, скромно отбелязан с \"Важното е да си желана\" в театър \"Възраждане\". В края на изданието е поместена пълната филмография на Невена Коканова, богато илюстрирана и с кадри от Българската национална филмотека. \n\r\n\"Част от това една жена да бъде красива, е да използва красотата си. Трябва да вярва, че може да преобърне света, когато пожелае. Е, действителността често се оказва в конфликт с фантазията, но не и при Невена. У нея има съблазън. Еротична естетика, която привлича силните и отблъсква слабите, чуждите.\" – Георги Тошев.\n\r\nОфициалното представяне на книгата ще се състои в няколко поредни дни през декември.", "date": "2018.11.28", "title": "Живот в разказ: \"Години любов. Невена Коканова\""}
{"url": "https://www.dnes.bg/temida/2018/11/28/nikolai-conev-osydi-prokuraturata-plashtat-mu-100-bona.394941", "text": "Бившият военен министър Николай Цонев осъди прокуратурата да му плати 100 000 лв. обезщетение заради вредите, които е претърпял покрай ареста му през 2010 г. и делото за подкуп, което завърши преди 3 години с окончателното му оправдаване, пише \"\".\n\n\n\n\n\r\nПрипомняме ви, че бившият главен секретар на Министерство на финансите Тенчо Попов и Николай Цонев бяха арестувани при шумни спецакции, които оставиха съмнения за полицейско насилие и превишаване на правомощията.\r\nКадри от ареста на ексвоенния министър предизвикаха вълна от недоволство, след като на записа на МВР се чува как прокурор Роман Василев нарича Цонев: \"абсолютен престъпник\".\r\n                    \n                    \n                В мотивите си ВКС припомня сега унизителния арест на Цонев, който бил поставен на колене с насочен към главата му пистолет.\r\nЗадържането е било заснето и показано по всички медии и е продължило до 8 юни 2010 г., след което мярката за неотклонение е била изменена в парична гаранция от 15 000 лв. Цонев беше оправдан на 3 февруари 2015 г.\r\nРешението на САС, което е от януари 2018 г., беше обжалвано от Цонев и протестирано от прокуратурата. Искът му беше за 200 000 лева и той настояваше ВКС да го уважи изцяло, докато пред втората инстанция прокуратурата беше съгласна, че обезщетение му се дължи, но то не трябва да е над 10 000 лева.\r\nСпоред прокуратурата в решението на САС няма мотиви за наличието на причинно-следствена връзка между незаконосъобразното обвинение и причинените вреди на Николай Цонев.\r\nСпоред ВКС апелативният съд е бил достатъчно изчерпателен и не е нужно преразглеждане.", "date": "2018.11.28", "title": "Николай Цонев осъди прокуратурата! Плащат му 100 бона"}
{"url": "https://www.dnes.bg/obshtestvo/2018/11/28/maikite-ot-sistemata-ni-ubiva-150-mln-otnovo-sme-izlygani.394924", "text": "Майките от инициативата \"Системата ни убива\", публикуваха протестно отворено писмо до председателя на Народното събрание, премиера, министрите на финансите и на социалната политика, омбудсмана и медиите.\r\nВ него те заявяват, че отново са излъгани, а след вчерашното заседание на социалната парламентара комисия е станало ясно, че Законът за личната помощ по думите им е \"осакатен до 100% инвалидизация\". \r\nСпоред тях е извършена подмяна на текстове и законът ще влезе в сила без да има финансов ресурс за неговото прилагане. Това ще доведе до дискриминация и списъци на чакащи за лична помощ, алармират майките.\r\nВ лично обръщение към премиера Бойко Борисов и финансовия министър Владислав Горанов, майките заявяват: \"Освен че ни излъгахте отново, Вие ни се подигравате\".\n\n\r\n                    \n                    \n                \"150 млн. са факт, но те не отиват за Закона за личната помощ. Не може да се гласува закон, за който няма пари. Това е прах в очите\", каза пред БНР Мая Стоицева – представител на родителите на деца с увреждания.\r\n\"Тези 150 млн. лв. отидоха за Закона за хората с увреждания. Те на практика не са се изгубили, но отиват за новата финансова подкрепа, която ще влезе в сила от януари и която вече се определя до линията на бедността. Реално тези 150 млн. отиват за политики за хората с увреждания. Проблемът е, че се гласува един закон – този за личната помощ, за който няма финансиране. Това, което вчера \"взриви\", беше една добавена алинея към преходните и заключителни разпоредби, която казва, че тези 71 млн., които са предвидени за лични асистенти, всъщност са предвидени от януари до септември и на практика оставят Закона за личната помощ без нито един лев подкрепа\", обясни Стоицева и попита какво става след 1 септември с асистентите.\r\nТя подчерта още, че на практика идеята за отчитане на личните нужди се срива напълно.\n\r\nМайките на деца с увреждания не разбират защо политиците са направили този ход. Стоицева бе категорична, че са в готовност за протести.\r\n\"Ако протестите се възобновят, те вече трябва да са за отговорност за това защо няма средства, кой не го реши, кой и как го прецени, дали няма средства или няма воля\", отбеляза тя.\r\nПропомняме ви, че с приетите на второ четене промени е предвидено размерът на средствата за лична помощ ежегодно да се определят със Закона за държавния бюджет за съответната година по бюджета на МТСП. Срещу това лимитиране на парите възрази остро омбудсманът Мая Манолова. Тя заяви, че този текст е и мотив да напише конституционна жалба, защото няма друга помощ по друг закон, която да е лимитирана от финансовото министерство и да не се дава според нуждите на хората.", "date": "2018.11.28", "title": "Майките от \"Системата ни убива\": 150 млн.? Отново сме излъгани?"}
{"url": "https://www.dnes.bg/politika/2018/11/28/380-leva-stigat-li-za-gledane-na-dete-po-dobre-maikite-na-rabota.394934", "text": "Адекватно ли е обезщетението за отглеждане на дете от 1 до 2-годишна възраст и трябва ли по-бързо майките да се връщат на пазара на труда? Тези въпроси скараха управляващи и опозиция по време на дебатите при окончателното гласуване на бюджета на ДОО.\n\r\nСоциалистите настояха, че 380 лв. през втората година от майчинството са крайно недостатъчни и не могат да осигурят адекватно отглеждане на дете. Затова те предлагат и обезщетението да бъде увеличено на 640 лева. Очаквано управляващите не приеха предложението на червените, а от ГЕРБ се аргументираха, че ако обезщетението се увеличи, майките няма да имат стимул да се връщат на работа. В крайна сметка парламентът прие и през 2019 г. обезщетението за отглеждане на дете на възраст между 1 и 2 години да бъде 380 лева.\n\n\n\n                    \n                    \n                \r\n\"Става дума за децата, майчинството и семейството. Представете си самотна майка - с 380 лева ще купи дрешки и храна, и тя какво ще прави? Защо трябва да маргинализираме тези среди\", попита соцдепутатката Дора Янкова.\n\r\nСпоред Хасан Адемов от ДПС пък решението на проблема не било само да се увеличава обезщетението, а да се приложат комплекс от мерки.\n\r\n\"Ако решим проблема с градините и яслите, ще могат децата адекватно да бъдат гледани. Дали трябва да се използва само монетарен инструмент, или трябва да се предлага комплекс от мерки. Не съм привърженик на принципа \"дайте да дадем\". С осигурителната система не могат да се решават проблемите на пазара на труда\", отсече Адемов.\n\r\nОт ГЕРБ пък се аргументираха, че с увеличаването на обезщетението, майките няма да имат мотивация да се върнат на работа. Управляващите изтъкнаха и че българските закони защитават работещите майки.\n\r\nВ отговор пък червената Надя Клисурска настоя, че в тази възраст малките деца много боледуват и е трудно на майките да се върнат на работа, особено ако са в частния сектор.\n\r\nПо време на дебатите повод за спор между управляващи и опозиция станаха и минималният, и максималният размер на обезщетение при безработица. В крайна сметка мнозинството прие да се запази минималното обезщетение на 9 лева, а максималното - 74, 29 лв.\n\r\nСпоред социалистите с вдигането на минималната работна заплата и максималния осигурителен доход, би следвало да се увеличат и обезщетенията за безработица. Затова червените предложиха минималния размер на обезщетенията да е 16 лева, а максималният - 85,71 ст. Очаквано управляващите не приеха предложението и обвиниха БСП, че по този начин искат да поощряват безработицата.\n\r\n\"Въпреки увеличената минимална заплата, е замразено обезщетението за безработица. 9 лева обезщетение не може да бъде определено като адекватен и заместващо доходите от труд\", отсече соцдепутатът Георги Гьоков.\n\r\nСветлана Ангелова от ГЕРБ репликира, че при положение, че през последните месеци безработицата е на най-ниските нива и има недостиг на работна ръка, няма причина да бъде увеличавано обезщетението за безработица.\n\r\n\"Вие искате да стимулирате професията безработен. Вместо хората бързо да се реализират на пазара на труда, вие искате да се увеличи обезщетението, да си стоят вкъщи и да си внасяме работна ръка от трети страни\", обвини тя червените.\r\n ", "date": "2018.11.28", "title": "380 лева стигат ли за гледане на дете? По-добре майките на работа!"}
{"url": "https://www.dnes.bg/sofia/2018/11/28/goranov-izpylnihme-angajimentite-kym-maikite.394967", "text": "Всичко, което сме поели като ангажимент към хората с увреждания, е изпълнено. Това коментира финансовият министър Владислав Горанов по повод критиките на омбудсмана Мая Манолова и майките на деца с увреждания, че Законът за личната помощ е \"осакатен\" и няма да има финансов ресурс, с който да бъде обезпечен. По думите на Манолова това, което депутатите са приели, е \"подигравка с хората с увреждания\" и още на 1 септември средствата ще свършат. \"Всичко, което поехме като ангажимент според нашите разбирания – 150 млн. лв. повече за хора с увреждания, е изпълнено. Тепърва анализираме откъде точно идва неразбирането, защото всички разговори, които съм имал с омбудсмана, се свеждаха до това, че през 2019 г. освен тези 150 млн. лв., обещани от премиера, няма да се налагат други разходи. Иначе ако се направят различни допускания, Законът за личната помощ може да струва и 1 млрд. лв. Но най-важното - инструктирах моите експерти в работната група да направим така законодателството, че средствата в Бюджет 2019 г. да стигнат\", каза Горанов. Финансовият министър отново настоя, че в това, че ползва безвъзмездно жилище, предоставено му от кръстника му Иван Сариев, няма конфликт на интереси. По-рано стана ясно, че Върховната касационна прокуратура е разпоредила на КПКОНПИ проверка на жилището, в което живее министърът. Горанов отрече и фирми, свързани със Сариев, да се получавали обществени поръчки. \"Никога фирми, свързани с вече публично известния Иван Сариев, не са получавали обществени поръчки или субсидии\", каза той, но призна, че синът на Сариев е работил в Министерството на финансите.", "date": "2018.11.28", "title": "Горанов: Изпълнихме ангажиментите към майките!"}
{"url": "https://www.dnes.bg/politika/2018/11/28/pari-za-horata-s-uvrejdaniia-ima-petkov-iznenadan-ot-maikite.394972", "text": "Социлианият министър Бисер Петков заяви, че финансирането на законопроектите за хората с увреждания е осигурено и посочи, че е изненадан от остраната реакция на протестиращите майки. Той изрази и готовност да бъдат изяснени тези неточности и разминавания в последваща комуникация.\n\r\nВчера омбудсмана Мая Манолова и майките на деца с увреждания обвиниха, че Законът за личната помощ е \"осакатен\" и няма да има финансов ресурс, с който да бъде обезпечен.\n\n\n\r\n\"За нас беше изненада, че имаше остра реакция по време на вчерашното заседание на комисията. Финансирането е ясно, то многократно е коментирано\", каза Петков и припомни, че за законопроектите се заделят допълнително 150 млн. лева.\n                    \n                    \n                \r\n\"Разминаванията произтичат може би от това, че понякога представителите на инициативата се променят - идват различни хора и не знам доколко комуникацията е добра. Много често нещата се рестартират – т. е. предишния ден е приключено с една договорка, а след това се започва отново\", продължи Петков.\n\r\nПо думите му през 2019 г. право на лична помощ ще имат около 80 000 души.\n\r\n\"През 2019 г. право на лична помощ ще имат хора с увреждания, които са с над 90% чужда помощ, и деца с увреждания, които са с над 50% чужда помощ. Разчетите са, че тази съвкупност е над 80 хил. души\", посочи Бисер Петков.\n\r\n ", "date": "2018.11.28", "title": "Пари за хората с увреждания - има. Петков изненадан от майките"}
{"url": "https://www.dnes.bg/zvezdi/2018/11/28/folkdivata-debora-otkri-liubovta-v-germaniia.394956", "text": "Фолкпевицата Дебора откри любовта на живота си и от няколко месеца води щастлив живот в Германия. Добрите новини се увеличиха с още една – тя очаква първото си дете.\n\r\nЗа нейната бременност се носеха слухове още през лятото, а с един кадър в Instagram тя ги потвърди.\n\r\nСтана ясно, че изпълнителката е в петия месец, а татко на бебето е български бизнесмен, установил се в Германия.\r\nТой се занимава със строителство, а по повод щастливата вест е подарил на любимата си пицария.\r\nБебето ще бъде момче, издава Дебора, макар тя да се надявала повече на момиче. Певицата е категорична, че въпреки майчинството не възнамерява да се оттегля от сцената задълго, пише \"Монитор\".\r\n                    \n                    \n                Дебора влезе под светлините на прожекторите миналата година покрай участието ѝ в Big Brother. Тя си създаде образ на близка приятелка на алкохола, а след излизане от шоуто бе пребита.\r\nТя разкри в поредица от интервюта, че е подложена на домашно насилие от своя приятел тогава, а по-късно влезе и в болница да лекува паник атаки.\r\nВижте още новини за звездите в ", "date": "2018.11.28", "title": "Фолкдивата Дебора откри любовта в Германия"}
{"url": "https://www.dnes.bg/stranata/2018/11/28/haskovski-bus-s-nelegalni-imigranti-13-dushi.394955", "text": "13 граждани на Афганистан и Пакистан са били заловени от Гранично полицейско управление \"Ново село\" на 26 ноември, около 21:30 часа.\n\r\nГраничарите са спрели оранжев микробус, с шофьор 32-годишен мъж от Хасково, на около 2 км. от река Марица.\r\nВ буса те установили 13 мъже без документи за самоличност. 10 от чужденците заявили, че са от Афганистан, а 3-ма от Пакистан. Шофьорът и нелегалните имигранти са задържани.\r\nРайонната прокуратура в Свиленград е била уведомена за случая. Срещу нелегалните имигранти е образувано бързо производство.\r\nУстановено е било, че чуждите граждани влезли от Гърция у нас нелегално. Те са настанени в Специален дом за временно настаняване на чужденци в Любимец.\r\nВодачът на автомобила В. А. е уличен за каналджийство чрез осигуряване на транспорт. В. А. е бил задържан за срок от 72 часа с постановление на наблюдаващия прокурор. Бързото производство ще приключи в законния срок, уточняват от държавното обвинение.", "date": "2018.11.28", "title": "Хасковски бус с нелегални имигранти – 13 души"}
{"url": "https://www.dnes.bg/temida/2018/11/28/osydiha-gryk-izmamil-hotel-v-bansko-s-8300-leva.394936", "text": "Грък, представящ се за туристически консултант, бе осъден на 1 г. условно, с 3-годишен изпитателен срок за измама на хотел в Банско, пише \"\".\n\r\n66-годишният К. К. събрал пари за петдневна почивка от група гръцки туристи през март 2011 г., но не ги превел на хотела.\r\nКореспонденцията от страна на управителката на хотела с него била водена по мейли.\r\nОфертата за почивката на цялата група била за 4250 евро или 8312 лв. Той изпратил в хотела фалшиви документи за банкови преводи на сумата, а чак след като групата си тръгнала от почивката станало ясно, че парите не са постъпили по сметката на хотела.\r\nРайонният съд в Разлог осъди чужденеца условно, както и да плати около 6700 лв. разноски по делото.", "date": "2018.11.28", "title": "Осъдиха грък – измамил хотел в Банско с 8300 лева "}
{"url": "https://www.dnes.bg/notifikacii/2018/11/28/bebe-se-smee-v-prodyljenie-na-17-chasa-okazalo-se-tumor-v-mozyka.394933", "text": "\n\r\nМалкият и лъчезарен Джак е може би най-усмихнатото дете в света. Още след раждането си момченцето не спира да се смее и то с часове. Сладките пристъпи продължавали средно между 30 минути и дори 17 часа дневно. \n\r\nВ началото родителите си мислили, че това е най-прекрасното нещо на света – какво по-хубаво от това да чуваш смеха на детето си и то ежедневно? Лекарите, обаче, установили, че това всъщност се дължи на тумор в мозъка.\n\r\nДетенцето е родено в Уинскомб, Югозападна Англия. Пристъпите на смях и непрестанното подсмихване на малкия Джак започнали през пролетта на 2014 – две седмици след неговото раждане.\r\n                \n                В началото всичко било в рамките на очарователното – щастието на семейството било още по-голямо, след като чували непрестанния невинен смях на своето момченце. В един момент, обаче, това вече станало натоварващо, тъй като новороденото не оставяло по-големия си брат да спи.\r\nРодителите решили да потърсят мнението на специалист, но лекарите не забелязали нищо притеснително. По-късно друга жена забелязала необичайното поведение на Джак.\r\nКогато бил на две годинки, родителите решили отново да го заведат на лекар. След ядрено-магнитен резонанс било установено, че всъщност непрестанните пристъпи на смях на момченцето са... епилептични припадъци. Това се дължало на тумор в мозъка, които можел да доведе до нарушения в развитието на детето.\r\nОперацията по премахването на доброкачественото образувание, което лесно можело да се превърне в злокачествено, била рискова, но неизбежна. И така Джак бил приет в болницата.\r\n\"Да видя Джак в операционната зала беше най-тежкият момент в живота ми\", споделя майката на момченцето пред \"Мирър\".\r\nОперацията продължила 10 часа и завършила успешно. Оттогава не е имал подобни пристъпи. Въпреки това, родителите му продължават да се притесняват всеки път, в който малкото момченце започне да се кикоти на нещо, но са благодарни, че може да расте като едно нормално дете.", "date": "2018.11.28", "title": "Бебе се смее в продължение на 17 часа. Оказало се... тумор в мозъка"}
{"url": "https://www.dnes.bg/eu/2018/11/28/prostranstvoto-na-straha-kvartalyt-na-bylgarite-v-osnabriuk.394951", "text": "Българите в град Оснабрюк попаднаха във фокуса на политическото внимание, съобщава \"Нойе Оснабрюкер Цайтунг\", цитиран от . Причината: изненадващо високият процент български граждани, които получават социални помощи.\n\r\nОфициално регистрираните българи в Оснабрюк са малко над 2200. Над една трета от тях (872) живеят в квартал Шинкел. Именно проблемите в този квартал са накарали местните политици да се вгледат по-внимателно в българските граждани и да потърсят сведения за тяхното препитание. \"Данните от местната Агенция по труда и градските социални служби се оказаха изненадващи\", коментира изданието. Ето за какво става дума:\n                    \n                    \n                \r\nСпоред германската Агенция по труда 41,2% от българите в Оснабрюк, навършили 15 години, се издържат от т.нар. Харц-4, т.е. от социални помощи. От общо 1691 български граждани, навършили 15 години, 696 получават социални помощи. А според статистиката на градските власти процентът е дори малко по-висок: според нея дори повече от половината от българите между 15 и 65 години - т.е. 50,8% - живеят от социални помощи. Лекото разминаване в данните се дължи на различния период от време, обхванат в статистиките.\n\r\n\n\r\nТези числа са изненадващо високи за мигранти от ЕС. Толкова висок процент зависими от социални помощи в Германия се забелязва единствено сред бежанците. \n\r\nЗащо процентът при българите е толкова необичайно висок, пита \"Нойе Оснабрюкер Цайтунг\". Дали не става дума за масови злоупотреби със социалната система? Изданието цитира двама сътрудници на Агенцията по труда в Оснабрюк, които казват, че няма данни за организирани злоупотреби. Според тях по-скоро става дума за единични проблемни случаи, каквито има и сред германските граждани. Ръководителката на Агенцията по труда Никол Анел дори казва, че броят на получаващите социални помощи отбелязва спад. В Агенцията вече работели и двама сътрудници, чийто майчин език е български. Това им давало възможност по-адекватно да помагат на живеещите в района българи, а и по-бързо да разкриват евентуални злоупотреби.\n\r\n\"Нойе Оснабрюкер Цайтунг\" пояснява кои са най-важните условия, които трябва да бъдат изпълнени, за да получават граждани от други държави-членки на ЕС социални помощи в Германия: те трябва да са регистрирани като жители на града от повече от три месеца, да са на възраст между 15 и 67 години, да имат разрешително за работа и да са способни да се трудят по повече от 3 часа на ден. Освен това въпросните лица трябва да докажат пред Агенцията по труда, че се нуждаят от социална помощ, защото собствените им доходи не стигат за покриване на основните им потребности. \n\r\n\"От взетите досега съдийски решения става ясно, че за да получават социални помощи, е достатъчно въпросните лица да представят доказателство за минимална трудова заетост, т.е. за доходи в размер на около 460 евро на месец. Това им осигурява достъп до държавни социални облаги\", се казва в отговор на администрацията на Агенцията по труда.\n\r\nПолитикът от ХДС Гюнтер Зандфорт смята, че получаването на социални помощи само въз основа на доказателство за минимална трудова заетост дава възможности за злоупотреби. Той обаче пояснява, че тази практика е разрешена от европейска директива.\n\r\n\n\r\nНа открито заседание на Социалната комисия на град Оснабрюк председателят на местното гражданско сдружение Карстен Фридерици споменал квартал Шинкел като \"пространство на страха\" и \"No-Go-Area\". Полицията в града също смята този квартал за относително проблемен -  поради честите случаи на насилие. Нейни служители признават и това, че броят на криминалните престъпления като цяло се е увеличил, но все пак смятат, че не е оправдано да се говори за \"No-Go-Area\" (район, в който никой не иска да стъпи).\n\r\nВестникът цитира зам.-председателката на социалдемократическата фракция в местния парламент Керстин Ламперт-Ходжсън, която изразява несъгласие с исканото от някои християндемократи сериозно увеличаване на полицейското присъствие в квартала. Според Ходжсън са нужни мерки за създаване на доверие - особено сред ромите, живеещи в квартала, както и повече помощни програми за града, включително възможности за изучаване на немски език като средство за по-добра интеграция. \n\r\nПредставителката на Зелените Ане Кура заявява, че в града няма нито повишена престъпност, нито организирани злоупотреби със социални помощи. Затова тя апелира дискусията за чуждите граждани да се води по същество, като се прави разлика между \"чувстваната\" и \"действителната\" престъпност.\r\n \r\n", "date": "2018.11.28", "title": "Пространството на страха – кварталът на българите в Оснабрюк "}
{"url": "https://www.dnes.bg/balkani/2018/11/28/gyrciia-turskite-provokacii-podkopavat-stabilnostta.394901", "text": "Гръцкото министерство на външните работи заявява, че \"турските провокации подкопават стабилността на региона в един решаващ момент и демонстрират отсъствието на правни аргументи на Турция\", съобщава \"Ефимерида тон синдактон\".\n\r\nВчера турският президент Реджеп Тайип Ердоган заяви, че \"безразсъдното поведение на Гърция и на Република Кипър по отношение на проучванията за въглеводороди в Източното Средиземноморие представлява заплаха и риск преди всичко за тях самите\" и че \"Турция е решена да се възползва от правата си, които произтичат от международното право, по отношение на Егейско море, но и на кипърския въпрос\".\n\r\nГръцкото външно министерство казва, че няма да се остави да бъде въвлечено в \"пристъпите на агресивна реторика на съседната страна\" и \"ще продължи в сътрудничество със съюзниците и партньорите си да защитава международното право и неотменимите си права\".\n                    \n                    \n                \r\nТурция оспорва обхвата на изключителната икономическа зона на Кипър и на Гърция в Източното Средиземноморие, както и правото на Гърция да разшири териториалните си води в Егейско море до 12 морски мили, припомня БТА.", "date": "2018.11.28", "title": "Гърция: Турските провокации подкопават стабилността!"}
{"url": "https://www.dnes.bg/cars/2018/11/28/porsche-razkri-oficialno-novoto-i-dylgo-chakano-911.394910", "text": "Появата на ново Porsche 911 е едно от най-забележителните събития в автомобилния бранш. Винаги е интересно до каква степен германската компания е променила дизайна на своята икона и как е усъвършенствала спортната кола със задно предаване, за да може тя всяка година да става все по-бърза.\r\nНовото поколение на купето (992) официално беше представено в Лос Анджелис, където се провежда едно от най-големите автомобилни изложения в света. На пръв поглед автомобилът не се отличава от своя предшественик, но не е точно така. Предната част на колата е с 45 мм по-широка, като джантите там са 20-цолови, а отзад – 21-цолови. Така ще бъдат оборудвани показани в Лос Анджелис версии 911 Carrera S и 4S, докато за базовите модификации вероятно ще бъде избран друг варианти.\n                    \n                    \n                \r\nГолемите промени в дизайна са в задната част, където тесните светлини вече са свързани със светодиодна линия, а тъмната секция на бронята кара автомобилът да изглежда по-масивен. Подвижното антикрило също е с увеличени размери.\r\nНапълно нов е и салонът на автомобила, като стилът е съхранен, но са се появили голям брой екрани и сензорни панели. Основният от тях е дисплей с диагонал 10,9 инча. Под него е разположен блок от 5 бутона за управление на на основните функции, както и малкият лост на роботизираната скоростна кутия PDK, която вече е с 8 предавки (досега бяха 7).\r\n\r\n ", "date": "2018.11.28", "title": "Porsche разкри официално новото и дълго чакано 911"}
{"url": "https://www.dnes.bg/stranata/2018/11/28/zaradi-vielica-i-sniag-23-rusenski-sela-bez-tok.394932", "text": "Обстановката в Русенско е силно усложнена от снеговалежа и силния вятър, чиято скорост е над 50 км/час. \n\r\nСнежната покривка на места в региона достига до 25 сантиметра, съобщава БТА.\n\r\nОбластният управител Галин Григоров обяви, че 23 населени места в региона са без ток, а в други три електрозахранването е частично нарушено. Причината са повредени от мокрия сняг и силния вятър електропроводи. Екипи на електроразпределителното дружество работят по отстраняване на авариите. \n\r\nНадеждите са, че до края на деня електрозахранването ще бъде възстановено навсякъде.\n\r\nЗаради силни снегонавявания и намалена видимост е ограничено движението на камиони над 12 тона по направленията от Русе за Бяла, Разград и Силистра. Останалите пътища в региона са проходими при зимни условия.\n                    \n                    \n                \r\nНачалникът на сектор \"Пътна полиция\" в Русе главен инспектор Михаил Манов обясни, че са получени много сигнали за катастрофи между превозни средства, като инцидентите са с материални щети.\n\r\nВ община Русе са затворени пътищата Мартен-Николово и Червена вода-Николово. Движението по тях се ограничава всяка зима заради големи снегонавявания.", "date": "2018.11.28", "title": "Заради виелица и сняг: 23 русенски села без ток"}
{"url": "https://www.dnes.bg/football/2018/11/28/ludogorec-izliza-za-prestij-sreshtu-baier-leverkuzen.394922", "text": "Треньорът на Лудогорец Антони Здравков ще направи промени в състава за утрешния мач от Лига Европа срещу Байер Леверкузен. Разградчани заминаха днес за Германия от Варна, а предпоследният мач на тима от груповата фаза на Лига Европа срещу Леверкузен е утре от 19.55 часа на \"Бай Арена\".\n\r\nС отбора пътува левият бек Натанаел, който обаче е наказан и няма да играе. \"Има хора с леки контузии. Със сигурност ще има ротации, като се има предвид сгъстения цикъл. Ще има хора, на които ще дам почивка, защото се натрупаха много мачове\", каза Антони Здравков преди заминаването на отбора.\n\r\n\"Ще играем за престиж. Всяка точка е ценна\", добави специалистът. Изпълнителният директор на Лудогорец Ангел Петричев също се надява на добро представяне срещу германския отбор.\n                    \n                    \n                \r\n\"Отиваме да изиграем един хубав мач. Надявам се да спечелим точки за клубния коефициент. Не е невъзможно да спечелим нещо в Леверкузен. Лудогорец е способен на всичко\", коментира Петричев.\n\r\nВ 17.00 часа днес Антони Здравков ще даде официалната пресконференция преди мача, а тренировката на Лудогорец на германска земя е час по-късно - в 18,00 ч.\n\r\n", "date": "2018.11.28", "title": "Лудогорец излиза за престиж срещу Байер Леверкузен"}
{"url": "https://www.dnes.bg/stranata/2018/11/28/zatvoreni-uchastyci-katastrofi-snejen-ad-v-severozapada.394917", "text": "Зимната обстановката във Врачанско е усложнена. Катастрофа затруднява движението между Враца и село Згориград. Кола се е движила с несъобразена скорост и се е ударила в автобус, който превозва работници. При инцидента няма пострадали, но са се образували задръствания.\n\r\nДвижението между Монтана и Враца също е затруднено, задръствания има по път Е-79. Има закъсали в преспите тирове на пътя от Враца за Оряхово.\n\r\nСпряно е движението на тирове между Мездра и Ботевград, предаде bTV.\n\r\nВременно е ограничено движението на всички автомобили по път I-1 Видин - Враца в участъка Ружинци – Сумер на територията на област Монтана поради снегопочистване. Шофьорите на всички автомобили е необходимо да изчакат на място.\n                    \n                    \n                \r\nТази сутрин инцидент, в който ТИР се обърна до село Смоляновци, затвори пътя Видин-Монтана. Инцидентът е станал към 4.00 часа, а шофьорът е македонец. Към 9.00 часа екипите на \"Гражданска защита\" успяха да изтеглят тежкотоварния автомобил на едното платно.\n\r\nВ Северна България е паднало най-голямо количество сняг. В Монтана снежната покривка е 27 см, във Враца – 21, в Кнежа – 18 см. В останалите райони на Северна България покривката е около 14 см.", "date": "2018.11.28", "title": "Затворени участъци, катастрофи... Снежен ад в Северозапада!"}
{"url": "https://www.dnes.bg/kino/2018/11/28/posledno-sbogom-bertoluchi-stotici-skloniha-glavi.394890", "text": "Стотици хора - режисьори, актьори, политици и граждани преминаха през залата в Двореца на сенаторите на Капитолийския хълм в Рим, за да се простят с режисьора и драматург Бернардо Бертолучи, предаде ТАСС.\r\nСред първите, дошли, за да отдадат последна почит на Бертолучи беше актрисата Стефания Сандрели, негова отдавнашна приятелка, която се снимала в много от филмите му. Тя разказа, че режисьорът се е чувствал зле от няколко месеца, предаде БТА.\n\r\nСъболезнования за смъртта на \"Последния император\", както мнозина наричат Бертолучи по името на филма му, изказаха най-известните италиански кинодейци - режисьорите Паоло Сорентино, Марко Белокио, Лилиана Кавани, Роберто Бенини, Франко Дзефирели.\r\n                    \n                    \n                Почит към таланта на Бертолучи отдадоха и от чужбина. Британският режисьор Тери Гилиъм каза пред агенция АНСА, че само преди месец е обсъждал с Бертолучи бъдещия му филм. \r\n\"Той беше голям източник на вдъхновение, създател на голяма красота и идеи. Такава загуба\" - сподели Гилиъм.\r\nВ историята на киното Бертолучи ще остане като създател на особения стил на поетичния еротизъм, макар и почти всичките му филми - от \"Конформистът\" до \"Мечтатели\", да имат и бунтарски подтекст. \r\nЧесто това е вътрешният бунт на героите на фона на неспокойните времена.", "date": "2018.11.28", "title": "Последно сбогом, Бертолучи! Стотици склониха глави"}
{"url": "https://www.dnes.bg/notifikacii/2018/11/28/v-dobro-systoianie-e-namushkaniiat-uchenik-ot-sliven.394898", "text": "17-годишното момче, намушкано от свой връстник в Сливен, е в добро състояние и без опасност за живота.\r\nПострадалото момче учи в Професионалната гимназия по електротехника. Нападнато е от младеж, който учи в Професионалната гимназия по механотехника.\n\r\nВчера пострадалият младеж е споделил с класния си ръководител, че с момчето, с което са влезли в конфликт, до предния ден са били много добри приятели. \r\nКласният ръководител чул от учениците, че е възникнал спор, свързан с игра в интернет.\r\n\"Аз съм му класен от 3 години. В 9 клас, за съжаление, почина майка му, след това го настанихме в дом за социални грижи. В годините, в които аз съм му бил класен, няма никакви забележки за поведението му. Той е много добър ученик, не съм чувал за конфликти в класа с него\", заяви той пред bTV.\r\n                \n                Класният ръководител на другото момче от Професионалната гимназия по механотехника също изтъкна, че той е много добър ученик и е от интелигентно семейство. Нямал е наказания и забележки.", "date": "2018.11.28", "title": "В добро състояние е намушканият ученик от Сливен"}
{"url": "https://www.dnes.bg/temida/2018/11/28/kpkonpi-reshi-proverka-na-jilishteto-na-goranov.394918", "text": "Върховната касационна прокуратура разпореди на КПКОНПИ проверка за жилището, в което живее министърът на финансите Владислав Горанов. Проверката е по разпореждане на Сотир Цацаров, съобщиха от прокуратурата.\n\n\n\r\nПреди два дни Горанов е дал писмени обяснения, вчера и собствениците на апартамента.\r\nПроверката е на основание инструкцията за взаимодействие между КПКОНПИ и прокуратурата. Срокът за извършването й е 20 дни.\r\nПреди седмица Цацаров съобщи, че Прокуратурата ще стартира проверка на министъра на финансите Владислав Горанов във връзка с жилището, в което живее.\n\r\nСпоред сигнала Горанов живее в апартамент 180 кв.м в луксозен жилищен комплекс, предоставен му безвъзмездно от български бизнесмен, като цената на наема за шест години е над 250 хил. евро.\r\n                    \n                    \n                По думите на Горанов апартаментът е предоставен през 2012 г. от негов близък роднина, кръстник на двете му деца. Не плащал наем, защото жилището му било предоставено за безвъзмездно ползване.\r\nПремиерът също коментира случая: \"Той е голям човек. След като си го е писал в декларацията, да излезе и да обясни.\"\r\n \r\n\n\r\n\r\n ", "date": "2018.11.28", "title": "КПКОНПИ реши: Проверка на жилището на Горанов!"}
{"url": "https://www.dnes.bg/zvezdi/2018/11/28/brexit-li-ozi-ozbyrn-se-chudi-kakvo-e-tova.394897", "text": "В края на миналата седмица лидерите на страните членки на ЕС одобриха сделката за Brexit и така Великобритания ще напусне ЕС на 29 март 2019 г.\r\nИ докато всички британци се вълнуват изключително много от темата, легендарният Ози Озбърн призна, че изобщо не е запознат какво точно е Brexit! \r\nEмблемата на \"Black Sabbath\" обяви в интервю пред изданието \"The Big Issue\", че се чувства напълно изгубен в темата, когато някой го попита какво мисли за развода на неговата родина с ЕС.\n\r\n\"Не чета вестници и наистина не разговарям с политици, защото наистина не знам\", посочи Ози и допълни: \"Аз наистина не разбирам нищо от Brexit\".\n\r\nЗа разлика от музикалната звезда, неговата съпруга Шарън преди време се обяви категорично в подкрепа на напускането на Великобритания на ЕС.\r\n                    \n                    \n                \"Връщам се в Англия на всеки от четири до шест месеца и виждам, че страната е започнала да прилича на Хонг Конг – толкова пренаселена, толкова задръстане\", заяви музикалния мениджър и телевизионна водеща през 2016 година. И призова политиците да се грижат на първо място за своя народ.\r\n ", "date": "2018.11.28", "title": "Brexit ли? Ози Озбърн се чуди какво е това"}
{"url": "https://www.dnes.bg/zvezdi/2018/11/28/djystin-i-heili-zajiviaha-v-kanada.394919", "text": "След като вече официално се разбра, че са се оженили, Джъстин Бийбър и Хейли Болдуин предприеха и друга сериозна стъпка в отношенията си. Двамата се изнесоха от САЩ и решиха да живеят във Ватерло, провинция Онтарио, Канада. \r\nОт Us Weekly твърдят, че двамата ще живеят в много просторен и луксозен дом. \r\n \r\n\"Джъстин има огромна къща там - над 9,000 кв. фута. И тя е край езеро. Той и Хейли обичат това място\", казват източници. \r\n \r\n", "date": "2018.11.28", "title": "Джъстин и Хейли заживяха в Канада"}
{"url": "https://www.dnes.bg/stranata/2018/11/28/tapa-otkym-pernik-tir-ove-v-plen-krai-montana.394904", "text": "Километрично задръстване запуши пътя София-Перник през Владая, съобщава \"Монитор\", който цитира шофьори, закъсали в задръстванията. \n\r\nОсновното задръстване е в района на Драгичево. Колите буквалбно са спрели на пътя и не мърдат.\n\n\r\nНа същото дередже са и шофьори на ТИР-ове, закъсали на пътя Видин-Монтана. На място катаджии спират тежките машини, а за по-леките автомобили задължително искат вериги. \n\r\nМъгла е затворила прохода Троян - Кърнаре. На много места на пътя има замръзнали участъци, които заради падналия сняг не се виждат. \n\r\nНа прохода Хаинбоаз също има доста закъсали и спрели камиони. Алтернативният Ришки проход обаче е почистен.\n                    \n                    \n                \r\nОт АПИ предупредиха, че шофьорите, на които им предстои пътуване, да тръгват с автомобили, подготвени за движение при зимни условия. Прогнозата на метеоролозите е за сериозно застудяване като на много места се очакват обилни валежи от сняг, на места снегонавявания и преспи.\n\r\n ", "date": "2018.11.28", "title": "Тапа откъм Перник, ТИР-ове в плен край Монтана"}
{"url": "https://www.dnes.bg/pop/2018/11/28/sbydnata-mechta-grafa-i-fenovete-v-edna-muzikalna-pregrydka.394929", "text": "Графа и музикантите му изправиха на крака хиляди фенове в НДК на първия от два поредни концерта в зала 1 на НДК. Днес предстои вторият, за който все още могат да се намерят ограничено количество билети.    \n\r\nПерфектен звук и визуални ефекти допълниха мащаба на шоуто, мултимедийните екрани съчетаваха близки кадри на Графа и музикантите със специално подготвени видеа към всяка от песните.  \n\r\nКонцепцията за осветление и сценография беше завладяваща, а във втората част на музикалното шоу беше допълнена от лазери, които промениха изцяло визията на залата. \n\r\nОще в първите 15 минути на шоуто певецът предизвика феновете да се откажат от удобството на столовете в залата и да се приближат към сцената и те с готовност го направиха. И два часа създадоха една връзка и близост, която е мечта за всеки изпълнител.\n                    \n                    \n                \r\nТази вечер в това специално преживяване ще се включат други фенове. За концерта му на 28 ноември все още има малко билети, които се продават в мрежата на Ивентим, включително на касата им в билетния център на НДК. Цените са от 30 и 40 лв. За децата до 7 години входът с придружител е безплатен, а за тези до 14 г. ще влизат на половин цена. ", "date": "2018.11.28", "title": "Сбъдната мечта: Графа и феновете в една музикална прегръдка"}
{"url": "https://www.dnes.bg/business/2018/11/28/bydeshteto-na-kapitalovite-pazari-v-centralna-i-iztochna-evropa-vyv-fokusa-na-investor-day.394928", "text": "Припокриват ли се очакванията и реалността след влизането в сила на правната рамка MiFID II – това ще дискутират доказани експерти от сферата в рамките на първия панел на Investor Day, част от  на 30 ноември в Интер Експо Център, София.\r\nЧаст от лекторите са Иван Такев, CEO на Българската фондова борса, Стоян Николов от БЛИП и Даниела Пеева, председател на Борда на директорите на Асоциацията на директорите за връзки с инвеститорите в България. Модератор на панела ще бъде д-р Магдалена Иванова, forex редактор в най-авторитетния източник за финансова информация - Investor.bg. \n\r\nInvestor Day ще започне в 13:00 часа и ще срещне институционални инвеститори и представители на капиталовите пазари в страната с публични компании от региона. Всички те ще обсъждат и анализират най-важните новини около капиталовите пазари. Investor Day се провежда в рамките на седмото издание на най-големия форум на инвестиционната общност в България и региона – Investor Finance Forum. \n                    \n                    \n                \r\nВ рамките на Investor Day ще се състои и дискусия на тема \"Бъдещето на капиталовите пазари в Централна и Източна Европа“, която ще предостави трибуна на представители на регионалните фондови борси. Александру Стефан, финансов анализатор от Фондовата борса в Букурещ, и Иван Щериев, изпълнителен директор на Македонската фондова борса, ще дадат релевантни и значими за инвестиционната общност примери, разгледани през призмата на собствения им опит на местно ниво.\r\nТази дискусия също ще бъде модерирана от д-р Магдалена Иванова, която освен това ще представи и свой анализ по темата. Той включва факторите, които променят капиталовите пазари в региона, както и прогноза за това как ще приключат годината – с експанзия или със загуба на доверие от страна на инвеститорите. Пълният материал на д-р Иванова ще бъде публикуван на \n\r\nInvestor Day ще завърши с анализ на най-успешните публични компании в региона за 2018 г. \n\r\nЗа регистрация и подробности за програмата: \n\r\n", "date": "2018.11.28", "title": "Бъдещето на капиталовите пазари в Централна и Източна Европа – във фокуса на Investor Day"}
{"url": "https://www.dnes.bg/politika/2018/11/28/pensionerskite-pari-ne-bili-500-a-300-no-ot-iuli-219-i-stotinki.394906", "text": "Минималната пенсия за следващата година нажежи страстите в парламента и за пръв път като депутат от този парламент думата взе и доскорошното вице Валери Симеонов.\r\nПовод му даде критиката на червения Георги Гьоков, че патриотите били обещали 500 лева минимална пенсия, а не спазили обещанието си.\r\nСимеонов му отговори, че това са манипулации, защото заявката на ОП била за 300 лева.\n\n\n\r\nА иначе управляващите и опозицията си отправиха взаимни обвинения в популизъм, лъжи, манипулиране и още в този дух.\r\nВ бюджета за ДОО, който законотворците обсъждат днес окончателно, е записано, че минималната пенсия ще е 207, 60 лв. от 1 януари до края на юни, а от 1 юли става 219, 43 лева.\r\n                    \n                    \n                От БСП искаха през втората половина на годината тя да е 300 лева. ДПС пък предлагаха пенсията да скочат от 1 април на 219, 43 лева. Очаквано и двете поправки не бяха одобрени от мнозинството.\r\nВъпреки това депутатите спориха над час и половина по въпроса.\r\nВалери Симеонов обвини социалистите, че не били застанали зад предложението на патриотите в миналия парламент най-ниската пенсия да е 300 лева и били изиграли водевил.\r\n\"Крайно време е да спрете със спекулациите, защото когато си в коалиция няма как да не се съобразиш с партньора си, а никой не казва сега, че ако не бяха патриотите в това управление, минималната пенсия нямаше да е 200 лева, не че е много на фона на цените и състоянието на хората от третата възраст, но 823 500 човека се възползваха от това увеличение\", коментира той.\r\nРамадан Аталай от ДПС обаче обвини патриотите, че били популисти.\r\n\"Тези, които се наричат ОП, преди време искаха 600 лева пенсия и ако не бяха те, земята щеше да спре да се върти, много неща се случиха с това ОП, държавата стигна до такъв упадък, че чак ГЕРБ се чудят как да се измъкнат от ситуацията\", скочи той.\r\nПо думите му патриотите били изкарали пенсионерите на улицата, за да протестират, но не били намерили как да им обяснят, че 219 лева минимална пенсия не стигат и сега са по-бедни отколкото, когато ДПС беше във властта.\r\nВалери Симеонов не му остана длъжен: \"Уважаеми господи Радаман, Вие сте манипулатор, никъде в предлаганата програма цифрата 500 лева не фигурира, а е записано 300 лева, а и добре, че бяха ОП, че да нямаме още една протурска партия в парламента\", отговори той.\r\nСпоред Юлиян Ангелов от ОП пък, \"където ДПС минава, трева не никне“, а Аталай смята, че \"където минат ОП, възниква само корупция\".\r\nВ спора се включи и Светлана Ангелова от ГЕРБ. Тя скочи на БСП като ги обвини, че са царе на популизма, дефицитите и фалитите.\r\n\"Но не дейте да заблуждавате хората, че може да се харчи повече, отколкото има\", настоя тя.", "date": "2018.11.28", "title": "Пенсионерските пари: Не били 500, а 300, но от юли 219 и стотинки"}
{"url": "https://www.dnes.bg/rusia/2018/11/28/bombeni-zaplahi-evakuiraha-tyrgovski-centrove-v-moskva.394915", "text": "Няколко хиляди души са евакуирани от 10 търговски центъра в Москва след сигнали за поставени взривни устройства, съобщи източник от спешните служби, цитиран от ТАСС.\r\n\"Оперативните служби получиха сигнали за бомбена заплаха в над 10 мола. \r\nОт сградите са евакуирани няколко хиляди души\", посочи източникът. Сред \"минираните\" търговски центрове ТАСС споменава \"Цветной\", \"Атриум\", \"Мегаполис\", \"Капитолий\" и \"Горбушкин двор\".\r\nЕвакуират се поради анонимна бомбена заплаха и посетителите на мол \"Хорошо\". \r\nВ сградите работят полицейски екипи със служебни кучета с цел проучване на терена.\r\nВълна от фалшиви сигнали за бомби заля Русия през септември-декември 2017 г., напомня ТАСС, цитирана от БТА. Телефонни терористи атакуваха тогава почти 4000 обекта, евакуирани бяха над 2,6 милиона души.", "date": "2018.11.28", "title": "Бомбени заплахи: Евакуираха търговски центрове в Москва"}
{"url": "https://www.dnes.bg/sofia/2018/11/28/sled-remont-na-remonta-tramvai-potegli-po-grafa-no-probno.394908", "text": "\n\r\nДвижението на трамваи по централната софийска улица \"Граф Игнатиев\" спря на 7 май 2018 година за ремонт на улицата и трамвайното трасе. \r\nА днес оградите на ремонтната площадка бяха премахнати за първи път в началото на октомври, когато все още ремонтът не беше приключил. Тогава от снимки на граждани, преминаващи от там се видяха неравности, дупки и пропаднала бетонна основа.\n\n\n\r\nТези снимки станаха повод за недоволства от страна на гражданите и общинската опозиция.\r\nСтоличната община пък веднага се оправда, че ремонтът все още не е приключил. Бяха разпоредени проверки за качеството, бяха съставени актове на фирмата, отговаряща за ремонта на трасето и започнаха нови ремонтно-поправителни дейности.\r\n                    \n                    \n                После пък имаше недоволство от бизнеса, заради забавянията на ремонтите на \"Граф Игнатиев\". И с основание - на улицата има стотици магазини, а в тях е хлябът на много търговци.\r\nПърво ремонтните дейности трябваше да приключат през октомври, после през ноември, но чак днес пуснаха тестово трасето за трамваите.\r\nСтоличният електротранспорт ще прави 72 часа проби на ремонтираните трамвайни линии.\r\nРемонтът на пешеходната зона пък продължава и се очаква той да приключи в средата на март.", "date": "2018.11.28", "title": "След ремонт на ремонта: Трамвай потегли по \"Графа\", но... пробно!"}
{"url": "https://www.dnes.bg/obshtestvo/2018/11/28/syvetyt-po-sigurnostta-rusiia-i-ukraina-da-se-razberat.394925", "text": "В интерес на всички е Руската федерация и Украйна да проявят сдържаност, а напрежението да бъде преодоляно с диалог.\r\nТова е позицията на Съвета по сигурността към Министерския съвет, който проведе заседание днес под ръководството на премиера Бойко Борисов.\r\nПозицията идва след сблъсъка между украински и руски кораби в района на Керченския пролив и Азовско море.\n\n\n\n\r\nОпасното нарастване на напрежението доведе до задържане на украински кораби и техните екипажи, както и до раняване на украински военнослужещи. Съветът по сигурността счита, че тези действия от страна на Руската федерация са недопустими, съобщиха от правителствената пресслужба.\r\n                    \n                    \n                \"Призоваваме руските власти да освободят незабавно задържаните плавателни съдове и техните екипажи. Очакваме Руската федерация да зачита свободата на преминаване през Керченския пролив в съответствие със задълженията на руската страна съгласно действащото международно право\", пише още в позицията.\r\nСъветът по сигурността към МС ще продължи да следи внимателно ситуацията, включително в тясно сътрудничество с партньорите в ЕС и НАТО. ", "date": "2018.11.28", "title": "Съветът по сигурността: Русия и Украйна да се разберат!"}
{"url": "https://www.dnes.bg/stranata/2018/11/28/mvr-niama-milost-globi-policai-za-nepravilno-parkirane.394905", "text": "В МВР – Пазарджик е получен сигнал за неправомерно паркиране на техен колега от службата във Велинград.\r\nСпоред сигнала полицай е спрял неправомерно на място, което е било предназначено за инвалиди, съобщава \"Фокус\".\n\r\nПо думите на Мирослав Стоянов, говорителят на МВР - Пазарджик , директорът на дирекцията старши комисар Йордан Рогачев е разпоредил на началника на управлението в курорта да установи кой е служителят, извършил нарушението, като след това да му бъде съставен акт.\r\n\"Тази сутрин на младши автоконтрольор от Районно управление на МВР – Велинград, който е паркирал служебния автомобил на непозволено място, е съставен акт за нарушение по Закона за движение по пътищата. Според ръководството на областната дирекция с поведението си полицейските служители трябва да дават пример на останалите, като самите те спазват стриктно правилата за движение\", коментира Стоянов.\r\n ", "date": "2018.11.28", "title": "МВР няма милост! Глоби полицай за неправилно паркиране"}
{"url": "https://www.dnes.bg/sofia/2018/11/28/pensionerite-na-protest-nedovolni-ot-bezrazlichieto.394937", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПенсионерите на протест пред Народното събрание. Недоволството е заради безразличието на управляващите към техните проблеми. \r\nПротестът се провежда днес заради обсъждането на проектобюджета на Държавното обществено осигуряване (ДОО) в парламента, предаде \r\nЕдин от организаторите на протеста, ген. Васил Върбанов заяви, че хората са възмутени от пренебрегнатите им искания за осъвременяване на пенсиите.\r\nВъзрастните хора настояват за бързо нарастване на минималната пенсия и специален закон за тях.\r\nВ бюджета за ДОО, който законотворците обсъждат днес окончателно, е записано, че минималната пенсия ще е 207, 60 лв. от 1 януари до края на юни, а от 1 юли става 219, 43 лева.", "date": "2018.11.28", "title": "Пенсионерите на протест: Недоволни от безразличието"}
{"url": "https://www.dnes.bg/zvezdi/2018/11/28/ludost-borba-oceliavane-i-edin-satyr-ot-miry.394896", "text": "\r\nМирян Костадинов, познат с участието си в музикалното предаване X Factor, и групата му MIRY, зарадваха феновете с нова песен.\r\nПарчето носи името \"Nightmare\" и от групата твърдят, че това е най-мащабният, но и най-предизвикателният им авторски проект. За пореден път музиката и текстът са на Мирян.\r\nПесента е определена като дарк инди рок. Видеото към \"Nightmare\" пък говори за най-страшните кошмари, с които се сблъскват хората в реалния живот - лудостта, удавянето, борбата за живот и оцеляването в екстремни ситуации.\r\n                    \n                    \n                Клипът към сингъла е заснет за 5 снимачни дни на различни локации. За да се пресъздаде преминаването на MIRY през най-тъмните човешки кошмари и освобождаването от страха, в снимачния процес се включват актрисите Веселина Михалкова и Гергана Арнаудова (в ролите на медицинските сестри).\r\nВ продукцията участват и балерините от Varna Dance Theatre, както и над 2000 живи щурци, с които Мирян си партнира в една от сцените, съобщават от Creative Energy Hub. Един от най-интересните моменти за феновете е отрязването на косата на Мирян със сатър.\r\n \r\n", "date": "2018.11.28", "title": "Лудост, борба, оцеляване и един... сатър от MIRY"}
{"url": "https://www.dnes.bg/sofia/2018/11/28/taksidjii-na-protest-iskat-visoki-tarifi-a-i-v-bus-lentite.394876", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Таксиметрови шофьори излизат на протест в София. Недоволството им е заради неактуализираните с години минимални и максимални тарифи за превоз. Те настояват стоянките им в София да са повече, да са добре обозначени и да не спират други автомобили на тях. Освен това според таксиметровите водачи Столичната община не изпълнява законовите си задължения да актуализира въведените минимални и максимални тарифи за превоз, което трябва да се прави всяка година.\n\r\n\"7 години вече общината не изпълнява това задължение. Нямаме минимални тарифи, нямаме защита от нелоялни практики, от дъмпинг за шофьорите. В момента тарифите гравитират от 77 - 79 стотинки - дневна и към 90 стотинки - нощна. Има обаче фирми, които работят под тези стойности\", обясни Красимир Цветков пред камерата на .\n                    \n                    \n                \r\nТаксиметровите водачи обясниха, че организации от бранша за изготвили оценка, която са предали в Столичната община, с която искат цена на километър превоз от поне 96 стотинки през деня и 1,14 лв. за нощна тарифа.\n\r\nДруго тяхно искане е и да могат да ползват бус лентите, което по думите им е отдавна и ще бъде полезно за клиентите им.\n\r\n\"Искаме да ни пуснат да се движим в бус лентите, за да можем по-бързо да предвижим клиента. Съответно и това ще по-добре за клиента, тъй като с изчакването в задръстване в София на него му се натрупва сметка, така ще стане по-ниска и неговата сметка за курса\", поясниха те в ефира на \"България сутрин\".\n\r\nТе настояват местата на стоянките им да бъдат оцветени в жълто, както за инвалидите са в синьо.\n\r\nТаксиметровите водачи обвиниха Столичната община в липса на диалог и настояха за осигуряване на условия за тяхната работа и добавиха, че искат намаляване на данъците, които плащат, докато не им бъде осигурена среда за работа. \n\r\nПротестът е организиран от Националния таксиметров синдикат. Таксиметровите шофьори ще отстояват исканията си пред общината, от 12:00 часа днес и обясниха, че са в контакт с колегите от другите големи градове, които също са готови да протестират и допълниха, че днешното им недоволство ще бъде изразено с цел да се обърне внимание към тях.\n\r\nПо думите им, ако това не стане, са възможно да се състои и масов национален протест.", "date": "2018.11.28", "title": "Таксиджии на протест: Искат високи тарифи, а и в бус лентите"}
{"url": "https://www.dnes.bg/kino/2018/11/28/grinch-otkradna-pobedata-predi-koleda.394872", "text": "Създадената по книгата на Доктор Сюс \"How the Grinch Stole Christmas\" от 50-те години на миналия век, триизмерна анимация \"Гринч\" съвсем очаквано привлече най-много зрители в киносалоните у нас, сочат обобщените данни от миналия уикенд. Разказът за това как зеленият и кисел герой организира заговор за съсипването на Коледа в Койвил е гледана вече от 27 792 зрители и има 275 358 лева приходи за първите три дни у нас, предаде БТА.\r\nНа втора позиция е \"Фантастични животни: Престъпленията на Гринделвалд\", продължение на излезлия преди две години \"Фантастични животни и къде да ги намерим\". Историята, от която започва развитието на познатия вече сюжет от \"Хари Потър\", е гледана от вече 46 705 зрители и има 537 132 лева приходи за десетте дни у нас.\r\n                    \n                    \n                Втората премиера от миналия уикенд - \"Крийд 2\" е на трета позиция сред най-гледаните филми. Продължението на филма от 2015 година и на сагата \"Роки\", в което под наставничеството на Роки Балбоа Адонис Джонсън - Крийд се изправя срещу сина на Иван Драго - Виктор, е гледано от 11 101 зрители и има 102 176 лева приходи за първите три дни у нас.\r\nНа четвърто място е биографичният \"Бохемска рапсодия\". Разказът за първите години на легендарната \"Куин\" и развитието на взаимоотношенията в групата и солиста й Фреди, подплатен с много позната и обичана музика е гледан вече от 90 840 зрители и отчита 856 708 лева приходи за месец на екраните у нас.\r\nПето място е за \"Лешникотрошачката и четирите кралства\", създаден по приказката на Ернст Хофман от 1816 г. Коледното настроение на малката Клара, пренесена в магически светове, където трябва да намери баланс в битка със злото, е гледано от 53 431 зрители и отчита 535 871 лева приходи за трите седмици у нас.\r\nНа шесто място в топ 10 е екшънът \"Унищожителят\", създаден по романа \"Firing Point\" на Джордж Уолъс и Дон Кийт. Филмът, пресъздаващ историята на неосъществен преврат в Русия, за пресичането на който помагат американски подводничари и тюлени, заснет в България и Великобритания, е гледан от 20 979 зрители и има 189 422 лева приходи за петте седмици у нас.\r\nНа седмо място е екшън-трилърът \"Вдовици\", създаден по едноименния британски тв минисериал от 1983 г. Започващата с убийството на четирима въоръжени крадци история, която преминава през поемането на неразплатен дълг от вдовиците им, за да се стигне до неочакван обрат накрая, е гледана от 6 868 зрители и има 65 105 лева приходи за десетте дни у нас.\r\nОсмо място е за музикалния \"Роди се звезда\" с Брадли Купър и Лейди Гага в главните роли.Третият по ред римейк на историята от 30-те години на миналия век за млада звезда, започваща бляскава кариера, подпомогната от залязващ музикант, е втори месец на екраните у нас и е гледан вече от 38 247 зрители и има 355 528 лева приходи от тях.\r\nНа девето място сред най-гледаните филми е \"Венъм\", създаден по комиксите на \"Марвъл\". Историята на героя, пресъздаден от Том Харди и дигиталните технологии, който е съперник на Спайдърмен, е гледан вече от 132 087 зрители и има 1 443 684 лева приходи за двата месеца по екраните у нас.\r\nДесета позиция е за \"Мистерията на къщата с часовника\" по мотиви от едноименния детски роман на Джон Белеърс от 1973 година. Приключенията на малкия и осиротял Луис в къщата на чичо му Джонатан, където трябва да спре унищожаването на човечеството, след като сам е предизвикал това, са гледани от 48 665 зрители и отчитат 411 420 лева приходи за месец и половина у нас.", "date": "2018.11.28", "title": "\"Гринч\" открадна победата преди Коледа"}
{"url": "https://www.dnes.bg/sofia/2018/11/28/niknat-kato-gybi-blok-do-bloka-v-obelia-a-decata-bez-ploshtadki.394875", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nГраждани срещу строежите в \"Обеля\". За пореден път жителите на квартала излизат на улицата, за да изразят недоволството си от лошата инфраструктура, застрояването на зелените площи и недостатъчния брой детски площадки, градини и ясли.\n\n\r\nРазстоянието между строящия се обект и сградите в района е няколко метра. Гражданите посочват, че то не е достатъчно, тъй като при отводняване на строителната зона, намираща се между блок 117 и 116, мазетата на блок 116 са били наводнени.\r\nТе обясниха, че децата им няма къде да се играят, няма детски градини и има една детска площадка, която е заградена също със строеж. В района зелени зони почти не са останали.\r\n                    \n                    \n                \"Абсурдът е на лице. Фактът, че са си позволили лукса да изкопаят и завземат паркоместата, за какво говорим? Освен това всички знаят, че когато мястото, дори да е частно, е в разрез с живущите наоколо, общината е тази, която трябва да предприеме мерки, да обезпечи собственика на земята и да използва терена за общинска собственост, която да е в полза на живущите\", сподели пред  жителка на квартала.\r\nДнес се очаква да се срещнат кметът на района, архитектът на района и главният архитект на София - Здравко Здравков. Жителите на квартала обявиха, че ще протестират и тази неделя.\n\r\n ", "date": "2018.11.28", "title": "Никнат като гъби: Блок до блока в \"Обеля\", а децата без площадки..."}
{"url": "https://www.dnes.bg/kino/2018/11/28/pochina-tatkoto-na-spondj-bob.394873", "text": "Почина създателят на детския анимационен герой Спондж Боб Квадратни гащи. \r\n57-годишният Стивън Хиленбърг е издъхнал в резултат на амиотрофична латерална склероза, предадоха световните агенции.\r\n\"С тъга споделяме новината за кончината на Стивън Хиленбърг, създателят на Спондж Боб Квадратни гащи. Днес, запазваме минута мълчание, за да почетем неговия живот и работа\", посочи снощи в Туитър компанията Никелодеон, която излъчваше шоуто, предаде БТА.\r\nСериалът \"Спондж Боб Квадратни гащи\" е излъчен за първи път през 1999 г. Спечелил е множество награди, включително няколко \"Еми\", и се разрасна до многомилиарден франчайз.", "date": "2018.11.28", "title": "Почина таткото на Спондж Боб"}
{"url": "https://www.dnes.bg/sofia/2018/11/28/krusev-tramvai-trygvat-dnes-testovo-po-grafa.394874", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОт днес започва тестово пускане на мотриси по улица \"Граф Игнатиев\", обяви тази сутрин заместник-кметът по транспорта на София Евгени Крусев.\r\nМотрисите ще се движат без да превозват пътници и в рамките на 72 часа и ще проверяват готовността и годността на трасето.\r\nЗаместник-кметът на София обясни, че тези тестове са задължително условие преди приемане и пускане в експлоатация. След това комисия от ДНСК ще трябва да провери обекта, за да издаде акт 16.\r\n\"След това ние имаме готовност веднага да се пусне редовно трамвайно движение по линии 10, 12 и 18, които минават по улица \"Граф Игнатиев\". Проверява се как е изпълнен релсовият път, как е изпълнена контактно-кабелната мрежа и съответно дали мотрисите преминават нормално, така че когато се пусне редовно движение с пътници, всичко да бъде проверено и прието\", обясни още Евгени Крусев.\n\n\n\r\n                    \n                    \n                Зам.-кметът допълни още, че трасето, настилките и кабелната мрежа са изградени на 100% и технически няма пречки трамвай да премине по този участък. Именно това е и причината за започването на тестовете.\r\nОт Столичната община допълниха още, че релсовото трасе по улица \"Граф Игнатиев\" е била само част от целия проект за реконструкция и работата по тротоари, осветление, озеленяване и други компоненти от градската сред продължава, предаде .\r\nНа някои места ще бъдат премахвани и загражденията, за да не се пречи на бизнеса в района.\r\nЕвгени Крусев коментира и зимната обстановка в столицата тази сутрин. Той обясни, че се очаква засилен трафик и призова хората да ползват градския транспорт. Крусев увери още, че се обработват всички основни трасета в града, а на терен са 140 снегорина.", "date": "2018.11.28", "title": "Крусев: Трамваи тръгват днес тестово по \"Графa\"!"}
{"url": "https://www.dnes.bg/health/2018/11/28/za-kakvo-e-polezen-devesilyt.394842", "text": "Девесилът е подправка, която се използва у нас, както и в кухните на много народи в Европа и Азия. Той е многогодишно растение от семейството на моркова и магданоза. Използва се като подправка за супи, агнешко месо, риба, различни салати и разядки.\r\nОсвен особеният вкус, девесилът притежава и някои активни лечебни вещества, които го правят много полезен за здравето. Той съдържа камфор, лимонен, кумарини, лецитин, органични киселини и полифеноли.\r\n\r\n\r\nБлагодарение на противовъзпалителните и успокояващи свойства, девесилът има ефекти и при алергични реакции. Кверцетинът в него намалява имунния отговор, като действа подобно на инхибитор на хистамините в тялото. Симптомите на хрема, сълзене, дразнене в гърлото намаляват.\r\n                    \n                    \n                \r\nУспокояващите свойства на девесила играят важна роля и за кожата. Приложен директно върху нея той облекчава различни раздразнения. Антиоксидантите в него проникват в кожата и я успокояват. Действа добре при екзема, псориазис, както и срещу бръчки.\r\n\r\nДевесилът действа като отхрачващ агент, помагащ при кашлица и болно гърло. В девесила се съдържа евкалиптол, който има успокояващо и отхрачващо действие, намаляващо възпалението в тъканите на дихателните пътища.\r\n", "date": "2018.11.28", "title": "За какво е полезен девесилът? "}
{"url": "https://www.dnes.bg/akoshtete-vqrvaite/2018/11/28/10-te-glupavi-greshki-prez-pyrvata-godina-ot-braka.394843", "text": "Първата година от брака е типичната фаза на медения месец. Любов, страст, мечти, желание да сте непрекъснато в прегръдките на любимия. \r\nПроблемът е, че много двойки неосъзнато вървят към някои капани, появяващи се точно в първата година от брака.\r\nКои са най-често срещаните грешки, които много младоженци правят в началото на съвместния си живот?\r\n\r\nНачалната фаза на брака е вълнуваща, защото тогава започвате да градите живота си, купувате си жилище, обзавеждате го, погълнати сте от всичко, свързано с брака ви, с плановете. Така неусетно започвате да прекарвате все повече време с партньора си, а пренебрегвате другите си социални контакти. Чисто психологически това вреди на здравата ви връзка.\r\n                    \n                    \n                \r\nНякои хора, които са имали известни проблеми с партньора си преди брака се надяват, че след започването на нова фаза от съвместния им живот нещо ще се промени. Често тези очаквания не биват оправдани, а заедно с това идват и разочарованията. Опитайте се да имате по-реалистични очаквания и няма да ви е толкова трудно да приемете новото си начало.\r\n\r\nВсички двойки без изключение имат разногласия, проблеми, малки или по-големи причини за скандал. Това е неизбежно. Но има начини да спорите и да се карате без да се наранявате. Бъдете коректни дори в тези моменти и уважавайте достойнството на другия.\r\n", "date": "2018.11.28", "title": "10-те глупави грешки през първата година от брака"}
{"url": "https://www.dnes.bg/football/2018/11/28/mourinio-hvyrlia-i-chupi-posle-se-hvali-preskacham-grupite.394878", "text": "Мениджърът на Манчестър Юнайтед – Жозе Моуриньо, полудя от радост след драматичната победа с 1:0 над Йънг Бойс в Шампионска лига. \r\nУспехът на \"Олд Трафорд\" дойде в заключителните секунди на сблъсъка след гол на Маруан Фелайни. По този начин \"червените дяволи\" си осигуриха участие на 1/8-финалите.\r\n \r\nИ това беше повод за Специалния да отпразнува бурно попадението на белгийския национал. Той взе една от водоноските край тъчлинията и я заби мощно в земята.\r\n \r\nПосле Моуриньо коментира победата в типичния си стил. \"За 14-ти сезон съм в Шампионска лига и за 14-ти път прескачам груповата фаза. Сезонът, в който не участвах в турнира, спечелих Лига Европа. Опитен съм и мога да предскажа какво ще се случи. Имахме нужда от допълнителен полузащитник, за да вкараме гол и така и стана\", заяви Моуриньо.\r\n \r\n\"Надявам се, че никой няма да каже, че сме играли отбранително. Натиснахме още от 2-ата минута и феновете го забелязаха. Трябваше да спечелим с повече\", добави тактикът.\r\n \r\nСлед 5 кръга Юнайтед заема 2-ро място с 10 точки и в последния кръг гостува на Валенсия. Лидер е италианският хегемон Ювентус с 12 т.\r\n \r\n", "date": "2018.11.28", "title": "Моуриньо хвърля и чупи, после се хвали: Прескачам групите!"}
{"url": "https://www.dnes.bg/notifikacii/2018/11/28/ndrangeta-prodava-kokain-i-kupuva-vsichko-za-prodan.394870", "text": "Калабрийската мафия Ндрангета е единствената престъпна организация, която присъства на всички континенти и продължава да се разраства. Това заяви  Никола Гратери, италиански магистрат, който от десетилетия се бори срещу мафията, предаде Франс прес.\n\r\nСпоред него Ндрангетата присъства в Западна Европа, Северна Америка, Южна Америка, Централна Америка, Африка и сега се разпростира и в Източна Европа.\n\r\nШейсетгодишният Гратери, който живее под полицейска охрана от 1989 г., сега е главен прокурор на Катанцаро, главния град на италианската област Калабрия. \n\r\nТой представи пред журналисти в Рим своята книга, озаглавена \"Тайната история на Ндрангетата\", написана в сътрудничество с професор Антонио Никазо, специалист по изследвания върху мафиите и преподавател в САЩ и Канада.\n                \n                \r\n\"Ндрангета присъства навсякъде, където има пари и власт за управление. Тя не е нито от ляво, нито от дясно\", допълни той.\n\r\nГратери, който е заклет еврофил и подкрепя идеята за една федерална Европа, упрекна ЕС, че страда от липса на \"култура на сигурността\".\n\r\n\"Докато Европа не се убеди в структурираното присъствие на Ндрангетата в нейните държави, напредъкът на борбата срещу тази мафия ще бъде труден, защото тя сега се опитва да не привлича вниманието на държавата\", предупреди италианският магистрат, цитиран от БТА.\n\r\n\"Ндрангетата прави две неща в Европа. Тя продава кокаин и с парите от този трафик купува всичко, което е за продан\", допълни той.\n\r\n\"Внимавайте, днес тя действа в кафенета, пицарии или хотели, но утре може да предприеме действия в телевизии или вестници, така че да ориентира общественото мнение\", предупреди експертът.\n\r\nСпоред Никазо пък борбата срещу мафията е още по-трудна, защото изисква използването на разузнавателни служби, за да се извършат добре операциите срещу нея, а разузнавателните служби сега са ориентирани към борбата с тероризма.\n\r\n\"Терористичната дейност поражда силно безпокойство у обществото, но не и мафиотската дейност\", каза Никазо и призова борбата да се води и на двата фронта.", "date": "2018.11.28", "title": "Ндрангета: Продава кокаин и купува всичко за продан"}
{"url": "https://www.dnes.bg/stranata/2018/11/28/dvama-izcheznaha-v-gora-do-pomoriisko-selo.394887", "text": "Двама души са изчезнали в гората край поморийското село Козичино. \"Снощи към 1.00 часа са подали сигнал, че са се изгубили\", каза за bTV кметът на селото.\r\nЗапочнала е акция по издирването им, в която участват екипи на полицията и пожарната. В района има гъста мъгла, вали дъжд, който се обръща на сняг.\r\nВ момента няма връзка с тях. Екипите претърсват района на Източна Стара планина. Тази сутрин е открита колата им. Предполага се, че двамата са от Несебър.", "date": "2018.11.28", "title": "Двама изчезнаха в гора до поморийско село"}
{"url": "https://www.dnes.bg/eu/2018/11/28/kakvi-prava-shte-imame-na-ostrova-sled-brexit.394877", "text": "В българското посолство в Лондон се проведе информационна среща за българските граждани на територията на Обединеното кралство за техните права след Brexit и схемата за кандидатстване за \"статут на уседналост\". \r\nПрисъстващите българи получиха уверения от служители на британските ведомства, ангажирани в този процес, че нямат основания за притеснения за съблюдаването на правата им дори и в случай на излизане от ЕС без сделка, предаде БНР.\n\n\n\r\nПосолството ни организира този семинар съвместно с министерството за Brexit и министерството на вътрешните работи. Заместник-министърът за Brexit Робин Уокър отговори на въпроса дали българите трябва да се притесняват за получаването на така наречения \"статут на уседналост\" и да побързат след обявената дата за Brexit – 29 март 2019 година:\r\n                    \n                    \n                \"Тези, които са граждани на ЕС, които са тук легитимно, независимо дали са с техните семейства, дали работят или учат, ще бъдат защитени от сключеното споразумение, а това означава, че ще имат право на \"статут на уседналост\". Няма нужда да се бърза. Те ще имат две години след напускането на ЕС да уредят този статут и дори допълнителен гратисен период след преходния период\".  \r\nСлужители на двете ведомства запознаха българските граждани с процедурата и необходимите документи. Те отговориха изчерпателно на многото зададени въпроси и за напълно конкретни случаи. На срещата присъстваше и българският заместник-министър по труда и социалната политика Зонрица Русинова. На въпроса как гледа българското правителство на целия този процес, тя отговори:\r\n\"Първото нещо, което трябва да кажем, е, че интересът на българското правителство е да запази правата на всички хора, които живеят и работят във Великобритания по възможно най-добрия начин за тях и в техен интерес. Преговорният процес беше изключително труден и ние като председател на Еевропейския съвет през първите 6 месеца на тази година водихме част от тези преговори. За нас, като страна-членка, е удовлетворително наистина, че ЕС успя да приеме в неделя споразумението\".\r\nОще подобни семинари се предвиждат и на други места както в Обединеното кралство, така и в България.", "date": "2018.11.28", "title": "Какви права ще имаме на Острова след Brexit?"}
{"url": "https://www.dnes.bg/stranata/2018/11/28/kyshta-goria-v-gabrovo-niama-postradali.394886", "text": "Къща е горяла в Габрово през изминалата нощ, съобщава \"Фокус\", като се позовава на информация на пожарната в града. \r\nСъобщението за пожар на ул. \"Никола Войновски\" е получено около 01:20 часа. \r\nНа място са изпратени два противопожарни автомобила и седем пожарникари. \r\nЗа щастие при инцидента няма пострадали. Огънят е унищожил покрив, дървена дограма и е опушил стени на сградата. \r\nВероятната причина за възникването на пожара е късо съединение.", "date": "2018.11.28", "title": "Къща горя в Габрово, няма пострадали"}
{"url": "https://www.dnes.bg/notifikacii/2018/11/28/spite-li-izbuhvate-li-7-simptoma-na-nerven-sriv.394844", "text": "Стресът в малки количества може да бъде полезен, дори мотивиращ. Ежедневието на всеки от нас е изпълнено със стрес и нервно напрежение.\r\nНевъзможността понякога да се справим с тях може да ни изправи пред нервен срив. Има някои ясни признаци, които подсказват за наличието на такъв, като:\r\n\r\nЕдна от причините за появата на необяснимо главоболие може да бъде нервното разстройство. Тялото ни винаги подсказва, когато стресът и напрежението са в повече, а първият признак е главоболието. Също така челюстите, шията, раменете са най-засегнати.\r\n\r\nНервното разстройство физически се проявява в различни форми, като сърцебиенето е едно от тях. Когато сме напрегнати, нашето дишане е неравномерно, което води и до неравномерен сърдечен ритъм. За да го нормализирате, опитайте се да се успокоите, да дишате дълбоко, да направите лека разходка.\r\n                \n                \r\nСпите ли спокойно? Ако не, обърнете внимание на нивата на стрес в ежедневието ви. Когато сме твърде стресирани, депресията незабелязано става част от нашия живот. Безсъние или дълги часове сън. За да промените това, опитайте се да създадете спокойна атмосфера за сън, спортувайте по-често, медитирайте, практикувайте йога.\r\n", "date": "2018.11.28", "title": "Спите ли? Избухвате ли? 7 симптома на нервен срив"}
{"url": "https://www.dnes.bg/sofia/2018/11/28/koi-stolichni-kvartali-ostavat-bez-voda-utre.394893", "text": "\"Софийска вода\" временно ще прекъсне водоснабдяването в някои части на столицата утре, 29 ноември, съобщиха от дружеството.\r\nВъв връзка с подмяна на хидрофорна уредба до бл. 1, жк. \"Изток“, се налага спиране на водоподаването от 10:00 до 19:00 часа на клиентите на \"Софийска вода\", живеещи на ул. \"Чарлз Дарвин\" №25 бл. 2, ул. \"Пиер Дегейтър“ №9 бл. 3, ул. \"Пиер Дегейтър“№4 бл. 1. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване на ул. \"Чарлз Дарвин“ №25.\r\nВъв връзка с реконструкция на уличен водопровод на ул. 107, жк. \"Обеля“ 2, се налага спиране на водоподаването от 09:00 до 17:00 часа на клиентите на \"Софийска вода\", живеещи в: бл. 269, бл. 268, бл. 272, бл. 273, бл. 271, ул. 275. \r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска пред 30 ДКЦ.\r\n                    \n                    \n                Поради подмяна на редуктор и спирателен кран на ул. \"Дяволска река“, вилна зона \"Бункера“, се налага спиране на водоподаването от 09:00 до 16:30 часа на клиентите на \"Софийска вода\", живеещи в района на вилна зона \"Бункера\". При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Бистришко шосе“ и ъгъла с ул. \"Самодивски езера“.\r\nПоради подмяна на сградно водопроводно отклонение на ул. \"Хемус“, жк. \"Гео Милев“, се налага спиране на водоподаването от 10:00 до 18:00 часа на клиентите на \"Софийска вода\", живеещи на ул. \"Хемус“ - от ул. \"Коста Лулчев“ до ул. \"Лидице“. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Хемус“ и ъгъла с ул. \"Коста Лулчев“.\r\nВъв връзка с пресвързване на уличен водопровод на бул. \"Димитър Тошков“, с. Локорско, се налага спиране на водоподаването от 09:30 до 16:30 часа на клиентите на \"Софийска вода\", живеещи в на ул. \"Илия Манов“, ул. \"Славе Турчов“, ул. \"Веско Веселинов“, бул. \"Димитър Тошков“. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Илия Манов“ и ъгъла с бул. \"Димитър Тошков“.\r\nЗаради прекъсване на сградно водопроводно отклонение на ул. \"Зеленска“, кв. \"Бенковски“, се налага спиране на водоподаването от 09:30 до 14:00 часа на клиентите на \"Софийска вода\", живеещи на ул. \"Веле Митров“, ул. \"Зеленска“, ул. \"Оралица“, бул. \"Лазар Михайлов“. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Календерска“ и ъгъла с ул. \"Поп Георги Величков“.", "date": "2018.11.28", "title": "Кои столични квартали остават без вода утре"}
{"url": "https://www.dnes.bg/stranata/2018/11/28/nishto-novo-razhodite-na-bylgarina-rastat-dohodite-mu-ne.394880", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Тревожна статистика – половината от българите не могат да се справят с неочаквани финансови разходи, сочи последното проучване на Евростат.\n\n\n\n\r\nЗа 2017 година става въпрос за близо 53% от българите. За сравнение в Европейския съюз средният показател е бил 34 на сто.\r\n\"В България едно заболяване може да значи тежест за бюджета между 10 и 20 хил. лева. НЗОК не покрива огромна част от пособията, необходими за непредвидени обстоятелства, свързани с влошено здравословно състояние. А това може да ни коства здравето, за съжаление понякога и живота\", отбеляза пред  Ваня Григорова от КТ \"Подкрепа\".\r\n                    \n                    \n                Според икономиста Кольо Парамов това са фатални условия, плод на 25-годишна грешна доходна политика.\r\n\"Позволихме си лукса да дадем разрешителни за 450 частни болници и лаборатории, които изсмукват по възможно най-грубия начин бюджета на НЗОК. Дори и още 1 млрд. лева допълнително да бъдат предвидени, с тях ще се случи същото. Отпадна преразпределителния подход на държавата и резултатът е, че се стигна до сегашното положение\", коментира той.\r\nВчера парламентът прие на второ четене рамката на бюджета на Националната здравноосигурителна каса за 2019 г. За здраве през следващата година са заложени близо половин милиард лева повече. Повече пари са заложени както за болнична, така и извънболнична помощ. Осигурителната вноска се запазва 8%, както досега.\r\nПриходите в бюджета ще бъдат в размер на почти 4,3 млрд. лева. Ръстът в приходите е с 418,4 млн. лв. спрямо 2018 година.\r\nЗдравноосигурителните приходи ще бъдат над 4,2 млрд. лева, в които влизат трансфери за здравно осигуряване и здравноосигурителни вноски.\n\r\n ", "date": "2018.11.28", "title": "Нищо ново! Разходите на българина растат, доходите му – не!"}
{"url": "https://www.dnes.bg/stranata/2018/11/28/ako-pytuvate-vnimatelno-pytishtata-prohodimi-v-snega.394895", "text": "Всички републикански пътища на територията на страната са проходими при зимни условия. Близо 800 машини са обработвали пътните настилки през нощта и тази сутрин заради започналия снеговалеж, съобщиха от Агенция \"Пътна инфраструктура\".\n\r\nЗа снегопочистване временно е ограничено движението на тежкотоварни автомобили над 12 тона по път I-1 Ботевград – Враца и по път II-17 АМ \"Хемус\" – Ботевград на територията на област Враца, както и по път I-5 Русе – Бяла. Шофьорите на товарни автомобили над 12 тона е необходимо да изчакат на място.\n\r\nВременно е ограничено движението на всички автомобили по път I-1 Видин - Враца в участъка Ружинци – Сумер на територията на област Монтана поради снегопочистване. Шофьорите на всички автомобили е необходимо да изчакат на място.\n                    \n                    \n                \r\nБез ограничение за всички превозни средства е преминаването през Прохода на Републиката, Ришки, Котленски, Айтоски, Обзорски, Печинско, Предел и Рожен. Ограничено е движението на МПС над 12 т през проходите Троянски, Петрохан и Шипка, над 10 т през Вратник и Твърдишки, а над 3,5 т през Дюлински и Пампорово. Целогодишно са затворени за движение проходите Златишки и Върбишки.\n\r\nАгенция „Пътна инфраструктура“ препоръчва на шофьорите на тежкотоварни моторни превозни средства и на леки автомобили да тръгват на път само с подходящи гуми, да карат със съобразена скорост и повишено внимание, спазвайки указанията на \"Пътна полиция\". \n\r\nБлокирането на движението от автомобили, които не са подготвени за движение при зимни условия затруднява работата на снегопочистващата техника и възпрепятства пътуването на всички останали шофьори.\n\r\nОбластните пътни управления и снегопочистващите фирми работят на 24-часов режим и са в готовност за поддържане на републиканската пътна мрежа.\n\r\nВсички граждани и транспортни фирми могат да получават информация за актуалната пътна обстановка от  и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.", "date": "2018.11.28", "title": "Ако пътувате – внимателно! Пътищата проходими в снега"}
{"url": "https://www.dnes.bg/cars/2018/11/28/17-dekemvri-500-terminala-v-stranata-e-vinetkite-v-prodajba.394797", "text": "От 17 декември ще се пусне продажбата на електронни винетки през сайта на Националното ТОЛ управление и мобилното приложение, заяви неговият директор Антон Антонов. Той добави, че до края на годината ще бъдат инсталирани 500 терминала за самообслужване, които ще са разположени предимно по бензиностанциите на пътната мрежа.\r\nПо думите му ще има възможност и за закупуване на каса. В този случай не е необходимо да се пази разписката, каза Антонов пред БНР и обясни, че колата ще бъде разпозната само по регистрационния номер.\r\nТой обаче предупреди, че в системата не е предвидено връщане на винетка при сгрешен номер.\n\n\n\n\r\n                    \n                    \n                \"Започваме преобразуване на хартиените винетки към електронни от 17 декември. Това ще е достъпно от сайта ни. Единственото условие е да не отлепяте хартиената винетка до нейното изтичане\", каза Антонов. По думите му няма да има наказания за хората, които не са преобразували хартиената си винетка в електронна.\r\nОколо 650 служители на ТОЛ управлението ще осъществяват проверките на пътя в цялата страна, отбеляза още Антонов. Те ще покрият цялото денонощие - ще работят на три смени по 8 часа. Този ТОЛ контрол ще спира шофьорите, единствено ако имат неплатена пътна такса. Той посочи и какви глоби се обсъждат в момента:\n\r\n\"Даваме улесняване на шофьора – при заплащане на компенсаторна такса. За леките автомобили до 3,5 т. е в рамките на 70 лв. Тази такса може да се плати на място с дебитна или кредитна карта, пари в брой няма да се приемат. Ако нямате възможност за заплащане на място, ще се издаде акт за нарушение, с който имате 14-дневен срок да си платите тази такса. Ако в срок не се плати компенсаторната такса, се издава наказателно постановление, глобата при което е в пъти по-голяма – около 300 лв.\"\n\r\nСлужители на Агенция \"Митници\" ще спират автомобили без винетки и на границата. Агенцията ще е последната инстанция, която ще налага глобите, каза Антон Антонов и подчерта, че се цели събираемостта на глобите да е над 90-95%.\n\r\nПредвижда се още колата да няма възможност да мине на технически преглед преди да е платила винетната такса.\n\r\nОсвен досегашните винетки, ще има и уикенд винетки, която ще струва 10 лв. - тя ще е валидна от петък от 12 часа до неделя 23.59 часа.\n\r\nОт Националното ТОЛ управление очакват повишение на приходите от винетки.\r\n\"След 16 август 2019 в сила ще влезе ТОЛ системата. В момента се слагат около 300 камери, които ще определят  какъв вид е превозното средство, колко са осите му и на момента ще знаем каква тарифа ще трябва да му се наложи.  Ще има два варианта за заплащане - единият е чрез закупуване на маршрутна карта - тя ще се дава от място до място, докъдето пътува. Другият варианта е да си купят бордово устройство, което отново ще съдържа всички тези данни - тонаж, брой оси и т.н. Отделно с камерите ще сравняваме дали подадените от тях данни отговарят на истината\", разясни той.\r\nПо думите му все още в процес на обсъждане е каква част от пътищата в страната ще влязат в ТОЛ системата. В началото на декември ще има яснота за това.", "date": "2018.11.28", "title": "17 декември, 500 терминала в страната... е-винетките в продажба"}
{"url": "https://www.dnes.bg/obshtestvo/2018/11/28/chinovnici-na-verigi-sledim-onlain-kakvo-sa-svyrshili.394860", "text": "До дни ще можем да следим в интернет какво е свършил чиновника по нашите сигнали, запитвания или искания. Това ще става чрез Системата за сигурно електронно връчване (е-Връчване), в която до петък (30 ноември) е длъжна да се включи цялата държавна администрация. Системата дава възможност за обмен на документи по електронен път между граждани, бизнес и институции. \n\r\nДостъпът до нея става чрез еднократна регистрация с квалифициран електронен подпис или ПИК на Националния осигурителен институт. Системата за е-Връчване дава възможност за получаване на известия по електронна поща и с SMS за изпратени и връчени документи. Всеки може да провери кога чиновникът е отворил документа. От този момент той се смята за връчен. Ако чиновникът не ни отговори в законните срокове, той подлежи на административни наказания. При системни нарушения може да бъде уволнен дисциплинарно.\n                    \n                    \n                \r\nПроверка на \"Труд” установи, че към 26 ноември 2018 г. пет министерства, както и администрацията на Министерски съвет, все още не са се включили в системата за е-Връчване. Последният момент чакат МВР, екоминистерството, здравното и правосъдното ведомство, както и министерството на българското европредседателство.\n\r\nЦентралната администрация на изпълнителната власт, което е задължена до 30 ноември да се включи в системата за е-Връчване, включва 18 министерства, 11 държавни агенции, 5 държавни комисии, 17 структури, създадени с постановление на Министерски съвет и 45 структури, създадени със закон.\r\nДни преди крайния срок от 11-те държавни агенции само 3 са включени в системата. Това са Държавната агенция \"Електронно управление”, ДАНС и НСИ. Агенциите за бежанците, за българите в чужбина, както и Държавна агенция „Разузнаване” все още нямат профили.\n\r\nДо момента общият брой регистрирани потребители в системата за е-Връчване е 12 500, от които 355 профила са от държавната администрация, а 198 са от организации, предоставящи обществени услуги. Изпратените съобщения са 24 300.\n\r\nВсеки, който се регистрира в системата за е-Връчване трябва да знае, че освен сигналите, които той може да подава, администрацията по електронен път ще му изпраща актове, фишове и наказателни постановления по смисъла на Закона за административните нарушения и наказания.\n\r\nОт агенцията за е-управление уточняват, че за разлика от държавната администрация българите не са длъжни да използват системата и могат да продължават да чакат по гишета, за да получат на хартия необходимите им документи, както и наказателни постановления.\n\r\nСамо за една година централните администрации са извършили над 4.3 милиона справки по служебен път, чрез обмен на данни между регистрите. 61 052 заявки са направени от Община Пловдив, следвана от Троян.\n\r\nС най-много заявки през RegiX (системата за служебен обмен между държавните регистри) за година е Министерството на финансите с над 1.2 милиона заявки. Следва Агенцията за социално подпомагане – 995 294 за година.\n\r\nНай-много справки се извършват към Регистър на задълженията към митническата администрация (РЕЗМА), поддържан от Агенция „Митници”, с над 1.2 млн. справки.\n\r\nПремахването на хартиената администрация би довело до спестяване на 100 т хартия годишно, сочат данни на Държавна агенция „Електронно управление“ (ДАЕУ). Средно по 2 300 писма месечно обменя всяка централна администрация с други институции.\n\r\nОбичайно писмата се състоят от два листа, а това означава, че всяко ведомство изразходва 4 и половина пакета хартия за месец само за обмена на документи с други структури и потребители на услуги.", "date": "2018.11.28", "title": "Чиновници на \"вериги\" – следим онлайн какво са свършили"}
{"url": "https://www.dnes.bg/eu/2018/11/28/i-vse-pak-liatno-i-zimno-vreme-shte-ima-pone-do-2021-godina.394861", "text": "Австрийското председателство на ЕС е подготвило документ, който отлага за 2021 г. решението страните в общността да спрат да преминават между астрономическо и лятно часово време, съобщи изданието \"Политико\", цитирано от \"Сега\".\r\nПрез септември председателят на ЕК Жан-Клод Юнкер предложи европейско законодателство за отказ от смяната на времето и даде на страните членки срок до април догодина да се договорят по кое време ще се движи занапред Европа.\n\n\r\nНяколко страни от ЕС, сред които Португалия, Гърция и Холандия, настояват смяната на времето два пъти в годината да продължи и искат повече аргументи в полза на премахване на тази система.\n                    \n                    \n                \r\n\"Няма неоспорими доказателства за това дали предимствата на лятното време са по-значими от неудобствата, свързани със смяната на времето два пъти в годината\", се посочва в проекта на австрийското председателство на ЕС. Страните, които подкрепят запазването на настоящата система, го правят \"основно заради липсата на надеждни доказателства за евентуалните предимства, които би имало премахването на смяната на времето\", пише още в проектодокумента. \n\r\nТой призовава Еврокомисията да направи оценка на въздействието на предложението. Идната седмица министрите на транспорта на ЕС ще го обсъдят.\n\r\nКонсултация, проведена от ЕК, показа, че мнозинството от участвалите 4.6 млн. европейци подкрепят премахването на смяната на времето два пъти в годината, което се прави в ЕС от 1996 г.\n\r\nСтрани като Финландия и Естония твърдо подкрепят предложението на Юнкер.", "date": "2018.11.28", "title": "И все пак: Лятно и зимно време ще има, поне до 2021 година"}
{"url": "https://www.dnes.bg/sofia/2018/11/28/sniag-zatrupa-sofiia-140-snegorina-snovat-po-ulicite.394863", "text": "Започнаха първите обработки със смеси срещу заледяване в София, над 140 снегопочистващи машини работят на терен, съобщиха от Столичната община.\r\nНай-обилен е снеговалежът в южните райони. \r\nИзпълняват се обработки със смеси срещу заледяване по общинските пътища в районите Панчарево и Витоша. \r\nРаботи се по пътищата Железница – Плана и Панчарево – Бистрица – Симеоново. \r\nОпесъчаване и избутване на снежна маса се извършва на планинския път Драгалевци – Алеко. \r\nОбщественият транспорт се движи по обичайните си маршрути по всички линии. \r\nОчаква се снеговалежът да продължи, температурите да се понижават, затова шофьорите да използват автомобилите си, оборудвани за движение при зимни условия и да карат със съобразена скорост, съветват от общината.", "date": "2018.11.28", "title": "Сняг затрупа София, 140 снегорина сноват по улиците "}
{"url": "https://www.dnes.bg/zvezdi/2018/11/28/katia-dafovska-na-43-zlatoto-na-rodniia-biatlon.394783", "text": "\n\r\nНа 28 ноември рожден ден празнува най-успешната българска състезателка по биатлон Екатерина Дафовска. Родена през 1975 година в Чепеларе, в своята кариера тя има олимпийска титла, европейска титла, както и два бронзови медала от световни първенства.\n\r\nВърхът в нейната кариера е през 1998 година в Нагано, когато печели единствената олимпийска титла за България от зимна олимпиада. През март 2007 г. тя официално прекратява състезателната си кариера.\n\r\n\n\r\nНа 15-годишна възраст се записва в спортния клуб на родния си град, където започва да се занимава с биатлон.\n                    \n                    \n                \r\nПървият й голям успех е през 1993 г., когато печели бронзов медал на световно първенство за девойки.\n\r\nИзбрана е за най-добър спортист на Балканите за 1998 г., както и за Спортист №1 на България за същата година.\n\r\nЕкатерина Дафовска споделя, че обича да пътува, а хобитата й са слушането на музика и четенето на книги.\n\r\nОлимпийската ни шампионка има 2 деца.\n\r\nТя е участвала в 4 олимпиади.\n\r\nВ момента тя е председател е на Българската федерация по биатлон.", "date": "2018.11.28", "title": "Катя Дафовска на 43: Златото на родния биатлон"}
{"url": "https://www.dnes.bg/notifikacii/2018/11/28/tyrgoviia-na-cherno-s-jivota-1500-leva-za-iaicekletka.394862", "text": "Цената на яйцеклетката на черно достигна 1500 лева, като може да се договори и за 1000 лв., пише \"Монитор\".\n\r\nАлъш-веришът се осъществява с обяви в някои от популярните сайтове за онлайн пазаруване, както и в сайтовете за майки. В Гърция яйцеклетки от българка могат да се купят приблизително за същата цена. Там се търгуват между 850 и 1000 евро, споделят жени, които търсят материал, за да заченат in vitro. На пръсти се броят тези, които действително даряват.\n\r\nЖените трудно се наемат да станат дарителки тъй като изискванията са строги и е необходимо време, което означава отсъствие от работа, поясни проф. Иван Козовски, един от пионерите в метода асистирана репродукция у нас.\n                \n                \r\nПроблем е и дарителската сперма. Тя вече е предимно внос от специални лицензирани банки в чужбина, каза изтъкнатият специалист в областа на in vitro проф. Атанас Щерев и поясни, че от там може да се вземе материал от всякакви националности, дори от българи, които са дарили в чужбина. Изискванията към донорите са много и се спазват стриктно. Затова и кандидатите, които стават, са пренебрежимо малък брой. Обикновено тези, които идват, са хора с нисък социален статус, необразовани, дори неграмотни, психическата им характеристика е лоша, каквито не се приемат за дарители, поясни той и допълни, че дори мераклията да отговори на условията, може да се окаже, че спермата му не отговаря на изискванията за качество.\n\r\nСпоред специалисти, работещи in vitro, проблем за отлива на желаещи е и фактът, че по смисъла на Закона за за трансплантация на органи, тъкани и клетки, Закона за здравето, както и на Наредбата за дейностите по асистирана репродукция даряването на сперма и яйцеклетки за асистирана репродукция е безвъзмезден акт за който не следва да има заплащане. На дарителите се броят само пари, колкото е дневната им надница заради отсъствието от работа, командировъчни и пътни разходи, ако са от друго населено място. Така желаещите взимат не повече от 80 лева. До преди петнадесет години на сперматодарителите не само се покриват дневните разходи, но им се плаща и процент от минималната работна заплата за страната. По време на соца, когато ин витро процедурите у нас прохождат, на калпак се броят по 75 лева, което представлява половината от минималната работна заплата тогава.\n\r\nЗа да има достатъчно дарители в България както на сперматозоиди, така и на яйцеклетки, трябва да се заплаща определен процент от минималната работна заплата. Така хората ще бъдат стимулирани, заяви един от пионерите в асистираната репродукция у нас проф. Иван Козовски, който има свой медицински център във Варна.\n\r\nПроблем е и оскъпеният транспорт, ако се налага една епруветка с материал да бъде превозена от столицата до друг град. Веднъж се плаща за изминатите километри и втори път - за специалния преносим дюаров съд, поддържащ температура минус 196 градуса по Целзий, при която сперматозоидите се замразяват, без да губят оплодителните си способности след размразяване. Така превозването на епруветка със сперматозоиди за оплождане ин витро от София до Пловдив излиза около 300 лева, до Варна и Бургас цената скача до 550-600 лева. Бъдещите родители не плащат веднага. Направените разходи по доставката им се калкулират впоследствие в цената на асистираната репродукция.", "date": "2018.11.28", "title": "Търговия на черно с живота – 1500 лева за яйцеклетка"}
{"url": "https://www.dnes.bg/snimka-na-denia/2018/11/28/studyt-doide-sniag-i-minusovi-temperaturi-iz-stranata.394864", "text": "В сряда в Северна България и високите полета ще вали сняг и ще се образува снежна покривка. \n\r\nВ сутрешните часове в североизточните райони все още ще вали дъжд при отрицателни температури и ще се образуват поледици и обледеняване на проводници. \n\r\nВ по-голямата част от Южна България дъждът ще се примесва и ще преминава в сняг, .\n\r\nАтмосферното налягане е значително по-ниско от средното за ноември – от север бързо ще се повишава. Ще духа умерен, в Източна България силен до бурен вятър от север-североизток и в Добруджа, Лудогорието и по планинските проходи ще има снежни виелици и ще се образуват преспи и навявания. \n                \n                \r\nЗастудяването ще продължи и в по-голямата част от страната температурите ще са с обратен денонощен ход. \n\r\nСутринта температури ще са минус 2 - 0° в Северна България до 4-8° в Южна България, а към 14 часа: минус 4 - минус 2° в Северна България и по високите полета, 2-4° в Горнотракийската низина. \n\r\nПрез нощта срещу четвъртък снеговалежите ще продължат, значителни ще са в Южна България и там ще се образува снежна покривка с изключение на крайните югозападни райони. \n\r\nПо Черноморието ще духа силен и бурен северен вятър. Ще има валежи, като по северното крайбрежие дъждът ще премине в сняг. Температурите ще се понижават и към 14 часа ще бъдат от минус 2 – 0° по северното крайбрежие до 6-8° по южното. Температурата на морската вода е 10-13°. Вълнението на морето ще бъде 4-5 бала.\n\r\nНад планините ще е облачно, ще вали сняг. \n\r\nПо старопланинските проходи ще има снежни виелици и ще се образуват навявания. Ще духа силен вятър от изток-североизток. Ще застудява и на 1200 метра максималната температура ще е около минус 2°, на 2000 метра – около минус 5°.", "date": "2018.11.28", "title": "Студът дойде, сняг и минусови температури из страната "}
{"url": "https://www.dnes.bg/notifikacii/2018/11/28/nagyl-kradec-otkradna-koleloto-na-sirache.394865", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПоредна кражба беше заснета от охранителна камера. \r\nПосегателството е станало рано сутринта в понеделник, съобщи Bulgaria ON AIR\r\n\"Бяхме обрани от нагъл крадец, който лиши едно 4-годишно сираче от това да има колело\", пише потребител с името Йоана в социалната мрежа Facebook.\r\nТя моли, ако някой познае крадеца да се обади в полицията. \r\nНа видеото се вижда как мъжът прескача оградата на двора и задига детско колело.\r\n ", "date": "2018.11.28", "title": "Нагъл крадец открадна колелото на сираче "}
{"url": "https://www.dnes.bg/rusia/2018/11/28/centralnoafrikanskata-republika-zabogatia-s-12-mlrd-na-hartiia.394866", "text": "Бедната Централноафриканска република извади голям късмет във вторник, поне на хартия, след като получи заем от 12 милиарда долара от руската държавна Външнотърговска банка (ВТБ), предаде агенция Ройтерс, цитирана от БТА. \n\r\nОказа се обаче, че заем няма, а е станала грешка.\n\r\nСумата фигурира във финансовия доклад на банката за тримесечието, публикуван от Руската централна банка. В доклада е включена таблица с финансовите претенции на ВТБ към десетки държави до 1 октомври т.г. Срещу Централноафриканската република (ЦАР) стои сумата от 801 933 814 000 рубли (12 милиарда долара), което е над шест пъти брутния вътрешен продукт на страната.\n\r\nАгенция Ройтерс е потърсила информация от банката относно заема. Финансовата институция е отговорила, че реално такъв заем не съществува. \"ВТБ няма експозиция от подобен размер в ЦАР. Най-вероятно става дума за операционна грешка в системата, когато са били кодирани страните\", посочи банката в изявление, изпратено до Ройтерс.\n                    \n                    \n                \r\nВТБ не посочи кой е отговорен за грешката и как подобна огромна сума е била публикувана без да бъде забелязана, отбелязва агенцията.\n\r\nГоворителят на правителството на ЦАР Анге Максиме Казагуи заяви, че няма информация за такъв заем. \"Но не звучи правдоподобно, защото 11 милиарда долара е над дълговия капацитет на ЦАР\", каза той.\n\r\nЦентралноафриканската република има население от пет милиона души, а брутният й вътрешен продукт възлиза на 1,95 милиарда долара, по данни на Световната банка.", "date": "2018.11.28", "title": "Централноафриканската република забогатя с $12 млрд. на хартия"}
{"url": "https://www.dnes.bg/world/2018/11/28/nad-20-zaginali-pri-vzrivove-v-himicheski-zavod-v-kitai.394868", "text": "Най-малко 25 души загинаха и най-малко още толкова са ранени при серия взривове и пожар в района на химически завод в северната китайска провинция Хъбей, предадоха световните агенции.\r\nМестните жители са призовани да не приближават мястото. \r\nИзгорели са 38 товарни и 12 леки автомобила.\r\nСпоред местни медии инцидентът бил причинен от експлозия на камион, натоварен с взривоопасни вещества, предаде БТА. \r\nКамионът се намирал в колона от автомобили, която се образувала през нощта на изхода на завода. \r\n ", "date": "2018.11.28", "title": "Над 20 загинали при взривове в химически завод в Китай"}
{"url": "https://www.dnes.bg/index/2018/11/28/receptata-dnes-gybi-s-pylnej-ot-artishok-i-luk.394781", "text": ":\r\n24 броя печурки\r\n1 супена лъжица зехтин\r\n1 глава лук, нарязана\r\nСол и пипер на вкус\r\n300 г маринован артишок от консерва\r\n250 г крема сирене\r\n2 супени лъжици заквасена сметана\r\n1 чаша настърган кашкавал\r\n2 супени лъжици настърган пармезан\r\n½ чаена лъжица чеснова сол или на вкус\r\n \r\n:\r\n \r\nЗагрейте фурната на 180 градуса. Подгответе тава за печене, намазнете я и я постелете с хартия за печене.\r\n \r\nЗагрейте зехтина в тиган. В него запържете лука и пънчетата на гъбите, предварително нарязани на дребно. След 5 минути овкусете с пипер и сол. Прехвърлете сместа в голяма купа. Добавете артишока, нарязан или намачкан, крема сиренето, сметаната, настъргания кашкавал, пармезана. Овкусете с още сол и пипер, добавете чесновата сол. Внимателно разбъркайте плънката.\r\n \r\nНапълнете гъбите със сместа. Подредете ги върху хартията. Печете за 20 минути или до зачервяване.\r\n\r\n", "date": "2018.11.28", "title": "Рецептата Dnes: Гъби с пълнеж от артишок и лук "}
{"url": "https://www.dnes.bg/stranata/2018/11/28/novo-selo-na-protest-iskat-sami-da-si-izbirat-kmeta.394869", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНедоволство във великотърновското Ново село. Жителите са против промените в закона, с които населените места с под 350 жители няма да избират кмет на предстоящите догодина местни избори.\n\r\nВ Ново село жителите с постоянен адрес са 300 и така на тях ще им бъде назначен кметски наместник, без той да е избран от тях, предаде .\n\r\nХристо Христов вече 16 години е кмет на Ново село. В момента жителите на селото са около 600 души. От тях обаче едва 300 имат постоянен адрес и съответно право на глас на местните избори. \r\nМного от хората в селото са чужденци с двойно гражданство или млади хора, принудени да имат адрес в града, основно заради местата в детските градини.\r\n                    \n                    \n                Така според закона догодина избори за кмет няма да има. В знак на протест Христо Христов, който вече четири мандата заема кметския пост, обяви - няма да подаде молба за кметски наместник след изборите догодина.\r\nПроблемът е бил обсъден и на среща на кметовете на малки общини с премиера Бойко Борисов. Жителите на Ново село настояват да гласуват за кмет и подкрепят протеста на сегашния си управник Христо Христов.\r\nАко законът не се промени, за да има изобри за кмет в Ново село догодина, броят на хората с постоянни адреси тук трябва да нарасне с поне 50 повече.\n\r\n ", "date": "2018.11.28", "title": "Ново село на протест: Искат сами да си избират кмета!"}
{"url": "https://www.dnes.bg/top-novini/2018/11/28/nauchna-genetika-no-bez-gram-etika-lulu-i-nana-gmo-bebetata.394867", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКитайски учен обяви, че е първият в света, създал генномодифицирани бебета. Новината взриви научната общност и предизвика бурни дебати не само от генетична, но и от етична гледна точка.\r\nИзползваният метод е забранен в много страни, тъй като е твърде рисков, предаде.\r\nКлиничният опит включвал няколко двойки родители. Всеки от бащите е ХИВ-позитивен. Учените твърдят, че още в началния стадий на ембриона са премахнали един единствен ген. Резултатът - родените момичета-близначета Лулу и Нана са резистентни на вируса на СПИН.\n\r\n                \n                Въпреки че този метод не е приложим за широката общественост, той може да помогне на малък процент високорискови семейства да защитят своите деца от съдбата да се заразят с ХИВ.\r\nИнформацията за клиничния опит се появи в интернет и все още не е публикувана в никое научно списание.\r\nНякои изследователи го определиха като \"исторически пробив\". Според много други обаче експериментът е \"опасен и безотговорен прецедент\". А и още е твърде рано да се прецени дали е успешен.\r\nСпоред глобалната научна общност, до използваната от китайския екип технология, трябва да се прибягва само ако няма други начини за предотвратяване на болестта.\r\nОт университета, където работи Хе Джанкуи, изразяват \"дълбокия си шок\" от неговия експеримент.\r\nСамият учен е разследван от китайските власти. Те настояват за открит и прозрачен подход към всяка клинична употреба на генетича промяна на човешки ембрион.\r\nЕдно от опасенията на учените е, че използваният метод може да доведе до създаването на т.нар. \"дизайнерски бебета\" - бъдещите родители да избират например цвета на очите или ръста на своите деца.\r\nИменно поради тази причина през последните години мнозина призовават за спешни регулации на експериментите в генната терапия.", "date": "2018.11.28", "title": "Научна генетика, но без грам етика: Лулу и Нана – ГМО бебетата!"}
{"url": "https://www.dnes.bg/obshtestvo/2018/11/28/nova-godina-po-deputatski-i-za-obiknovenite-grajdani-kyde.394882", "text": "Всеки може да посрещне предстоящите коледни и новогодишни празници в присъствието на депутати, министри и държавни чиновници. Срещу сума от 70 лв. можем да наемем двойна стая в почивната база на властта в Пампорово. \r\nТрадиционно депутатите прекарват зимната си ваканция в комплекса \"Орлица\". Цените на стаите варират от 55 лв. за единична стая до 95 лв. за апартамент. Към момента, обаче, цялата база в почивната станция на властта е напълно резервирана. \r\nКувертът за новогодишната нощ, обаче, не е включен в цената на нощувката и късметлиите, успели да си резервират стая навреме, ще трябва да се бръкнат в джоба си допълнително и да платят 88 лв., за да опитат от блюдата на депутатите и минстрите. \r\n                    \n                    \n                Освен това, условието на почивната база, е резервацията на стаята да не е за по-малко от три дни. Така се е наложило на туристите да заплатят между 165 лв. и 285 лв. само за нощувката, като в цената влиза единствено закуската. \r\n\"Орлица\" предлагала и пакети за студентския празник 8 декември, пишат от \"Монитор\". През изминалите години само за около 40 лв. на студентите е било предлагано тристепенно меню и 50 мл алкохол, докато тази година в цената е включена само нощувка и закуска. \r\nПрез останалото време на годината почивната база на властта не е отворена за индивидуални посещения. Комплекс \"Орлица\" може да се използва само за организирани мероприятия. \r\nБез фойерверки ще посрещне този път новата година пък бившият Партиен дом, където заседават комисиите на НС и се намират кабинетите на депутатите. На основен ремонт ще бъде подложен и ресторантът в зданието, който по традиция събира служители на парламента в празничната нощ. \r\nЗа целта от администрацията на НС са обявили обществена поръчка за идеен проект. Част от помещението в момента е заето от строителите, които извършват преустройството на зала \"София\", където в бъдеще ще се провеждат пленарните заседания на парламента. Именно реновирането на залата е причината и за ремонт на депутатския стол, който сега разчита на кетъринг.", "date": "2018.11.28", "title": "Нова година по депутатски и за обикновените граждани! Къде? "}
{"url": "https://www.dnes.bg/zvezdi/2018/11/28/maili-sairys-otnovo-v-igrata-pravi-novi-pesni.394892", "text": "Майли Сайръс подготвя нови песни и се чувства по-добре отпреди, казват източници, близки до певицата, според \"Entertainment Tonight\".\r\n\"Новото звучене на Майли е по-органично. Тя харесваше поп музиката, но вече иска да звучи по-мъдро и музиката да излъчва изисканост\", твърдят запознати.\r\nТя е много позитивна по отношение на завръщането си на музикалната сцена, казват те.\r\nПрез лятото звездата изтри своите публикации в Instagram, като остави само 3 снимки, подсказващи, че тя може би ще работи по новите си песни заедно с Марк Ронсън. \r\n", "date": "2018.11.28", "title": "Майли Сайръс отново в играта, прави нови песни"}
{"url": "https://www.dnes.bg/stranata/2018/11/28/vali-mvr-sipe-syveti-kym-shofiori-i-peshehodci.394884", "text": "Шофьорите да тръгват на път със зареден резервоар и подготвени автомобили, препоръчва МВР, покрай рязкото застудяване днес.\r\nСиноптиците вече обявиха, че се очакват значителни валежи от дъжд в южните райони, и от сняг - в останалата част на страната, като в Източна и Централна България ще има и силен вятър.\r\nТова налага водачите да са подготвени, ако им предстои пътуване. Най-добре да се поема на път със зареден резервоар. Водачите трябва да заредят и с незамръзващи течности в охладителната система на автомобила и за чистачките. Желателно е да се носят със себе си вода, топли дрехи, одеяло. Нека телефоните им са заредени и да носят зарадни, които да ползват по време на път.\r\n                    \n                    \n                Важно е да се провери налягането на гумите, работят ли чистачките, в изправност ли са всички светлинни източници - фарове, мигачи, аварийни светлини, габарити. Също така да се провери работи ли отоплителната система на автомобила.\r\nПреди път извън населено място шофьорите да се осведомят за прогнозата за времето, за временни или постоянни ограничения по набелязания маршрут, а също и с търпение, ако попаднат в \"тапа\". Важно е да се поставят на автомобила вериги за сняг, буксирно въже, лопата, зарядно за акумулатор.\r\nДа се проверят и обновят съдържанието на автоаптечката, да се вземат достатъчно лекарства, ако някой от пътуващите е на лечение. При попадане в рискова ситуация да се сигнализира първо на телефона за спешни случаи 112, след това да се потърси и съдействие от близки и приятели. Органите на реда съветват шофьорите да отложат пътуването, до нормализиране на обстановката.\r\nМВР инструктира и пешеходците да излизат само, ако е абсолютно наложително. Да се движат само по тротоарите и да използват подлези и надлези. Извън населените места да се движат срещу автомобилния поток по банкета. Хората да се обличат с топли дрехи, да са със здрави зимни обувки, при възможност с дълбок грайфер. Ако са с шапка, да се огледат няколко пъти при пресичане, тъй като шапката пречи на слуховото възприятие. Затова е добре и да не слушат музика, докато вървят. Ако има поледица или сняг, пешеходецът по-добре да се върне и изчака, докато снегът бъде почистен и опесъчен.", "date": "2018.11.28", "title": "Вали... МВР сипе съвети към шофьори и пешеходци"}
{"url": "https://www.dnes.bg/sport/2018/11/28/otlichavat-nai-dobrite-boici-za-2018-godina-s-nagradite-zlaten-poias.394902", "text": "Кои са най-добрите спортисти, състезатели и треньори в сферата на бойните изкуства – отговор на този въпрос ще получим на 1 декември, когато за пръв път ще се проведат престижните награди \"Златен пояс\" 2018. Те се организират от Националната асоциация на бойните спортове и ще се проведат в първия ден на декември - събота, от 17 часа, в Sofia Event Center. Входът е свободен.\r\nЗа призове ще се борят над 40 000 спортисти, които членуват в 12-те федерации на Асоциацията. По време на официалната церемония ще бъдат раздадени спортните \"Оскари\" за 2018 г. в пет категории - \"Най-добър спортист – мъж\", \"Най-добър спортист – жена\", \"Най-добър треньор\", \"Ярка победа\", \"Вярност на традициите\".\r\n                    \n                    \n                Всяка една от 12-те федерации ще има възможност да раздададе и три индивидуални награди на своите бойци – най-добър спортист при мъжете за 2018 г, най-добър спортист при жените  и най-добър треньор на годината. Отличените ще се борят и за големите награди \"Златен пояс\" 2018.\r\nПаралелно с призовете, гостите и участниците ще станат свидетели на зрелищно шоу, демонстрации и хореографии по карате киокушин, кикбокс и муай тай, таекуондо ITF, джу джицу, самбо, кендо, кудо, ушу, шотокан карате до, сумо и канадска борба. Церемонията ще продължи до 20 часа, а на петимата най-добри бойци ще бъдат връчени специалните статуетки \"Златен пояс\" 2018.\r\nНаградите на Националната асоциация на бойните спортове се организират за пръв път у нас и целят да поставят под светлините на прожекторите най-добрите от света на бойните изкуства, които през годините са прославили страната ни с десетки, дори стотици медали от международни състезания и със страхотни прояви на спортен дух, дисциплина и талант.\r\nАсоциацията е учредена през 2015 година, за да подпомогне, подкрепи и популяризира бойните спортове в България. В нея членуват над 476 клуба от цялата страна и над 40 000 спортисти. Част от асоциацията са централите по кикбокс и муай тай, карате киокушин, таекуондо ITF, джу джицу, самбо, кендо, кудо, ушу, шотокан карате до, сумо, айкидо и канадска борба.", "date": "2018.11.28", "title": "Отличават най-добрите бойци за 2018 година с наградите \"Златен пояс\""}
{"url": "https://www.dnes.bg/notifikacii/2018/11/28/pauzirat-genetichno-modificiranite-bebeta.394899", "text": "Китайският учен, който създаде първите в света генетично-редактирани бебета, заяви, че процесът е бил спрян след международната реакция по изключително спорната процедура.\r\nХи Джанкуи защити работата си по време на биомедицинска конференция в Хонг Конг, заявявайки, че успешно е променил ДНК-то на близначки, родени от ХИВ-позитивен баща.\n\n\r\nОбщо 8 двойки - ХИВ-позитивни бащи и и здрави майки се присъединиха към проекта като една от двойките отпадна преди да бъде спрян.\r\n\"Клиничното изпитване беше спряно поради създалата се ситуация\", добави той.\r\nЕкспериментът предизвика разгорещен дебат сред научната общност като много учени изразиха загриженост за липсата на достоверни данни и рисковете от редактирането на гени на здрави ембриони.\r\n                \n                Редактирането на човешки ембриони може да създаде непредвидени мутации в други области - така наречените \"нетаргетирани ефекти\", предупредиха експерти.\r\n\"Доброволците бяха информирани за рисковете, но въпреки това решиха да прибегнат към експеримента\", казва Джанкуи.\r\nТой също така каза, че университетът, в който работи, \"не е знаел за провеждането на проучването\".\r\nЮжният Университет за Наука и Технологии в китайския град Шенжен отдавна се е дистанцирал от Хи, заявявайки, че е бил в неплатен отпуск от февруари и че \"сериозно е нарушил академичната етика и кодексите за поведение\".\r\nОрганизаторите на Втората международна среща на високо равнище по редактиране на човешкия геном, който откри във вторник, също заявиха, че не са знаели за работата му.\r\n\"Това е пример за подход, който не е достатъчно внимателен, предпазлив и пропорционален\", казва Робин Ловъл-Бадж, модератор на биомедицинската конференция в Хонг Конг. \r\n\"Ясно е обаче, че това е точка в историята. Тези две бебета ще си останат първите генетично-редактирани бебета, така че това е важна точка в историята\".\r\nГенното редактиране е потенциално решение за наследствени заболявания, но е изключително противоречиво, защото промените могат да бъдат предадени на бъдещите поколения и в крайна сметка биха могли да засегнат целия генофонд, пише Medicalxpress.\r\nВ много страни редакцията на човешко ДНК е строго контролирана.\r\nНационалната здравна комисия на Китай разпореди незабавно разследване на случая, а болницата в Шенжен, която имаше за цел да одобри изследователската програма, отрече участието си.\r\nСъюзът на китайски учени излезе с изявление, в което се казва, че \"категорично се противопоставя на така наречените научни изследвания и биотехнологични приложения, които нарушават духа на науката и етиката\".\r\nТова не е първият път, когато китайски изследователи експериментират с човешки ембрион.\r\nМиналия септември учените от Университета Sun Yat-sen използваха адаптирана версия на редактирането на гени, за да коригират болестотворни мутации в човешките ембриони.", "date": "2018.11.28", "title": "\"Паузират\" генетично-модифицираните бебета!?"}
{"url": "https://www.dnes.bg/obshtestvo/2018/11/28/iordan-conev-dogodina-shte-ima-izbori-na-tri-pyti.394883", "text": "Догодина ще има избори 3 пъти, прогнозира зам.-председателят на бюджетната комисия Йордан Цонев от ДПС. Според него предсрочният парламентарен вот е неизбежен.\r\n\"Оставката на Валери Симеонов е победа на гражданското общество\", настоя той. По думите му обаче за ДПС тя не решава проблема, защото правителството генерирало само нестабилност и трябвало вече да си ходи.\n\n\n\r\nОт ДПС са против депутатските заплати да бъдат замразени. \"Ние смятаме, че работим, избирателите също могат да кажат, че събота и неделя нашите депутати не почиват, правят срещи, обикалят районите\", подчерта народният представител.\r\n                    \n                    \n                \"Ако заплатата е обвързана с повишаване на заплатите в страната и те се вдигат, по какъв друг критерий да бъдат обвързани депутатските заплати\", попита Цонев пред bTV.\r\n\"Ние сме за това качеството на нашия труд да се повишава, но не по този популистки начин да обявяваме на хората: \"Не ни давайте пари, защото ние не ги заслужаваме\". Ами добре тогава, да не получаваме никакви пари. Ние разчитаме на тези пари\", отбеляза той.\r\nСпоред него най-големият недостатък на бюджета е, че не е ориентиран към икономическия цикъл. Многото разходи в тези неформирани системи не са насочени към реформи, а към неефективни плащания, смята той.\r\nПо повод бюджета за здраве за догодина Цонев посочи, че всяка година се дават все повече пари в здравеопазването и всяка година пациентите и лекарите са все по-недоволни. \r\nПо думите му бюджетът за здравеопазване за 20 години е нараснал 8 пъти, а недоволството от системата на здравеопазването е нараснало 80 пъти. \r\n$Реформата спря през 2000 г. и оттогава нищо не се пипа. Нереформираността на системата предполага, че като изливаш повече пари, увеличаваш дефектите, а не ефектите$, каза още Йордан Цонев.\r\n\"Все още няма система, по която да се регулират парите за лекарства. Ние сме на първо място в света по процент на разходи за лекарства. Средно в Европа за лекарства се дават 15-18%, в България са 35-40%, при това без болничната помощ\", отбеляза още Цонев. Той изреди и нерегламентираните плащания и източването на Касата през пътеки.", "date": "2018.11.28", "title": "Йордан Цонев: Догодина ще има избори, на три пъти!"}
{"url": "https://www.dnes.bg/muzika/2018/11/28/predi-koncerta-dai-mi-vreme-s-beloslava.394907", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Белослава представя новата си песен \"Дай ми време\" дни преди предстоящия ѝ концерт в София в столичния клуб Carrusel на 29 ноември, където тя ще представи два сингъла и новото си видео. Това е началото на петия ѝ музикален албум.\n\r\n\"Искаше ми се с началото на този албум да отворим страниците с част от танца и динамиката на нашия живот, защото въпреки че вече сме пораснали - говоря за моята публика, моите колеги, моето поколение, в нас продължава да има едно здраво туптящо диско, темпо и желание за живот\", обясни певицата в студиото на \"България сутрин\".\n\r\nПред  тя сподели, че за песента и видеото ѝ е работила с музиканта Антони Рикев, оператора Жоро Марков и режисьора Васил Стефанов. Тя коментира, че светлината и хубавия клип са нещо много важно.\n                    \n                    \n                \r\n\"Ние постоянно бълваме сингли, но не се знае кой ще влезе в албума. През целия път да съм в студиото, тук при вас и в нашето студио, ние непрекъснато измисляме нови неща. До края ще се кристализира идеята за албума и какво ще влезе вътре\", обясни Белослава.\n\r\n ", "date": "2018.11.28", "title": "Преди концерта: \"Дай ми време\" с Белослава"}
{"url": "https://www.dnes.bg/rusia/2018/11/28/rusiia-razpolaga-nov-divizion-s-400-v-krim.394885", "text": "Русия ще разположи нов дивизион на зенитно-ракетна система С-400 на Кримския полуостров, съобщиха Ройтерс и Асошиейтед прес, като се позоваха на руски медии.\n\r\nНовият комплекс ще застъпи на бойно дежурство до края на годината според агенция РИА Новости, цитирана от БТА.\r\nНовината за засилването на противовъздушната отбрана на окупирания полуостров бе разпространена три дни след като Русия задържа три кораба на украинските военноморски сили в Керченския проток на входа на Азовско море и арестува екипажите им, отбелязва АП.", "date": "2018.11.28", "title": "Русия разполага нов дивизион С-400 в Крим"}
{"url": "https://www.dnes.bg/teatar/2018/11/28/shto-e-to-emigrantski-rai-razkriva-bylgarski-pisatel.394888", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ Театър \"София\" днес (28 ноември) от 19:00 ч. предстои премиерата на постановката \"Емигрантски рай\".\r\nАвторът ѝ е български писател - Димитър Динев, който от години живее и твори в Австрия, предаде .\r\nМежду трагичното и комичното постановката разказва историята на няколко гастарбайтери, изпаднали в критична ситуация. \r\nТехен колега умира при авария на строеж по време на работа. Приемането на смъртта става под знака на пиршеството, спомените и самотата.\r\nА колкото до посланието - то е свързано с това дали емигрантският рай е в чужбина или трябва да си направим такъв у нас.\r\n ", "date": "2018.11.28", "title": "Що е то \"Емигрантски рай\", разкрива български писател"}
{"url": "https://www.dnes.bg/notifikacii/2018/11/28/otnovo-dvama-dadoha-3700-lv-za-lov-na-alo-apashi.394889", "text": "Двама мъже на 69 и на 68 години от Габрово и от Трявна са били измамени с големи суми пари.\r\nСигналите за измамите са били подадени в полицията от пострадалите вчера, съобщиха от МВР.\r\nИ двете измами са били извършени чрез телефонни обаждания по сценария за съдействие на полицията за задържане на телефонни измамници.\r\nМъжът от Габрово е дал 1700 лева, а тревненецът е бил ощетен с 2 хиляди лева.\r\nПо случаите са започнали досъдебни производства.", "date": "2018.11.28", "title": "Отново: Двама дадоха 3700 лв. за лов на ало апаши"}
{"url": "https://www.dnes.bg/stranata/2018/11/28/psiho-v-plovdiv-myj-plashi-jeni-sys-zvynche-v-djoba.394879", "text": "Психичноболен пловдивчанин, на 41 години, вдигна на крак цял пловдивски квартал, откъдето засипаха полицията в града на тепетата със сигнали.\r\nСпоред хора от район \"Смирненски\" добре облеченият мъж е влизал в магазини и фризьорски салони, като е размахвал нож.\r\nОт полицията в Пловдив уточниха, че хладно оръжие в него не е било намерено. В джоба си той носел... звънче, с което плашил жените.\r\nПървият сигнал в полицията за неадекватното поведение на непознатия бил в понеделник. Подали го чистачки по улиците, към които мъжът се насочил и се опитал да им проповядва вяра в неговата религия.\r\nЖените се изплашили и уведомили отговорника си, който пък подал сигнал на 112.\r\n                    \n                    \n                След този случай психичноболният се развихрил и влизал в магазини и фризьорски салони, където постъпвал по почти един и същи начин. Размятал звънчето и се опитвал да проповядва.\r\nБил забелязван да се движи из почти целия квартал \"Смирненски\" – около кметството и улиците \"Звезда\", \"Белица\" и околните им пресечки.\r\nСпоред свидетели той бил агресивен и им размахвал нож без никаква причина или провокация, съобщава \"Монитор\".\r\nОще след първия сигнал, постъпил в полицията в Пловдив този понеделник, мъжът бил установен и задържан.\r\nДен по-късно той бил отведен в Центъра по психично здраве, където ще му окажат специализирана помощ.\r\n ", "date": "2018.11.28", "title": "Психо в Пловдив: Мъж плаши жени със... звънче в джоба"}
{"url": "https://www.dnes.bg/notifikacii/2018/11/28/mvr-izdirva-66-godishnata-dafinka-ot-vakarel.394914", "text": "Полицията издирва 66-годишната Дафинка Иванова Славкова от Вакарел. Жената е в неизвестност от септември т.г. и е обявена за издирване по молба на нейните близки, съобщиха от МВР - София.\r\nПо техни данни тя страда от шизофрения и при изпадане в депресивни състояния не възприема адекватно действителността и трудно комуникира.\r\nОт служителите на група \"Издирване\" към областната дирекция са проведени множество оперативно-издирвателни действия, претърсени са местности, жилищни и стопански постройки, както и места, които жената е посещавала, но към момента все още не е установена.\r\nДафинка Славкова е на видима възраст 65 - 70 години, ръст около 165 см, къса прошарена коса, кафяви очи и много слабо телосложение. Последно е била облечена с черен панталон (анцуг), тъмна блуза, черно яке и черни маратонки.\r\nУмоляват се гражданите, които имат информация за местонахождението на издирваната, да позвънят на тел. 112, 02/982-52-35 или в най-близкото поделение на МВР. Анонимността е гарантирана.", "date": "2018.11.28", "title": "МВР издирва 66-годишната Дафинка от Вакарел"}
{"url": "https://www.dnes.bg/notifikacii/2018/11/28/v-ochite-im-imashe-sylzi-agoniiata-i-masovata-smyrt-na-delfini.394881", "text": "\n\r\nТова беше най-ужасната нощ в живота ми, разказва Лиз Карлсън, спомняйки си как е открила 145-те делфина, които излезли на брега и загинали на отдалечен плаж в Нова Зеландия.\r\nПътешественичката-блогър от САЩ била заедно със свой приятел на петдневен поход на остров Стюарт, когато се натъкнала на трагичната сцена.\r\nЖивописният при други обстоятелства, дълъг, пясъчен и напълно безлюден плаж станал арена на отчаяната борба за живот.\r\nПочти 150 тъмни делфина се оказали в плитчините по време на отлив и агонизирали в меките вълни на прибоя.\r\n\"Умът ми не го побираше – разказа Лиз Карлсън пред Би Би Си. - Пристигнахме на плажа по залез и видяхме нещо странно в плитчините\".\r\n                \n                \"Когато разбрахме, че това са делфини, хвърлихме нещата, които носехме и се втурнахме към водата\".\r\nЛиз е виждали и преди делфини в естествената им среда, но по думите й е напълно невъзможно да си готов за толкова ужасяваща картина.\r\n\"Най-лошото беше безпомощността\".\r\nЛиз и приятелят й се опитали да помогнат на делфините, бутайки ги към дълбокото. \"Бързо обаче разбираш, че нищо не можеш да направиш. Те са толкова големи\", казва Лиз.\r\n\"Най-лошото е да осъзнаеш, че си безпомощен – разказа тя. - Те си крещят нещо един на друг, разговарят си, издават различни звуци и ти изобщо не можеш да им помогнеш\".\r\nХората в отчаянието си започнали да търсят друг начин да помогнат на животните.\r\nОстров Стюарт се намира южно от Южния остров на Нова Зеландия, а въпросният плаж е още по-затънтено място.\r\nЛиз и приятелят й от два дни не били срещали други туристи, но знаели, че на около 15 км от тях има хижа на местната служба за охрана на природата.\r\nМобилните телефони на мястото нямали обхват и надеждата била в хижата да има радиовръзка. Приятелят на Лиз Джулиан Рипол тръгнал натам.\r\n\"Сърцето ми се късаше\"\r\n30-годишната Лиз останала напълно сама на огромния плаж сред десетките умиращи делфини.\r\n\"Никога няма да забравя техните викове, как те ме гледаха, докато седях до тях във водата. Те отчаяно се опитваха да плуват, но поради тежестта си още повече затъваха в пясъка – написа тя в Instragram. - Това ми късаше сърцето\".\r\nЛиз видяла съвсем малко делфинче и се опитала да го върне в морето. Възрастните делфини изобщо не било възможно да бъдат поместени, но малкото жената успяла да премести.\r\n\"Вложих цялата си сила, за да го върна във водата, но то отново и отново излизаше на пясъка – каза Лиз пред Би Би Си. - След като Джулиан тръгна, аз просто седях с това делфинче\". \n\r\n\"Чувствах страха в тези животни, те те гледат. Те наблюдават, очите им са съвсем като на човека\". \n\r\nПрез следващите няколко часа Лиз нямало какво друго да направи, освен да седи и да чака. \n\r\n\"Знаех, че рано или късно те ще загинат – написа Лиз в Instagram. - Стоях до коляно в пясъка, крещях от отчаяние и плачех, съвсем сама, обкръжена от виковете на десетките умиращи делфини\". \n\r\n\"В очите им имаше сълзи\"\n\r\nНяколко часа по-късно Джулиан се върнал с още няколко души. Те обаче не можели да направят нищо, защото нощта вече настъпила. \n\r\nПрез това време повечето делфини все още били във водата, бил настъпил приливът. Лиз и Джулиан си тръгнали, надявайки се, че през нощта делфините ще успеят да се върнат в океана. \n\r\nНа сутринта обаче двамата заварили още по-късаща сърцето картина. Бил настъпил отливът и делфините лежали в сухия пясък. Едни вече били умрели, другите лежали на пясъка, изгаряйки живи под палещото слънце.\r\n\"В очите им имаше сълзи – казва Лиз. - Те като че плачеха и издаваха тъжни звуци\".\r\nБило е ясно, че животните вече не могат да бъдат спасени. Най-малко петима души са нужни, за да бъде поместен един делфин. А този плаж, както и островът, са толкова отдалечени, че нямало никаква надежда да пристигне помощ.\r\nПриродозащитниците трябвало да вземат решение, което сами определили като мъчително трудно – да приспят останалите животни. Единствената алтернатива била те да бъдат оставени да умират с бавна и мъчителна смърт през следващите няколко дни.\r\nОт департамента по охрана на природата на Нова Зеландия казаха, че ще оставят телата на делфините на плажа и природата сама ще се погрижи.\r\nПо думите на еколозите причините, поради които делфините излизат на брега, не са съвсем ясни. Подобни случаи са чести, но главно става дума за отделни екземпляри. Масовите \"самоубийства\" на морски млекопитаещи са много редки.\n\r\nВъзможно е делфините да са изгубили ориентация поради релефа на мястото или да не са били здрави. \n\r\nВъзможна причина може да са и много бърз отлив, преследване от хищници или климатични аномалии. \n\r\nОсвен това тъмните делфини са много социални и затова когато един сбърка пътя и се окаже в плитчините, останалите може да тръгнат след него, за да се опитат да му помогнат, обясниха от департамента по охрана на природата. \r\n", "date": "2018.11.28", "title": "\"В очите им имаше сълзи\" – агонията и масовата смърт на делфини"}
{"url": "https://www.dnes.bg/usa/2018/11/28/kak-trymp-svalil-cenite-na-petrola-do-52.394891", "text": "Президентът на САЩ Доналд Тръмп заяви, че е провел телефонен разговор по негова инициатива с управляващите в Саудитска Арабия, когато цената на петрола беше 82 долара за барел, след което тя е спаднала, предаде ТАСС, позовавайки се на негово интервю във в. \"Вашингтон пост\".\n\r\n\"Цената беше 82 долара - вероятно преди два месеца и половина, за барел и щеше да достигне до 100 долара и това щеше да бъде равносилно на голямо увеличение на данъците, а аз не исках това. Позвъних им (на управляващите в Саудитска Арабия, бел.ред.) и те позволиха на петрола да потече (увеличили са обема на добива, бел.ред,), и сега имаме 52 долара (цена на петрола, бел.ред.)\", каза президентът.\n\n\r\n                    \n                    \n                В интервюто за в. \"Вашингтон пост\" Тръмп разказва, че този разговор се е провел много преди убийството на саудитския журналист Джамал Кашоги. По думите на американския президент централното разузнавателно управление на САЩ (ЦРУ) не е заявявало, че убийството е извършил саудитският престолонаследник принц Мохамед бин Салман Ал Сауд.\n\r\n\"Може той да го е извършил, а може е и да не е. Но той отрича да го е направил (...) и ЦРУ впрочем не потвърди, че той го е направил. Не казвам, че те (ЦРУ, бел.ред.) са заявили, че той не го е направил, но те не са потвърдили това\", поясни президентът.\n\r\nВ понеделник Ройтерс съобщи, че добивът на петрола в Саудитска Арабия е надхвърлил 11 милиона барела на ден. По данни на агенцията в края на ноември той е бил 11,1-11,3 милиона барела на ден. Това е исторически рекорд.\n\r\nПрез октомври саудитският добив достигна 10,7 милиона барела на ден. По-късно министърът на енергетиката, промишлеността и минералните ресурси на Саудитска Арабия Халид бин Абдул Азиз ал Фалих каза в интервю за ТАСС, че в скоро време добивът може да достигне стабилното ниво от 11 милиона барела.\n\r\nСлед въвеждането на санкциите срещу Иран, които едновременно бяха съпроводени със смекчение на условията им, саудитският енергиен министър заяви, че страната му няма да наводни пазара с петрол и е възможно да намали износа на петрол не само през декември 2018 година, но и през януари 2019 година.  \r\n/БТА/ ", "date": "2018.11.28", "title": "Как Тръмп свалил цените на петрола до $52"}
{"url": "https://www.dnes.bg/notifikacii/2018/11/28/blogyr-mami-facebook-priiateli-s-fiktivni-pochivki.394911", "text": "Полицията задържа 34-годишен мъж, извършил измами в големи размери. \r\nСпоред първоначалните данни той е действал като активен блогър, представял се с друга самоличност и предлагал онлайн закупуване на билети за самолет на изгодни цени за екзотични дестинации - Сингапур, Банкок, Мексико и САЩ, съобщиха от МВР. \n\r\nЖертви на изгодните оферти станали част от приятелите му в социалните мрежи, с някои от които е контактувал от години. Схемата по която действал била следната – първоначално започвал с продажба на по-евтини самолетни билети, когато клиентите оставали доволни от услугата, им предлагал пакетна оферта, за която едва по-късно потребителите установявали, че е фиктивна.\r\n                \n                Особено активно мъжът е \"работил\" от края на 2016 г. до август 2017 г.\r\nСлед 24-часовото му полицейско задържане, той е привлечен като обвиняем за измама – престъпление по чл. 210 от Наказателния кодекс. \r\nМярката му за задържане е удължена до 72 часа, а работата по образуваното досъдебно производство продължава под надзора на Софийската районна прокуратура", "date": "2018.11.28", "title": "Блогър мами Facebook приятели с фиктивни почивки "}
{"url": "https://www.dnes.bg/sofia/2018/11/28/goriat-skladove-na-agenciia-mitnici-do-kremikovci.394943", "text": "Голям пожар гори в складове близо до митница Кремиковци. До момента няма информация за пострадали хора.\r\nТези, които са били около складовете са успели да избягат, както и да подадат сигнал за пожара, който е получен в около 12:40 часа.\r\nМитническите складове са пълни с различни видове стока, а на място има около 10 противопожарни екипа, който гасят огъня, предаде БНР. \r\nИма и полиция, тъй като не е изключено палежът да е умишлен. \r\nПожарът вече е локализиран и овладян, уточниха огнеборци.\r\n ", "date": "2018.11.28", "title": "Горят складове на агенция \"Митници\" до Кремиковци"}
{"url": "https://www.dnes.bg/notifikacii/2018/11/28/nov-alo-scenarii-na-pyt-za-rumyniia-vzemi-parite.394916", "text": "Криминалисти от полицията в Ловеч предупреждават за телефонна измама по нова схема. Зачестяват опитите за измами в областта, месец преди коледните и новогодишни празници. \r\nСамо през последните дни жители на Троян и Ловеч били измамени с близо 22 хиляди лева.\r\nОт полицията информират още, че 44-годишен от Троян е подал сигнал в ловешката полиция, че най-вероятно е станал \"муле\" на телефонни измамници.\r\nМъжът е обяснил, че работи във фирма и чрез обявените контакти на 26 ноември е бил нает от непознати да извози ударен автомобил от Румъния до България. Било му е заръчано да мине през Ловеч, където ще го чака \"позната\" на обаждащите се жена и тя ще му предаде парична сума, която им е необходима, за да си покрият извънредните разходи.\r\n                \n                Троянецът е изпълнил указанията и от точно определено място в Ловеч е взел пари от възрастна жена, след което е потеглил към Русе.\r\nПо пътя мъжът се е усъмнил в законността на всички обстоятелства около създалата се ситуация, подал сигнал в районното управление в Ловеч и се е върнал обратно в града, където предал сумата на полицейските служители.\r\nСъщия ден в ловешката полиция е получен сигнал от 71-годишна жена от Мездра, която е обяснила, че е станала жертва на телефонна измама и на 26 ноември в Ловеч е предала сумата от 4900 лева на непознат мъж. \r\nПо случая е образувано досъдебно производство и работата по случая продължава.", "date": "2018.11.28", "title": "Нов ало сценарий: На път за Румъния вземи парите!"}
{"url": "https://www.dnes.bg/muzika-drugi/2018/11/28/kraliat-na-valsa-andre-riio-se-zavryshta-u-nas.394935", "text": "Андре Рийо, известен като \"Кралят на валса\", събра над 700 000 зрители на концертите си през тази година и така тя се превърна в най-успешната му досега. България също бе част от неговата световна обиколка.\r\nПрез юни холандският цигулар представи невероятния си спектакъл пред близо 22 000 български почитатели на два концерта в София, като се превърна в първия изпълнител, продал \"Арена Армеец\" за три дни.\r\nНа 8 юни Андре Рийо се завръща в София със своето фантастично шоу и напълно нова програма като част от световното си турне през 2019 г., съобщиха организаторите от BG Sound Stage.\r\n\"Музиката и особено валсът  са много важна част от моя живот. Ако някое музикално произведение докосне сърцето ми, то тогава ще докосне и вашите сърца. Музиката ми позволява да покажа радостта от живота и да даря усмивки на света. Всичко е позволено в моите концерти - и смях, и плач, и танц, и пеене. Емоциите са тайната на моя успех\", споделя Рийо.\n                    \n                    \n                \r\nЗаедно с 60-те музиканти от неговия оркестър \"Йохан Щраус\", който е най-големият частен оркестър в света, харизматичният холандец обикаля петте континента повече от 30 години.\n\r\nБилетите за концерта му на 8 юни са в продажба от днес, 28 ноември, в системата на Иветим и на www.andrerieu.com.", "date": "2018.11.28", "title": "Кралят на валса Андре Рийо се завръща у нас"}
{"url": "https://www.dnes.bg/sofia/2018/11/28/taksidjiite-se-sbraha-i-poiskaha-96-st-dnevna-tarifa.394931", "text": "\n\r\nШофьори на таксита излязоха на протест по обед в София. Недоволството им бе заради неактуализираните с години минимални и максимални тарифи за превоз. Те настояха стоянките им в София да са повече, да са добре обозначени и да не спират други автомобили на тях.\n\r\nОсвен това според таксиметровите водачи Столичната община не изпълнява законовите си задължения да актуализира въведените минимални и максимални тарифи за превоз, което трябва да се прави всяка година.\r\nСпоред бранша в София, цената на километър превоз трябва да започва от поне 96 стотинки през деня и 1,14 лв. за нощна тарифа.\r\n                    \n                    \n                Таксиджиите обвиниха общината в липса на диалог и настояха за осигуряване на условия за тяхната работа и добавиха, че искат намаляване на данъците, които плащат, докато не им бъде осигурена среда за работа.\r\nС представителите на таксиметровия бизнес се срещна общинарят и лидер на БСП-София Калоян Паргов. Той заяви, че проблемите, около които се обединява бранша, са обща декларация за тарифите, даване на възможност на такситата да използват буслентите, стоянките да заемат 2% от \"Синя зона\", 4% от \"Зелена зона\" и 25% от местата за паркиране в останалата част на София.\r\nШофьорите също така искат разрешителните за таксиметрови шофьори да бъдат на името на водача. Паргов уточни, че тъй като в момента те се издават на автомобил, а не на водач, от това Общината губи около 10 млн. \r\nПредседателят на Съюза на таксиметровите водачи от Пазарджик коментира пред \"Фокус\", че на този етап таксиджиите в града нямат основание за протести. По думите му цените там са адекватни за стандарта на живот в града.\r\nПредставители на таксиметровия бизнес в Смолян пък заявиха, че цените на таксиметровите превози в града са се повишили в началото на месеца. Там вече работят на тарифа от 1 лв./км. дневна и 1.10 лв./км. нощна тарифа с първоначална такса 1.50 лв.", "date": "2018.11.28", "title": "Таксиджиите се сбраха и поискаха: 96 ст. дневна тарифа"}
{"url": "https://www.dnes.bg/balkani/2018/11/28/chovek-izchezna-pri-navodneniiata-v-odrin.394942", "text": "Един човек е изчезнал при наводненията в Одрин и района. В града са затворени булеварди и междуградски пътища в областта.\n\r\nИзчезналият е 70-годишен жител на село в района на град Хафса, който не е бил открит в дома си от спасителни екипи, дошли да евакуират хората.\n\r\nСилните дъждове в района започнаха вчера. \n\r\nНаводнени са приземни етажи на жилищни и стопански постройки, поради високите нива на водата не функционира и спешната служба на една от местните болници, съобщи БНР.\n\r\nКоритата на реките в района са пълни.\n\r\nМетеоролозите предупредиха, че очакваното тази нощ спадане на температурите с 5 градуса ще доведе до снеговалежи и това може допълнително да усложни обстановката. \n                    \n                    \n                \r\nОт българското външно министерство и предупредиха пътуващите за и през Северозападна Турция, че са затворени за движение второстепенните пътища в посока Одрин - Хавса и Одрин-Къркларели. Мярката е в резултат от проливните дъждове в областта, преливането на реки и възможността за приливни вълни от микроязовири.\n\r\nПо информация на Генералното консулство на България в Одрин, ГКПП \"Капитан Андреево - Капъкуле\" е отворен за движение, но преминаването през пункта се съобразява с променливата пътна обстановка. \n\r\nПрепоръчва се на българските граждани по възможност да не предприемат пътувания в района в следващите 48 часа. \n\r\nПри неотложни пътувания да се използва магистралата Одрин - Истанбул, като се следват указанията на граничните власти, пътните служби и полицията.\n\r\nВ случай на нужда може да бъде потърсено съдействие от Генералното консулство на България в Одрин на телефони +90 2842 140 617 и +90 533 739 6140, както и на дежурния телефон за празнични и почивни дни +90 533 629 8164.\r\n ", "date": "2018.11.28", "title": "Човек изчезна при наводненията в Одрин"}
{"url": "https://www.dnes.bg/business/2018/11/28/filip-moris-predstavi-iqos-3-i-iqos-3-multi-v-bylgariia.394903", "text": "Само месец след световната премиера в Япония IQOS 3 и IQOS 3 Multi бяха официално представени и в България на събитие, което се състоя вчера на 27-и ноември в София.\r\nСъбитието също отбеляза 1 година от стъпването на IQOS в страната и събра над 700 съмишленици на идеята за ускоряване на промяната към бездимна среда в България и почитатели на революционната технология с бранда IQOS. Сред гостите бяха най-верните поддръжници на IQOS, представители на бизнеса, науката, медиите и редица популярни лица.\r\nОт компанията подчертаха, че новите IQOS 3 и IQOS 3 Multi са разработени на базата на получената обратна връзка от потребителите от 43 държави по света, в които днес се предлага IQOS. Новите устройства са с подобрен дизайн и функционалности – те са по-здрави, по-компактни и по-лесни за употреба.\r\n                    \n                    Това, което е запазено при новата серия IQOS 3 е първокласната технология на Филип Морис за нагряване на тютюн, с която се елиминира горенето, както и продължаващите научни изследвания, които вече доказаха намаленото образуване на вредни токсични вещества и които имат за цел да докажат намаления риск за здравето в сравнение с пушенето на традиционните цигари.\r\n\"България е сред страните по света, в които вече десетки хиляди пълнолетни пушачи възприеха употребата на бездимни продукти като по-добрата алтернатива и спряха да пушат благодарение на системата за нагряване на тютюн IQOS. Днес почти 6 милиона пълнолетни пушачи по света са преминали на IQOS за 4-те години след старта на IQOS в Япония, като част от тях са в България и са сред гостите тази вечер\", заяви генералният мениджър Джордж Маргонис по време на официалното откриване.\r\nВ своето кратко изявление Джордж Маргонис сподели, че като всеки новаторски продукт и IQOS не е идеален и може би никога няма да бъде идеален. \"IQOS е сред малкото продукти, които правят революция в своя сектор и променят гледната точка на потребителите и така се извършва голямата промяна за по-добър свят без дим\", допълни генералният мениджър на Филип Морис.\r\n ", "date": "2018.11.28", "title": "Филип Морис представи IQOS 3 и IQOS 3 Multi в България"}
{"url": "https://www.dnes.bg/stranata/2018/11/28/benzin-i-dizel-pak-nadolu-poevtiniaha-s-5-stotinki-za-sedmica.394909", "text": "Продължава тенденцията от последните няколко седмици за спад в цените на горивата, сочи проверка на Dnes.bg в специализирания сайт .\n\n\n\r\nСлед като в края на октомври бензин и дизел достигнаха цената от 2,50 лева за литър и това изкара на протест жителите на много от големите ни градове, от началото на ноември цените плавно поеха надолу.\r\nПричината за поевтиняването стана спадът на цената на нефта в световен мащаб.\r\nСамо за последната седмица най-масовият бензин А 95 е загубил 5 стотинки от цената си за литър и вече се продава средно за страната на цена от 2,07 лева, като на доста бензиностанции той може да се намери дори под 2 лева.\r\n                    \n                    \n                Дизелът също поевтиня средно с 4 стотинки за последните 7 дни и се търгува на цена от 2.30 лева за литър.\r\nДанните сочат, че само за последния месец бензинът е поевтинял с 0,31 лв./л,  а дизеловото гориво - 0,12 лв./л, с тенденция на поевтиняване.\r\nЦената на пропан-бутанът също е по-ниска спрямо месец назад, като е паднала с 5 стотинки до 1,04 средно за литър.\r\nОбластите Габрово, Хасково и Сливен са лидери при местата с най-евтини горива. Габровци, които на шега са известни със своята спестовност, в момента зареждат бензин на средни цени от 2,04 лева за литър и дизел на 2,27 лева. Подобни са цените в Сливен и Хасково.\n\r\nНай-скъпите области за зареждане на гориво са Враца, Благоевград, Разград и Видин. Жителите на най-северозападната област зареждат бензин за 2,09 лв./л, а дизел – за 2,32 лв./л. \n\r\nВ столицата София цените са близо до средните за страната - 2,08 лв./л бензин и 2,30 лв./л дизел.", "date": "2018.11.28", "title": "Бензин и дизел пак надолу, поевтиняха с 5 стотинки за седмица"}
{"url": "https://www.dnes.bg/rock/2018/11/28/garbage-shte-oglaviat-tretiia-den-na-hills-of-rock.394930", "text": "Алтернативната рок банда Garbage ще бъде хедлайнер в третия ден на фестивала Hills of Rock 2019, съобщиха организаторите от София Мюзик Ентърпрайсис. \r\nФеновете ще имат удоволствието да ги видят на живо на 30 юни на Гребната база в Пловдив.\r\nОще две групи се включват към третия фестивален ден. Това са шведските банди Amaranthe и Royal Republic, които ще наелектризират допълнително атмосферата!\r\nФестивалът Hills of Rock ще се проведе за трета поредна година, като част от програмата на \"Пловдив 2019 - Европейска столица на културата\" на 28, 29 и 30 юни на Гребната база в Пловдив.\r\nПътят на Garbage започва в Медисън, Уисконсин, през 1993 година. За 25 години на сцена, бандата има над 17 милиона продадени копия по целия свят, концерти в над 35 държави и 6 студийни албума. \r\n                    \n                    \n                В музиката им се преплитат елементи от трип хоп, гръндж, рок, техно, пауър поп и алтернативен рок. \r\nДо 31 декември тридневните билети за фестивала са на цена от 140 лв. и могат да бъдат купени в мрежата на  Ивентим, както и онлайн на www.eventim.bg", "date": "2018.11.28", "title": "Garbage ще оглавят третия ден на Hills of Rock "}
{"url": "https://www.dnes.bg/stranata/2018/11/28/starata-liubov-ryjda-ne-hvashta-kmet-mechtae-za-muzei-na-retro-motori.394912", "text": "\n\r\nМотоциклети, които ухаят на спомени и крият множество чужди истории. Мотоциклети с минало – това е любовта на Светлин Сретениев – един обикновен кмет в изоставената северозападна България.\r\n\"Старите мотори са като класическите книги – познати отдавна, пълни със спомени, но винаги може да откриеш и нещо ново\", казва градоначалникът пред \"Труд\".\r\nСретениев обича всичко, свързано със скоростта. Това, което държи искрата жива, е всъщност любовта му към ретро моторите. Затова решава да си направи колекция и да отвори музей в община Бойчиновци. В родното си село Владимирово Сретениев събира над 40 мотоциклета.\r\n                    \n                    \n                Искрата пламва още в детските му години. Подкарва мотоциклет за пръв път когато е ученик в пети клас, въпреки че е забранено от закона.\r\n\"Толкова много го исках, че баща ми вдигна ръце и ми даваше от време на време неговия \"М125 – Киевка\". Един шлеп с мотоциклети от бившия СССР беше потънал в Дунав и продадоха извадените машини на ниски цени. Баща ми си взе и аз на него се учих да карам. В ония години автомобилът беше недостижима мечта, докато мотоциклетът беше по-достъпен. Пък и друго си е вятърът да духа в лицето ти, а връстниците и най-вече момчетата да гледат и въздишат...\", разказва Сретениев с носталгия. \n\r\nКогато навършил 16 години вече съвсем законно изкарал книжка за категория \"М\" и получава като подарък Симсон S 50 – германско соц. производство. А после подкарал и мощния ЧЗ 350 на брат си.\r\nЗаради страстта си към моторите градоначалникът на Бойчиновци завършва техникум по двигатели с вътрешно горене в родното си село, а после заминава за Ямбол, където записва Полувисшия институт за учители по практика, а след това става и инструктор.\r\nВ дома си имал събрани всички машини, които някога е подкарвал като младеж. Забелязал, че без да го е искал целенасочено, събрал една достойна колекция, в която, обаче, има доста пропуски. Затова решил да ги запълни.\r\nЗапочва да купува стари мотоциклети, които били зарязани в гаражи и под навеси от своите собственици. Поправял ги сам, а за боядисването им му помагат приятели. Постепенно се сдобил с уникални експонати, които се превърнали в невероятни попълнения в неговия импровизиран музей – първият руски \"Коврове\" – 175 кубика. Разбира се, намерил и легендарно българско \"Балканче\", а освен това в колекцията му има и цяла серия \"Иж\". Към момента колекцията му наброява 41 машини.\r\nИзненадващо, но голяма част от тях все още са в движение, а кметът Сретениев ги кара при първа възможност. Освен това, любителят на старите возила обикаля с тях и по ретропарадите.\r\nМечтае един ден да възстанови абсолютно всички и да отвори музей на социалистическите мотоциклети.\r\n\"Искам младите да знаят какво са карали бащите и дедите им. А който иска, може и да се повози на тях!\", споделя кметът на Бойчиновци.\r\nРядко, обаче, му остава време да се отдаде пълноценно на хобито си. Работата му като градоначалник е натоварена, а освен с общинските дела Светлин Сретениев се занимава и със земеделие от над две десетилетия. Продължава да движи фирмата си и до днес, тъй като законът не забранява на кметовете да имат фирмена дейност. \n\r\nТака градоначалникът на община Бойчиновци дава хляб на 12 работници. Произвежда основно зърно – пшеница, ечемик, слънчоглед и царевица. В семейният бизнес му помага и семейството му. \n\r\nСъс част от спечелените пари Сретениев изгражда мотописта край село Лехчево и подкрепя местните младежи да създадат мотоклуб. От тогава всяка пролет се организира международно състезание с мотори, в което се включват любители на скоростта от България, Румъния, Русия и Сърбия. На 10 ноември тази година край Лехчево се проведе и закриване на мотошампионата у нас. \n\r\nИ така поддържа младежкия си дух и хобито си живи. Старата любов ръжда не хваща, макар че вероятно повечето от моторите, които Сретениев колекционира, отдавна са загубили блясъка си. Кметът на Бойчиновци, обаче, им вдъхва нов живот.", "date": "2018.11.28", "title": "Старата любов ръжда не хваща! Кмет мечтае за музей на ретро мотори"}
{"url": "https://www.dnes.bg/politika/2018/11/28/bsp-iska-oshte-pari-za-pensii-vlastta-ot-raboteshtite-li.394953", "text": "От БСП настояха да се преизчислят всички пенсии от следващата година и се мотивираха с това, че парите за възрастните са крайно недостатъчни предвид скока в цените. \n\r\nКорнелия Нинова посочи, че за това настояват и пенсионерите, които са събрали над 30 000 подписа, които червените са внесли в деловодството на парламента. Днес левицата се срещна с пенсионерски организации, които по-рано протестираха пред парламента за увеличаване на пенсиите.\n\r\nСоциалистите предлагат да се преизчислят всички пенсии, отпуснати до 31 декември 2013 г. като индивидуалният коефициент на лицето се умножи по средномесечния осигурителен доход за страната за 2013 г. От БСП обясняват, че средствата за това могат да се осигурят с вдигането на максималния осигурителен доход.\n\n\n\r\n                    \n                    \n                Очаквано мнозинството отхвърли предложението на левицата и в крайна сметка парламентът прие всички пенсии да бъдат увеличени от 1 юли 2019 г. , но с 5,7%. От същата минималната пенсия ще стане 219,43 лв.\n\r\n\"Предлагаме преизчисляване на всички пенсии. Прагът на бедността е 348 лева, а минималната пенсия е 219 лв. Значи казвате: За да сте живи ви трябват 348 лева, а ние ви даваме 219 лева\". Никой не излезе при протестиращите пенсионери\", упрекна управляващите соцлидерката Корнелия Нинова по време на дебатите.\n\r\nПо думите й правителството изпада в парадоксална ситуация, в която казва, че бюджетът е най-социалният, а са ощетени именно децата, майките и пенсионерите.\n\r\nТома Биков пък й репликира, че за да се увеличат чувствително пенсиите, трябва да се вземат средства от работещите.\n\r\n\"Ако искате да се увеличат повече пенсиите, трябва да се увеличат осигуровките. Пенсиите идват от парите на работещите. Трябва да вземем от тях, за да увеличим чувствително пенсиите\", каза той.\n\r\nСоциалистите предложиха да се вземат пари от излишъка, за да има средства за увеличение на пенсиите и обезщетението за отглеждане на дете. Според управляващите обаче не става дума само за бюджета за следващата година и посочиха, че в идните години може и да няма толкова средства.\n\r\n\"Този разход - над 1 млрд., няма да е нужен само през следващата година, а той ще се увеличава. Кой ще плати тази висока цена? И това ще бъде за сметка на други сектори. Много е лесно да излезеш и да приказваш популистки и да искаш преизчисляване на пенсиите\", отсече Светлана Ангелова от ГЕРБ.\n\r\nВ крайна сметка след повече от пет часа дебати парламентът прие окончателно бюджета на Държавното обществено осигуряване. А социалният министър Бисер Петков го определи като реалистичен финансов план, който гарантира социалната сигурност на гражданите.", "date": "2018.11.28", "title": "БСП иска още пари за пенсии. Властта: От работещите ли?"}
