{"url": "https://www.dnes.bg/notifikacii/2018/05/17/zrelishtno-tornado-v-germaniia-pogrom-i-ranen-myj.376750", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЕдин човек тежко пострада, след като торнадо удари Западна Германия. Стихията е изкоренила множество дървета, нанесени са и тежки щети на част от къщите в района, предаде . \r\nБлокирана е и международната железопътна линия между Мьонхенгладбах и Холандия.", "date": "2018.05.17", "title": "Зрелищно торнадо в Германия! Погром и ранен мъж"}
{"url": "https://www.dnes.bg/notifikacii/2018/05/17/centralnata-aleia-be-oseiana-s-myrtyvci-genocidyt-nad-romite.376521", "text": "\nТе са в Европа от 600 години. Но в нацистка Германия ромите и синтите са били изолирани, насилствено стерилизирани или направо убивани. Дълги години след войната се отричаше, че ромите са били преследвани.\n\r\n: Андреа Грунау: \"\"\r\n", "date": "2018.05.17", "title": "Централната алея бе осеяна с мъртъвци: Геноцидът над ромите!"}
{"url": "https://www.dnes.bg/notifikacii/2018/05/17/kogato-v-siriia-biznesyt-ne-cyfti-v-turciia-dava-rekolta.376758", "text": "В турския град Газиантеп, убежище за около половин милион сирийци, избягали от гражданската война на юг от границата, стотици сирийски компании процъфтяват, давайки тласък както на общността на имигрантите, така и на страната домакин.\n\r\nНад 3,5 милиона сирийци са регистрирани в Турция - много повече от която и да е друга страна, приела бежанци от продължаващата седем години война.\n\r\nТурски официални лица подчертават огромния икономически товар, който представлява приемането на толкова много бежанци. Присъствието обаче на това ново население - голяма част, от което висококвалифицирано и ползващо няколко езика - и успехът на бизнеса му също така съживява турската икономика противно на ширещите се мнения.\r\nНад 6500 компании, основани или съосновани от сирийци, са регистрирани в Турция от началото на войната в Сирия през 2011 година според Съюза на камарите и борсите за суровини на Турция. Сирийският икономически форум (СИФ), организация, чиято цел е да развие предприемачеството сред сирийската диаспора, отбелязва, че броят им всъщност е над 10 000, когато се включи и неофициалният сектор.\n\r\nСамо в Газиантеп са регистрирани 1250 сирийски компании в газиантепската Камара на търговията и промишлеността, каза Рами Шарак, заместник-изпълнителен директор на СИФ.\n\r\nВ голям комплекс в индустриалната зона на Газиантеп сирийският бизнесмен Амер Хадри, шеф на известната компания за машини за опаковки и производство на чипс Zirve Extrusion, успя да възобнови бизнеса си, чиято централа някога е била в разтърсения от войната град Алепо, само на 125 километра (78 мили) южно от турския град.\n\r\n\"Правим машини за производство и опаковане на чипс над 20 години\", каза пред АФП Хадри. \"Преди изнасяхме за арабския свят, но откакто се установихме в Турция разширихме амбициите си да изнасяме в целия свят\", допълни той.\n\r\nОпаковките имат етикет \"Произведено в Турция\", което според Хадри е \"гаранция за качество\" на европейските пазари.\n\r\nСъщо като Хадри, още много сирийци пристигат в Турция с опита и клиентите си. Докато някои бизнесмени целят да разширят износа и достъпа до международни пазари, други предприемачи имат по-локални амбиции.\n\r\nДания Абдулбаки, която е строителен инженер и пристига в Турция от Хама през 2013 година, открива детска градина през август 2016 година за деца от всички националности между три и пет години, след като не могла да намери детско заведение в района.\n\r\nМайките, които работят в района са близо до децата си и могат да дойдат да ги накърмят през почивката си, казва тя.\r\nЗа този проект Абдулбаки е посещавала курс по мениджмънт към не\r\nправителствена организация в Газиантеп, а съпругът й е събрал средства от близки, за да го финансира.\r\nФатма Шахин, която е кмет на Газиантеп и изтъкнат член на управляващата партия на президента Реджеп Таийп Ердоган, каза, че приветства възможностите, които предоставят съвместните компании между турски и сирийски предприемачи.\n\r\nХората от Газиантеп и сирийците основават заедно компании, тъй като фактът, че говорят два езика, включително английски и арабски, е важно предимство, особено за международната търговия, каза тя пред АФП.\n\r\nИкономиката като цяло е коз в ръцете на Ердоган през 15-те години на управлението му. Само че при инфлация и безработица над 10% има опасения за състоянието на икономиката.\r\nМустафа Тюркменоглу, сирийски тюркменец от Алепо, напуска Сирия преди пет години и създава текстилна компания в Газиантеп.\n\r\nВсички търговци тук получават долари от чужбина, казва той. \"Ние имаме полза, но и другите също,\" допълва Тюркменоглу.\n\r\nТой дава работа на 40 сирийци в цеха си и на петима в магазина си. Казва, че турците искат по-високи заплати и имат повече изисквания за осигуровките.\n\r\nПравителството дори въведе облекчени правила, за да бъде по-лесно на сирийците да откриват компании, макар че на фона на натиска за повсеместно въвеждане на облекченията, Анкара се съгласи да предостави същите условия за всички.\n\r\nЗа сирийските компании обаче властите изглежда са \"блокирали\" и разпоредба, според която компанията трябва да наеме петима турци за всеки работещ при тях чужденец, каза Омар Кадкой, анализатор в мозъчния тръст TEPAV в Анкара.\n\r\nГолемите проблеми обаче остават, като много от тях са свързани с дългосрочния въпрос как и дали да бъде изцяло интегрирана такава голяма общност бежанци.\r\nМакар Анкара да позволи да се издават разрешителни за работа на сирийските бежанци през януари 2016 година, под 1 % притежават такъв документ в момента, макар че две трети от бежанците са в трудоспособна възраст, каза Кадкой.\n\r\nПо думите му друга пречка е това, че голяма част от сирийските бежанци не знаят турски, който принадлежи на различно езиково семейство от арабския, а няма и активна политика те да бъдат учени на турски.\n\r\nСирийците се страхуват също така, че ако влязат на официалния пазар на труда, ще изгубят достъпа си до помощи, на които имат право като бежанци, каза Кадкой.\n\r\nТе си правят сметка, че ако получат официално работа, помощите им ще бъдат спрени, което е вярно, но проблемът тук е, че помощта със сигурност няма да е вечна, допълни той.\n\r\nКолкото по-скоро получат работа, толкова по-добре ще могат да си гарантират един доход в дългосрочен план, каза Кадкой. \n\r\n/БТА/", "date": "2018.05.17", "title": "Когато в Сирия бизнесът не цъфти... В Турция дава реколта"}
{"url": "https://www.dnes.bg/politika/2018/05/17/sreshtata-na-vyrha-v-sofiia-prikliuchi-kakvo-sledva-ot-neia.376778", "text": "След 15 години пауза на масата на диалога седнаха лидерите на Европейския съюз и на още 6 държави от Западните Балкани. Какво се случи днес в НДК, за какво се разбраха и какво следва?\n\r\n\"Успехът на тази среща е безспорен. Толкова много лидери никога не са се събирали. Има насрочена нова такава среща, тъй че тази не е просто светкавица, която светва и изгасва. Никой не е очаквал условия за бърз прием на Западните Балкани в ЕС. Нещата в последните години са доста по-динамични. Въпросът беше да се даде перспектива за Европа. Недвусмислено беше заявено, че друг път освен Европа няма\", обясни журналистът от Bloomberg TV Bulgaria Ивайло Лаков.\n\r\nЛидерите на Европа подписаха декларация за продължаване на борбата с корупцията в Западните Балкани, изглаждането на регионални конфликти и задълбочаване на добросъседските взаимоотношения.\r\n                    \r\n                    \r\n\"Показа се, че Западните Балкани са приоритет на Брюксел и че Съюзът иска да ги приеме. Следват няколко европредседателства, които няма да оставят тази тема да виси. Нека не си правим илюзии, че ЕС няма да се разширява. Вероятно се намираме в преддверието на решаването на проблема с името на Македония\", посочи друг журналист от Bloomberg TV Bulgaria - Николай Кръстев.\n\r\nЛаков добави, че решаването на Македонския въпрос ще създаде предпоставка за бързото влизане на съседката ни в НАТО, а това за нас е приоритет. Но защо всичко се случва сега, а не преди 10 години или след 10?\n\r\n\"Динамиката в международните отношения се промени. След Крим се видя, че Русия не е доволна от статуквото. Към това може да добавим и Китай. Има много повече регионални супер-сили. Някои държави се опитват да завземат нови зони на влияние. Ако не се вземат мерки, страни като Македония може лесно да попаднат в чужди зони на влияние. Оттук идва леката форма на натиск за разрешаване на проблемите на Балканите\", почерта Ивайло Лаков в \"Денят ON AIR\".\n\r\n\"Тази среща вля нова енергия в страните от Западните Балкани. Тя убеди европейските страни, че политиката по разширяване на Европейския съюз трябва да продължи. Енергията на всички граждани трябва да бъде впрегната в тази цел. Не е достатъчно само да организираме срещи, да се целуваме и да се разхождаме по мостове. Необходимо е България да докаже икономическото си влияние, чрез повишаване на качеството на живот.\r\nТрябва да покажем правия път! Всички страни, които са станали членове на ЕС, преди това са станали членове на НАТО\", категоричен бе бившият ни посланик в Македония Александър Йорданов.\n\r\nТемата с ескалацията на взаимоотношенията между Европа и САЩ не остана пренебрегната на днешната среща на върха в София.\n\r\n\"По време на обобщаващата пресконференция Жан-Клод Юнкер хвърли дипломатическа бомба със заявката си, че за да бъде опазено споразумението с Иран, на европейските компании ще им бъде забранено да се съобразяват със санкциите на САЩ към Техеран. Тази забрана ще бъде обявена в 10:30 часа утре в Брюксел.\r\nОтношенията между Европа и Вашингтон тепърва ще ескалират\", отбеляза анализаторът на европейските процеси Мария Стоянова пред Bulgaria ON AIR.\r\n\r\n ", "date": "2018.05.17", "title": "Срещата на върха в София приключи! Какво следва от нея?"}
{"url": "https://www.dnes.bg/politika/2018/05/17/triabvat-ni-4-32-mlrd-evro-za-jp-vryzka-sys-zapadnite-balkani.376777", "text": "За да изгради страната ни всички приоритетни железопътни направления до 2030 г., са необходими инвестиции на стойност 4,320 млрд. евро. Това обяви министърът на транспорта, информационните технологии и съобщенията Ивайло Московски на дискусия, посветена на транспортните проекти в Западни Балкани.\n\r\nФорумът се организира по инициатива на Ивайло Московски и е част от днешната Среща на върха Западни Балкани - Европейски съюз. Участие в министерската среща са взели транспортните министри на Македония и Косово, държавният секретар на Черна гора, както и представители на Световната банка, Европейската инвестиционна банка и на Съвета за регионално сътрудничество, съобщават от транспортното министерство.\r\n                    \r\n                    \r\nПо време на срещата Ивайло Московски заяви, че 4,147 млрд. евро от средствата ще са нужни за проектите по \"основната\" TEN-T мрежа, а останалите 173 млн. евро ще се използват за модернизация на жп направлението Карнобат - Синдел, което е 123 км и е част от \"широкообхватната\" жп мрежа. По думите му това трасе има съществено значение, тъй като свързва двете най-големи морски пристанища Варна и Бургас. \n\r\nИвайло Московски посочи още, че най-сложният за изпълнение участък и поради тази причина най-скъп, е жп линията Видин - София, като индикативната стойност на инвестициите там са 2,31 млрд. евро. По думите на министъра друга важна жп линия, която е част от коридора Ориент/Източно-Средиземноморски, е София - Кулата, като нейната стойност е 1,22 млрд. Евро.\n\r\nПо направлението към Сърбия Ивайло Московски представи проекта за модернизация на жп линията Волуяк - Драгоман - сръбска граница, който също е част от \"основната\" TEN-T мрежа и е идентифициран от Съвета на ЕС, като приоритетен трансграничен участък. Московски изтъкна, че за реализацията на проекта са необходими инвестиции от 132 млн. евро. \n\r\nЗа осъществяването на жп свързаността с Македония министърът посочи, че вече се работи по проект Техническа помощ за модернизация на жп линията София - Перник - Радомир - Гюешево - македонска граница. Индикативната стойност за изграждането на жп линията Радомир - Гюешево - Македонска граница е 477 млн. евро. \r\n ", "date": "2018.05.17", "title": "Трябват ни 4,32 млрд. евро за жп връзка със Западните Балкани"}
{"url": "https://www.dnes.bg/temida/2018/05/17/bez-sledi-i-otpechatyci-ot-atentatorite-v-sarafovo.376769", "text": "Не са открити следи и отпечатъци, оставени от атентаторите на взрива на Летище-Бургас. Изследвани обстойно са били седем наети от тях автомобила, документи, които са подписвали за наемите на колите, бейзболна шапка, хавлия, риза, банкноти. \n\nТова стана ясно днес по време на второто заседание на Специализирания съд, който от вчера заседава по делото в Бургас, съобщава БТА. Свидетелите по делото са разпознали атентаторите по направените им фотороботи.\n\r\nДнес са разпитани вещите лица, които представиха резултатите от ДНК анализи, записи от видеокамери, оценъчна и компютърна експертизи. \n\r\nНа една от камерите се вижда как Мохамед Хасан Ел Хюсейни пристига на летището с жълто такси \"Опел Зефира\". Таксито наел от Равда. \r\n                    \r\n                    \r\nДруг видеозапис показва, че Хюсейни е бил във верига за бързо хранене на летището, след това отива на терминал \"Пристигащи\". Бил е с перука, дълга 36 сантиметра. Мохамед Хасан Ел Хюсейни е загиналият атентатор. Той е бил с голяма раница, в която носил взрива. Хюсейни е наемал автомобили под името Жак Фелип Мартен. \n\r\nПодсъдими задочно са двама ливански граждани - Мелиад Фарах, представял се у нас като Браян Джеремая и Хасан Ел Хадж Хасан, представял се като Ралф Рико. Двамата от над пет години се издирват с червена бюлетина на \"Интерпол\". \n\r\nКомпютърните клубове, от които са комуникирали тримата се намират на територията на Поморие и Несебър. \n\r\nДелото ще се гледа отново на 13 юни в София, когато ще бъдат призовани свидетели от Варна, Велико Търново и други градове.", "date": "2018.05.17", "title": "Без следи и отпечатъци от атентаторите в Сарафово"}
{"url": "https://www.dnes.bg/notifikacii/2018/05/17/poslaniiata-na-pashinian-kym-putin-oryjiia-i-pari.376724", "text": "Министър-председателят на Армения Никол Пашинян видимо се различаваше от другите държавни глави, пристигнали в Сочи за срещата на върха на Евразийския икономически съюз. Става дума не толкова за външния вид на небръснатия политик, а за символното значение на брадата му. Тя символизира революционни повеи в доста консервативното политическо поле на ЕАИС. От друга страна пък е начин да изпъкнеш сред други държавни лидери, да подчертаеш своята индивидуалност и зрялост.\n\r\nНо както се казва, по дрехите посрещат, по ума изпращат, пише Рубен Гърдзелян от РЕГНУМ. По време на публичната си среща с Владимир Путин - ключова проява на форума, Никол Пашинян отправи до събеседника си няколко послания, поднесени във форма, доста \"мила\" в контекста на политическата среща от високо равнище. \r\nС Путин, както се изрази Пашинян, има какво \"да пообсъдим\" освен \"стратегическите и съюзнически\" отношения между Армения и Русия. Арменският премиер бе заявявал това и преди форума в Сочи, но го повтори и на личната среща, отстранявайки множество проблеми на съответното ниво - намек, че е време да се мине към практически въпроси.\n\r\nПрактическите въпроси бяха обсъдени вече при закрити врати, но дотогава имаше и други любопитни моменти.\n\r\n\"Позволете ми пак да ви честитя миналите празници. Много интересно беше да видим майския парад на Червения площад - това си е любимо зрелище в Армения, парадът на 9 май, и сме много впечатлени от днешните постижения на руския военнопромишлен комплекс\", отбеляза Пашинян.\n\r\nНамекът, че страната иска и занапред да се въоръжава с руски оръжия, е съвсем прозрачен. Тук обаче Армения няма избор - за Ереван ще е скъпичко, дори невъзможно да се въоръжава другаде, за да развива адекватно на азербайджанските войски. Това по-рязко откроява в думите на арменския премиер комплимента лично към президента на Русия за \"постиженията на руския военнопромишлен комплекс\". Ще отбележим добре премереното ласкателство с явни изгледи да донесе плод - чудесна перспектива арменците да си поиграят с нови руски играчки.\n\r\nДруг момент се крие в странната на пръв поглед констатация за радостта, изпитвана от руските туристи в Армения. \"Твърде много туристи от Русия идват сега в Армения, много е приятно това. Мисля, че руските туристи много харесват Армения, а и на арменците им харесва да виждат толкова туристи в Ереван\", каза Пашинян.\r\nЗащо сред другите, по-сериозни сфери на сътрудничество Пашинян изтъкна точно туризма?\n\r\nВсъщност това е молба към президента на Русия или към седящия до него бъдещ вицепремиер Силуанов да преориентират руските туристи към Армения. Развитието на институциите и реформите в една или друга стопанска област обещават положителен социално-икономически ефект в бъдеще. А преориентирането на туристическите потоци в Русия (както сочи успешният опит с Турция или Крим) към Армения ще осигури на гражданите й икономически дивиденти още днес. Пашинян има остра нужда точно днес да достави на хората в страната си положителни икономически резултати от революцията. Предсрочните избори за парламент на Армения тропат вече на вратата, а икономическият ефект от едва обещаните евентуални реформи ще трябва да се чака с години.\n\r\nСловото на Путин пък се градеше само на днешните реалности и съдържаше един-единствен смисъл: иска ли новото правителство в Ереван да запази положителната икономическа динамика в страната, без руска подкрепа ще е трудно да го постигне. Но в перспектива би могло и \"да я засили\". Путин спомена също колко е важно да продължи съвместната дейност в ООН и регионалните организации; това обаче по-скоро зависи от икономиката.\n\r\nЩе повторим, че правителството на Пашинян, меко казано, силно се нуждае от икономически подем, и то доста скорошен, който обаче няма как да подсигури нито с реформи, нито с нови инвестиции. Пашинян ще трябва да заложи на изпробвани, доказали се вече форми на стопанско взаимодействие, включващи старателно плевене на бурените в полето на търговско-икономическото сътрудничество в ЕАИС. И всъщност ще приложи точно такава стратегия, с леки корекции в тактиката на Серж Саркисян.\r\n/БТА/\r\n ", "date": "2018.05.17", "title": "Посланията на Пашинян към Путин – оръжия и пари"}
{"url": "https://www.dnes.bg/sport/2018/05/17/pirin-pochti-izhvyrli-bistrishkite-tigri-ot-pyrva-liga.376775", "text": "Пирин взе гол преднина срещу Витоша, след като надви \"бистришките тигри\" с 1:0 като гост в първи мач за разпределение на местата от 11-о до 14-о., който трябва да определи първият изпадащ от Първа лига.\n\r\nВитоша направи първата много сериозна ситуация за гол в 36-та минута, когато Стефан Христов стреля към вратата на гостите и топката беше избита от голлинията на Пирин. Иначе благоевградчаните бяха по-опасни, но няколко неточни удара, най-добрият от които на Анти Рениа, оставиха мача без гол до полувремето.\n\r\nВитоша пропусна второ добро положение в 52-та минута чрез Григор Долапчиев, а шест по-късно гостите поведоха в резултата. Конър Хендерсън центрира от ъглов удар и Юлиян Попев вкара гол с глава.\r\n                    \r\n                    \r\nВитоша беше отново близо до изравняване в 71-та минута, но Долапчиев не уцели вратата. Последваха минути на игрово предимство за бистричаните, които обаче не успяха да вкарат гол, въпреки че създадоха доста положения.\r\nПо този начин \"орлетата\" почти изхвърлиха отбора от Бистрица от Първа лига. \n\r\nДругият двубой е между Етър и Дунав тази вечер.\n\r\n", "date": "2018.05.17", "title": "Пирин почти изхвърли \"Бистришките тигри\" от Първа лига"}
{"url": "https://www.dnes.bg/cars/2018/05/17/audi-razkri-kak-shte-izglejda-novoto-q8.376757", "text": "Германският производител Audi показа как ще изглежда задната част на серийното Q8. Купеобразният кросоувър ще бъде представен през юни, като от скицата става ясно, че той почти ще повтори дизайна на концептуалния прототип Q8 Sport, който видяхме на автосалона в Женева през 2017 г.\r\nОт компанията засега не бързат да разкриват всички подробности за автомобила. Известно е, че в основата на Q8 е модулната платформа MLB, върху която са изградени Bentley Bentayga, Porsche Cayenne, Audi Q7 и други нови модели на концерна Volkswagen.\n\r\nГамата двигатели на кросоувъра ще се състои от турбо V6 и V8 агрегати. През 2019 г. се появят и две \"напомпани\" версии – SQ8 с двигателя от SQ7, развиващ 435 к.с., както и RSQ8, която ще се конкурира директно с BMW X6 M. Под капака на този вариант ще бъде поставен 4,0-литров туин-тубо V8 с 650 к.с., който ще бъде взет от Lamborghini Urus.\r\n                    \r\n                    \r\nКрос-купето ще се обзаведе и с две хибридни модификации – бензиново-електрическа и дизелово-електрическа. И при двете двигателят с вътрешно горене ще бъде с обем 3,0 литра.\n\r\nПо предварителни данни, цените на Audi Q8 ще стартират от 110 500 евро. Производството на модела ще бъде съсредоточено в завода в Братислава, където сега се сглобява Q7.\r\n", "date": "2018.05.17", "title": "Audi разкри как ще изглежда новото Q8"}
{"url": "https://www.dnes.bg/eu/2018/05/17/stypka-po-stypka-cipras-ne-byrza-za-imeto-na-makedoniia.376770", "text": "Все още не сме в позиция да говорим за договор за името на Македония, заяви гръцкият премиер Алексис Ципрас на пресконференция в София след срещата на върха. \n\nВярвам, че сме изминали голяма част от пътя, но имаме да извървим още път, добави той.\n\r\n\"Разглеждаме стъпка по стъпка всички детайли. Още не сме в позиция да говорим за договор. Ще има и следващи стъпки с цел, ако е възможно, отново да се срещнем в началото на следващия месец\", каза Ципрас.\n\r\nПо-рано днес македонският премиер Зоран Заев съобщи, че на срещата с Ципрас са обсъдили различни варианти за решения на спора за името на западната ни съседка и един от тях е бил най-приемлив и за двете страни, без да го посочи. Заев добави, че следват консултации със значимите политически факторив двете страни. \r\n                    \r\n                    \r\nАко е възможно практическо прилагане на това решение, тогава ще имаме решение, подчерта Заев, без да уточни за какво става дума и без да отговори директно обсъждали ли са промяна на македонската конституция, припомня БТА.", "date": "2018.05.17", "title": "Стъпка по стъпка: Ципрас не бърза за името на Македония"}
{"url": "https://www.dnes.bg/notifikacii/2018/05/17/izbiagaliiat-zatvornik-s-pismo-osyden-sym-nespravedlivo.376776", "text": "Избягалият от Централния софийски затвор Владимир Пелов е изпратил писмо до президента, омбудсмана и bTV, съобщиха от телевизията. \n\n\nВ него, в цели осем страници, той описва мотивите си да избяга от затвора. Твърди, че е осъден несправедливо, получил е тежко наказание, което е равносилно на смъртна присъда и това го е предизвикало да избяга.\r\nВъпреки дългото си словоизлеяние, Пелов не посочва как се е сдобил с оръжието, но твърди, че не е искал да нарани никого.\r\nИменно затова дори когато стрелял по надзирателя, гледал да не го уцели. \r\nВ писмото си  Пелов твърди още, че не е извършил нито едно от престъпленията по които е обвиняем и осъден.\r\n ", "date": "2018.05.17", "title": "Избягалият затворник с писмо: Осъден съм несправедливо"}
{"url": "https://www.dnes.bg/politika/2018/05/17/borisov-blagodari-za-boian-na-kitai-nepal-i-vsichki.376756", "text": "Премиерът Бойко Борисов благодари на Китай и Непал за операцията по издирването на Боян Петров.\r\nМинистър-председателят изпрати писма до председателя на Държавния съвет на Китайската народна република Ли Къцян и до премиера на Непал К. П. Шарма Оли.\r\nВ тях той изразява благодарност за своевременното съдействие за организирането и провеждането на спасителната акция за намиране на българския алпинист, съобщи правителствената пресслужба.\n\n\n\r\nБорисов оценява високо усилията на китайското правителство и институции, както и на непалските власти, които обезпечиха издирвателната акция по въздух и суша.\r\nСпециална признателност премиерът изразява и на всички хора, участвали в спасителните екипи, въпреки крайно тежките метеорологични условия.\r\r\n                    \r\n                    Десетки участваха в издирването на Боян през последните дни в подножието на връх Шиша Пангма. Въпреки усилията им обаче търсенето не даде резултат и спасителната операция бе прекратена вчера.\r\nМного анализатори коментираха, че макар Боян да остана завинаги в Хималаите, сътрудничеството между Китай и Непал е било безпрецедентно и ще даде възможност за други спасителни операции в района.\r\n ", "date": "2018.05.17", "title": "Борисов благодари за Боян: На Китай, Непал и всички"}
{"url": "https://www.dnes.bg/notifikacii/2018/05/17/moje-li-bdj-da-vleze-v-relsi-ili-shte-falira.376691", "text": "Трудно е да се извади една компания от фалит, независимо дали е частна или държавна. Това каза Владимир Владимиров, изпълнителен директор на \"Холдинг БДЖ\", в ефира на\r\n\"Световната практика показва, че по-малко от 30% от фирмите, които изпадат в състояние на фалит или близко до фалит, биват извадени и продължават да функционират\".\r\nМного трудно е да бъде извадена от фалит и една държавна компания, подчерта събеседникът. \"Хората смятат, че след като една компания е държавна, тя не може да фалира, но на практика не е точно така\".\r\nНа въпроса какво го е провокирало от кариера в частния сектор да продължи професионалния си път в БДЖ гостът каза, че това е станало съвсем случайно: \"Тогавашният министър просто ме помоли да разгледам предприятията, които се намират в министерството на транспорта и да преценя къде мога да му помогна. Аз разгледах и избрах БДЖ, тъй като предпочетох да тръся предизвикателството, въпреки че не очаквах предизвикателството да бъде толкова голямо. По-късно разбрах с какво точно се сблъсквам\".\r\r\nИмаше такава опасност, но тази опасност е преодоляна в резултат на реформите, които предприехме като ръководство от началото на 2010 година, каза гостът.\r\n\r\n\"Когато мениджърите се занимават с т.нар. turn around мениджмънт, те трябва да знаят как функционира системата като цяло. Това е един дълъг и труден процес, защото е очевидно, че мениджърите, които са управлявали компанията до този момент не са имали разбирането какво трябва да бъде направено. А мениджърите, които идват, нямат видимостта за цялата система, за да могат веднага да приложат всички мерки, които са необходими. Системата не е достатъчно прозрачна във всяка една такава фирма, която се намира на ръба на банкрута. На нас ни трябваше да извървим един процес на учене. Всяка година въвеждахме нови мерки\".\r\n\"Ако имахме видимост и бяха преодолени инерционните процеси, включително и като отношение на институциите, реформата можеше да приключи за две-три години, а тя се проточва вече седем\", категоричен бе събеседникът.\r\n\"Вече сме изчерпали потенциала да откриваме нови мерки. Всичко, което трябва да се приложи, е ясно. Въпросът е то да бъде практически приложено. Ние сме преминали процеса на изучаване\".\r\nПреодолими ли са инерционните процеси в БДЖ? Какви мерки са предприети, за да се намалят задължанията на БДЖ? Как и къде са прилагани мерките за намаляване на задължения, преструктуриране, оптимизиране и какъв е ефектът? Колко са задълженията, които все още не са погасени от БДЖ и как се постига стопяване на дългове от такъв мащаб? Кога ще трябва да се намеси държавата с финансова подкрепа и кога? Ще успее ли БДЖ да върне доверието на клиентите? Може ли БДЖ да излезе на печалба? \r\nВижте повече на ", "date": "2018.05.17", "title": "Може ли БДЖ да влезе в релси или ще фалира? "}
{"url": "https://www.dnes.bg/stranata/2018/05/17/vlak-blysna-avtobus-s-rabotnici-v-simeonovgrad.376774", "text": "\n\r\nВлак е блъснал автобус с пътници на неохраняем ж.п. прелез в Симеоновград. \r\nСигнал за инцидента е получен в 17,04 часа, съобщиха от ОД на МВР - Хасково.\r\nПострадали са петима пътници в автобуса, един от които след преглед е освободен. Останалите са транспортирани в болнични заведения, без опасност за живота. \r\nПо информация на Булфото автобусът е превозвал работници от \"Марица Изток\".\r\nМотрисата се е движела с ниска скорост и в завой е ударила автобуса в предната му част. Бавното движение е предотвратило по-големи щети и евентуални жертви\r\nРаботата по изясняването на случая продължава. Местопроизшествието е запазено за извършване на оглед.", "date": "2018.05.17", "title": "Влак блъсна автобус с работници в Симеоновград"}
{"url": "https://www.dnes.bg/zvezdi/2018/05/17/sindi-i-kaia-uj-maika-i-dyshteria-a-kato-sestri.376749", "text": "Кая Гербер все по-успешно се налага като един водещите супермодели в индустрията, а славата ѝ като дъщеря на Синди Крауфорд не ѝ пречи да се опита да излезе от светлината и славата на майка си.\n\r\nРазбира се, винаги е добре, когато мама помогне в някой проект, а двете се открояват като любимки на дизайнери и марки заради изключителната им прилика.\n\r\nЗастанали една до друга в нова рекламна кампания за часовници, двете приличат по-скоро на близки сестри, отколкото на майка и дъщеря.\n\r\nСупермоделът и дъщеря ѝ представят красотата си, професионално уловена от обектива на Питър Линдберг.\n\r\nЗа да е още по-откровена приликата, двете са облечени по подобен начин – с еднотипни модели на бял топ.\r\n                    \r\n                    \r\nКадрите са заснети в Малибу, Калифорния, а плажните вълни в косите на Кая и Синди само подчертават естествената им красота и почти липсващ грим.\r\nВижте още за звездите в ", "date": "2018.05.17", "title": "Синди и Кая – уж майка и дъщеря, а като сестри!"}
{"url": "https://www.dnes.bg/eu/2018/05/17/makron-smrachi-makedoniia-zelena-svetlina-za-es-li.376754", "text": "Президентът на Франция Еманюел Макрон изрази скептицизъм за разширяването на ЕС в страните от Западните Балкани по време на срещата на високо равнище в София, която трябваше да засили връзките между региона и ЕС, предава Politico.\n\r\nДумите на Макрон са особено разочарование за Албания и Македония, които се надяват на зелена светлина от лидерите на ЕС следващия месец, за да започнат преговори за присъединяване към блока, получавайки през април съгласие от Европейската комисия.\n\n\n\n\n\r\n\"Това, което видях за последните 15 години е път, отслабил Европа всеки път, когато я разширяваме. Не мисля, че ще направим услуга на кандидатите, или на себе си, имайки механизъм, който вече няма правила и се движи към повече разширяване\", заяви Макрон пред репортери в София.\r\n                    \r\n                    \r\n\"Подкрепям прикотвянето на Балканите в Европа и придвижването им към Европа. Но мисля, че трябва да погледнем с разум на следващото разширяване\", настоя той. \n\r\n\"Не съм в полза за разширяване преди провеждането на всичко необходими и преди всички реални реформи, които да позволят задълбочаване и по-добро функциониране на Европейския съюз\", допълни той, цитиран от \"Politico\".", "date": "2018.05.17", "title": "Макрон смрачи Македония! Зелена светлина за ЕС ли?"}
{"url": "https://www.dnes.bg/eu/2018/05/17/tusk-niama-druga-perspektiva-za-balkanite-osven-evropeiskata.376766", "text": "Председателят на Европейския съвет Доналд Туск определи срещата на върха с лидерите на ЕС и лидерите на Западните Балкани като добра и плодотворна. \n\n\nТой увери, че няма друга перспектива за Западните Балкани, освен европейската. \"Не виждам друго бъдеще да Западните Балкани. Те са интегрална част от Европа и тяхното място е в нашата общност\", каза Доналд Туск.\n\r\nТой добави, че по време на срещата е обсъждано как да се подобрят връзките със Западните Балкани. В програмата за приоритетите е записано да се удвоят средствата за Еразъм + и намаляване на таксите за роуминг и подобряване на условията за инвестиции.\r\r\n                    \r\n                    Програмата за свързаност не е алтернатива, нито заместваща програма на разширението. Това е начинът да се използва времето от днес до утре по по-ефективен начин, каза той.\n\r\nТуск обясни и че срещата ЕС-Западни Балкани ще бъде повторена и по време на европредседателството на Хърватия през 2020 г.\n\r\nДоналд Туск коментира и ядреното споразумение с Иран, от което САЩ се оттегли преди дни. Председателят на Европейския съвет обяви, че ЕК ще подкрепя сделката, докато Иран се ангажира с нея.\n\r\nПо въпроса с търговията на ЕС със САЩ Доналд Туск каза, че Европа е готова за либерализация, но само ако няма ограничения за търговията със стомана и алуминий.", "date": "2018.05.17", "title": "Туск: Няма друга перспектива за Балканите, освен европейската"}
{"url": "https://www.dnes.bg/usa/2018/05/17/mlad-bylgarin-zagina-v-sasht-kateril-opasen-sklon.376752", "text": "Млад българин загина при планински инцидент в САЩ.\r\n29-годишният Антон Доков, който живеел в Сан Диего, се ранил смъртоносно в Sequoia National Park в Сиера Невада.\r\nТялото му е било открито в неделя, но спасителите успели да се доберат до него чак във вторник, заради опасния терен - лед и сняг по стръмния връх, пише BG VOICE – издание на българите в САЩ.\r\nСпоред разследващите Антон се подхлъзнал именно на лед докато катерил известния склон Watchtower над долината Токопа в опит си да стигне Pearl Lake. Българинът е пропаднал в пропаст и е нямало шанс да оцелее.\r\nТова е вторият инцидент от началото на май в този национален парк въпреки предупрежденията на властите за зимните условия в района.\r\r\n                    \r\n                    \"Въпреки че имаме по-топло време в долината, условията във високите райони все още са студени и там има сняг и лед\", каза Крис Тротър, който е лесничей в парка. \r\n\"Дори много опитни катерачи, с много добра екипировка могат да имат проблеми в тези условия\", добави той.\r\n ", "date": "2018.05.17", "title": "Млад българин загина в САЩ, катерил опасен склон"}
{"url": "https://www.dnes.bg/art/2018/05/17/aromatno-izkustvo-italianka-smaiva-s-kartini-ot-kafe.376747", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКафето винаги е било ключова част от италианската култура. Оказа се, че ободряващата напитка има и едно по-различно приложение – в сферата на изобразителното изкуство.\r\nТворчеството е дело на италианката Джулия Бернардели. За уникалната си страст тя заявява: \"Просто реших да заменя четката с природата. Листа, обелки от плодове или храна.\"\r\nА сред картините ѝ може да се намери всичко – от любимите детски приказки, до портрети, градски пейзажи, животни и дори морски битки с митични зверове.\r\nДжулия представя своето изкуство в Instagram, където вече има над 84 хиляди последователи, видя .\r\n ", "date": "2018.05.17", "title": "Ароматно изкуство: Италианка смайва с картини от кафе"}
{"url": "https://www.dnes.bg/notifikacii/2018/05/17/iunker-kym-trymp-niama-da-pregovariame-s-damoklev-mech.376767", "text": "Шефът на ЕК Жан-Клод Юнкер преупреди от София Доналд Тръмп, че американските санкции за Иран няма да останат без ефект.\r\nСлед като участва в срещата на върха ЕС – Западни Балкани, той коментира решението на Вашингтон да се оттегли от ядреното споразумение с Иран, така и намерението на Тръмп да въведе мита върху стоманата и алуминия.\r\n\"ЕС има за задача да защитава европейските малки и средни предприятия. Сега трябва да действаме и започваме процес към връщане към регламент от 1996 г., свързан с екстериториалните санкции в ЕС“, коментира той.\r\nСпоред него това трябва да се направи и не трябва да се чака.\n\n\n\n\r\"Позволяваме на ЕИБ да посредничи за инвестициите на европейските предприятия в Иран. ЕК ще продължи своето сътрудничество с Иран. И комисарят по енергетиката ще отиде в Техеран, за да проследи нашите връзки и обмен с иранските власти“, добави Юнкер.\r\nА за митата той отсече, че ЕС иска неограничено изключение от предлаганите тарифни мерки.\r\n\"Ако Европа получи неограничено изключение от предлаганите мерки за облагане с мита, готови сме да започнем преговори с трансатлантическите ни партньори. Искаме да задълбочим енергийното сътрудничество, искаме доброволно сътрудничество между регулаторите от двете страни. Готови сме заедно със САЩ, ако те пожелаят, да обсъждаме реформа на световната търговска организация“, настоя той.\r\nЮнкер добави, чe при условие, че тези изключения са постоянни, ЕК е готова да обсъди това по какъв начин да подобри достъпа до пазарите за индустриалните продукти, особено автомобилите и либерализацията на държавните поръчки.\r\n\"Няма да преговаряме с Дамоклев меч, който виси над главите ни“, зарече се обаче той.", "date": "2018.05.17", "title": "Юнкер към Тръмп: Няма да преговаряме с Дамоклев меч!"}
{"url": "https://www.dnes.bg/notifikacii/2018/05/17/makron-izpylnihte-usloviiata-franciia-vi-iska-v-evrozonata.376768", "text": "Франция желае България  да се присъедини към Еврозоната. Всички условия са изпълнени, обяви френският президент Еманюел Макрон на пресконференция след Срещата на върха в НДК.\n\nМакрон изрази надежда, че ще се постигне компромис по темата за законодателния пакет за мобилност в Европа. Днес срещата на върха в София бе съпроводена от протест на превозвачите именно срещу готвените нови регулации на Съюза в сектора. Според представителите на бранша, новите регулации ще доведат практически до унищожаване на този сектор, важен както за България, така и за други страни членки, разположени в географската периферия на Съюза.\n\r\n\"Бих искал да постигнем компромис по темата идните месеци. Ние искаме задълбочена реформа на директивата за командированите работници. Ние сме благоприятно настроени към определянето на правилата, като отчитаме спецификата на сухопътния транспорт в България. Надявам се да постигнем балансирано споразумение през септември, така че да постигнем социална закрила и справедливо решение\", каза Макрон на пресконференция след срещата на върха в София.\r\nПопитан кога България ще влезе в Шенген, френският президент отчете качественото охраняване на границите. Той обаче не поиска да се ангажира с конкретно обещание.\r\nПо думите му не е отговорно да се бърза с ангажименти, предвид че предстоят реформи в правилата за Шенгенското пространство и Дъблинския регламент.\n\r\nМакрон видя и перспектива за влизането ни в еврозоната, ако България изпълни всичките изисквания. \"Франция желае България да се присъедини към преддверието на еврозоната. Днес всички условия са изпълнени\", заключи Макрон.", "date": "2018.05.17", "title": "Макрон: Изпълнихте условията! Франция ви иска в еврозоната"}
{"url": "https://www.dnes.bg/politika/2018/05/17/borisov-sybra-tachi-i-vuchich-syedinenieto-pravi-silata.376760", "text": "София се оказа обединител не само на гръцкия премиер Алексис Ципрас и македонския му колега Зоран Заев, а и на Косово и Сърбия. \r\nПремиерът публикува в профила си във Facebook снимка с премиера на Косово Хашим Тачи, сръбския държавен глава Александър Вучич и канцлерът на Германия - Ангела Меркел.\n\n\n\r\n\"United we stand strong\", гласи текстът към снимката. \r\nФразата \"Съединението прави силата\" се оказа не само наш национален девиз, а и мото на европредседателстото ни. \r\nКосово обяви независимост от Сърбия през 2008 г., но Белград не признава отцепването на бившата си област и се опитва да запази влиянието си в северната част на Косово, където живее по-голямата част от косовските сърби.\r\n ", "date": "2018.05.17", "title": "Борисов събра Тачи и Вучич: Съединението прави силата!"}
{"url": "https://www.dnes.bg/sofia/2018/05/17/zabraveno-kufarche-zatvori-podlez-do-ndk.376772", "text": "Заради забравен багаж подлезът, който е в близост до НДК – този при Моста на влюбените, в момента е затворен за преминаване на пешеходци.\r\nПолицейските служители, които са на мястото, обясниха, че се изчакват компетентните органи, за да проверят съдържанието на забравения багаж, съобщава БТА.\r\nСтава въпрос за забравено дипломатическо куфарче. Сигналът е подаден в 17.50 часа.\r\nСлед извършена проверка от специализиран екип на СОБТ е установено, че куфарчето е празно. ", "date": "2018.05.17", "title": "Забравено куфарче затвори подлез до НДК"}
{"url": "https://www.dnes.bg/index/2018/05/17/tyrkai-narode-tyrkai-jivotyt-ti-zavisi-ot-tova.376735", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n – цитат от романа \"1984\" на Джордж Оруел.\r\nДумите на прозорливия автор са писани сякаш за време като днешното, когато манията по билетчетата на Националната лотария завладя цялата страна.\r\nИнициативата на вицепремиера Валери Симеонов за промени в Закона за хазарта предизвика своеобразен отговор от най-популярната хазартна игра в България – Националната лотария.\rРекламният клип с участието на актьора Захари Бахаров предизвика широк обществен отзвук и Facebook лешоядите погнаха поредната си жертва.\r\nКакво ни налага шумно рекламираният хазарт – коментар в предаването \"Околосветско\" по  на Искра Ангелова.\r\n\"Ние се превърнахме в прокурори и съдии. Готови сме да убием човек. Захари ми е последният проблем. Тук има сериозни проблеми със зависимостта\", коментира Искра Ангелова. \n\r\n\r\n ", "date": "2018.05.17", "title": "Търкай, народе, търкай... животът ти зависи от това!"}
{"url": "https://www.dnes.bg/sofia/2018/05/17/vyzrodena-ideia-okolovrystnoto-v-tunel-do-ovcha-kupel.376715", "text": "Околовръстното шосе - под земята! Такава иедя възражда Столичната община, за да облекчи трафика в един от последните неремонтирани и тесни участъци на Околовръстното. \n\r\nТунели и естакада ще заместят сегашния околовръстен път на столицата между кварталите Павлово и „Овча купел“. Тръбите на подземния коридор ще бъдат с обща дължина около 4 км, а връзките от и за Перник също са вкарани под земята.\n\r\nПроектът за участъка с дължина 7,6 км включва тунел, естакада и 5 пътни възела. Трасето започва от бул. \"България\". В участъка между булевардите \"Братя Бъкстон\" и \"Цар Борис III\" колите ще се движат в тунел. След това в отсечката между \"Горнобански път\" и бул. \"Цар Борис III\" те ще се качват на естакада.\r\n                    \r\n                    \r\nОстаналата част от пътя към най-големия квартал на столицата \"Люлин\" е планирана с две ленти във всяка посока. Според проекта ще има пет пътни възела. Те ще са при бул. \"Братя Бъкстон\", „Горнобански път“, ул. \"Суходолска\", Западна тангента и бул. \"Цар Борис III\".\n\r\nЗамисълът датира от времето на кметския мандат на премиера Бойко Борисов. Идеята отново излиза на преден план от столичния архитект Петър Диков през 2014 г. По думите му тогава още през 2012 г. идейният проект е бил готов, пише \"Монитор\".\n\r\nТунелът и естакадата са скъпи съоръжения, но са единственият вариант, за да се изпълни пълният кръг около София. \n\r\n150 млн. лв. без ДДС е старата предварителна оценка на проекта от бул. \"България\" до АМ \"Тракия\". \n\r\nШефът на АПИ инж. Дончо Атанасов не назова нова цифра, но коментира, че е направен регулационен план и се надява през октомври тази година да стартира търгът за проектиране от бул. \"Братя Бъкстон\" до АМ \"Люлин\". Очаква се през август пък да бъде стартирана процедура за реализирането на тунел под \"Цар Борис III\" в посока жк \"Овча купел\" под \"Житница\".\n\r\nОказва се, че и земята над тунелите също трябва да бъде отчуждена, коментира инж. Атанасов, който твърди, че тези процедури най-много бавят проектите на подопечната му агенция.\n\r\nЦялостната реализация на реконструкцията на Софийския околовръстен път в участъка от кв. „Младост“ до АМ „Люлин“ се изпълнява от 2009 г. чрез съвместните усилия на пътната агенция и Столична община. Проектът е сред приоритетните обекти на АПИ, които следва да бъдат изпълнени в периода до 2020 г., като срокът може да бъде удължен.\r\n ", "date": "2018.05.17", "title": "Възродена идея: Околовръстното в тунел до \"Овча купел\" "}
{"url": "https://www.dnes.bg/obshtestvo/2018/05/17/zaedno-kym-vyrha-priiateli-na-boian-ot-kniajevo-do-kopitoto.376765", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        От Княжево до Копитото - всекидневният тренировъчен маршрут на Боян Петров, ще изминат негови приятели и съмишленици на 20 май.\n\n\n\r\n\"Един солов играч ни накара да бъдем заедно докрай и да изкачим нашия си Еверест\". Това написа жената на алпиниста след официалния край на операцията по издирването му. Шерпите намериха някои от вещите му, но Боян Петров завинаги остана на връх Шиша Пангма в Хималаите.\n\r\nИнсулин, медицински комплект с няколко енергийни гела и фланелка. Това са единствените вещи, които ще напомнят за последното изкачване на Боян Петров. Българинът ще остави трайна следа в съзнанието на мнозина.\r\n                    \r\n                    \r\nПриятелите му организират поход от Княжево до Копитото в негова памет. По този маршрут той тренираше преди всеки връх, а ние само слушахме с вдъхновение, спомнят си те пред телевизия . \n\r\nТепърва ще се търсят отговори за последната експедиция на Боян Петров. Има несъответствие в информацията относно това докъде е стигнал той всъщност.\n\r\nПалатката беше намерена в лагер 2 на 12 май. Украински екип от алпинисти обаче по-рано съобщи, че видял отворената и полузасипана със сняг палатка на Петров в лагер 3.\n\r\nВ Природонаучния музей ще има кът, който ще се посвети на работата на Боян Петров.", "date": "2018.05.17", "title": "Заедно към върха: Приятели на Боян – от Княжево до Копитото"}
{"url": "https://www.dnes.bg/notifikacii/2018/05/17/mvr-tyrsi-jena-svila-chanta-s-dokumenti-ot-pirogov.376740", "text": "Столичното Шесто РУ търси съдействие от гражданите за установяване самоличността на жена, откраднала чанта с документи на 13 април в болница \"Пирогов\", съобщи МВР.\r\nУмоляват се гражданите, които имат информация за жената от снимките, свалени от камерите на болницата, да сигнализират на тел.112; 02/ 982 1762; 02/982 1754 или в най-близкото районно управление на МВР.\r\nАнонимността им е гарантирана!", "date": "2018.05.17", "title": "МВР търси: Жена, свила чанта с документи от \"Пирогов\""}
{"url": "https://www.dnes.bg/obshtestvo/2018/05/17/evtanaziiata-mejdu-etika-medicina-moral-i-pravo.376773", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИсторията на 104 годишния австралийски учен Дейвид Гудал, който се подложи на евтаназия, повдигна много въпроси в последните дни. Учени, юристи и медицински лица са в постоянен спор за това трябва ли да се узакони евтаназията.\r\n\"Сладката смърт\" е легализирана в Белгия, Холндия, Швейцария и няколко американски щата. Достигна ли човечеството онзи момент в развитието си, в който ние сами да решаваме колко дълго да живеем – коментар в предаването \"Директно\" по Bulgaria On Air от юристите Стоян Ставру и Христо Кутиев.\r\n\"Евтаназията изисква наличие на няколко фактора – пациентът да е неизлечимо болен, да е потвърдил неколкократно и непоколебимо своето желание да сложи край на живота си, трябва да е преминал и през редица консултации с различни специалисти\", коментира Христо Кутиев.\r\r\n                    \r\n                    В България по темата се заговори преди около 8 години, когато страната ни се опита да направи крачка в тази посока. След бурни дебати в парламента предложението за легализиране на евтаназията обаче беше отхвърлено.\r\nУзряхме ли за дискусията?\r\n\"Законодателството в България е изключително консервативно. Евтаназията е криминализирана и не се прилага на територията ни\", коментира Христо Кутиев, докторант по наказателен процес към БАН.\r\nВ спора за евтаназията влиза и църквата. Теолозите са твърдо против легализирането й. \"Църквата е много важна част от дебата. Живеем в свят, в който животът е свещен дар\", сподели в студиото Стоян Ставру, преподавател по биоправо.\r\n", "date": "2018.05.17", "title": "Евтаназията – между етика, медицина, морал и право"}
{"url": "https://www.dnes.bg/obshtestvo/2018/05/17/dete-sys-svastiki-na-stadiona-godina-bez-mach-za-tatko-i-globa.376642", "text": "Наказание от една година да не посещават футболни мачове и глоба грози всеки родител, ако детето му е изрисувано неприлично. Това обяви директорът на ДАЗД Елеонора Лилова пред \"Монитор\".\r\nПредложението е за изменение на закона ще бъде внесено до края на месеца от агенцията. Целта е хулиганстките прояви и риска за децата да бъдат по-ясно регламентирани.\n\n\n\n\r\nМерките се вземат след като деца от агитката на \"Левски\" бяха заснети на мача с ЦСКА да вдигат ръка за нацистки поздрав, а телата им са изрисувани със свастики. Родителите са установени, единият от които е заклет фен на сините. Дори в личната си карта се подписвал с \"Левски\". След 3 часа разпити обяснил пред МВР, че докато подрастващите са били в обкръжението му са били облечени с тениски и е нямало как да види изрисуваното по телата им. Не знае и чие дело е.\r\n                    \r\n                    \r\n\"Децата обаче не държат в ръката си фанелки, т.е. те трябва да са ги оставили при родителите, което ни навежда на мисълта, че няма вариант да не са видели телата им\", коментират от Държавна Агенция Закрила на детето. \n\r\nВ тази връзка агенцията е провела разговор с председателя на комисията за децата, младежта и спорта Славчо Атанасов.\r\n\"Това ще бъде голямо наказание за истинските фенове и ще ги накара да бъдат по-внимателни\", добави още тя. \n\r\nПредвижда се още да бъде уточнено, че на посетителите се забранява да използват символи, надписи или рисуване на знаци, които подбуждат към омраза или геноцид. Ще бъде необходимо и съставянето на  конкретни указания и към координаторите на спортни събития. \n\r\nОсвен това при закупуване на повече билети, продавачът ще трябва да предупреждава феновете, че непълнолетните лица се нуждаят от декларация, за да бъдат допуснати. \n\r\nОще един голям пропуск в закона са установили от ДАЗД – в него не се упоменава един възрастен колко максимално подрастващи би могъл да придружава. Необходимо е в текстовете също да се формулира какво точно означава \"отговорен възрастен\". Това е определението за този, който може да придружи непълнолетните на мач. \n\r\n\"Някои от децата биват пускани със съседчетата, а дори и с не толкова добре познати възрастни\", обясни Елеонора Лилова защо е необходимо дефинирането.", "date": "2018.05.17", "title": "Дете със свастики на стадиона: Година без мач за татко и глоба!"}
{"url": "https://www.dnes.bg/zvezdi/2018/05/17/turski-lekari-spasiha-kraka-na-kristin-tia-viarata-mi-se-vyrna.376712", "text": "Моделът Кристин Илиева, която пострада през месец март в тежка катастрофа, като спътница на Дивна, за първи път разказва за своята битка за живот. Но не желае да намесва името на шофиралата автомобила млада певица.\n\r\nИнтервюто на Кристин, дадено пред \"168 часа\", е при завръщането й от Истанбул у нас. В турската болница \"Йедитепе\" 20-годишното момиче се лекува в продължение на 33 дни и на 13 май каца в София, където я посреща семейството й.\n\r\nКристин минава през истински кошмар. Въпреки своята крехка физика и силна емоционалност тя се държи като истински боец в тежкия процес по възстановяването си, като всеки ден изживява отново и отново ужаса от сблъсъка.\r\r\n                    \r\n                    Над нея през цялото време бдят родителите й Цветозар Илиев, Валерия Колчева и втората й майка Стефания Илиева. Бащата на Кристин пояснява през какво се е наложило да мине дъщеря му. \n\n\n\n\r\n\r\nСтефания говори с професор Угур Анил Бингол, доц. д-р Турхан Озлер и професор Фаик Алтънташ, по чието настояване момичето незабавно е транспортирано в \"Йедитепе\" със същите травми от 12 март.\r\nПреди това , спасява от ампутация единия й крайник.\n\r\n\"У нас поради бездействие или липса на ресурси не бяха извършени никакви интервенции, които да доведат до възстановяването на Криси - разяснява нейният родител. - Травмите, с които бе приета от турските експерти, бяха: тежка инфекция на костите, натрошена бедрена кост, раздробено коляно, неправилно зараснала тазобедрена кост, големи открити рани, липсващи меки тъкани и на двата крака и декубитална рана на петата.\"\n\r\nВ истанбулската болница Илиева претърпява няколко операции, а последната - на коляното, е извършена от професорите Турхан Озлер, Фаик Алтънташ и техният екип. Цели десет часа те се борят да възстановят 5-сантиметровото скъсяване на крака на Кристин.\n\r\nОттук нататък на хубавицата й предстоят тежки физиотерапии и пластични интервенции, които ще бъдат извършвани отново в Турция при специалистите, вдигнали я на крака. Илиева тепърва трябва да даде всичко от себе си, за да се възстанови напълно.\r\n\n\r\n\"Вече разполагам с едно спокойствие - казва Кристин пред изданието. - Вярата ми се върна, защото имаше много моменти, в които я губех. Дните ми след инцидента бяха сиви и мрачни. Често се депресирах и си казвах: \"Няма да се оправя.\" Сега, когато съм си вкъщи при семейството и приятелите ми идват да ме виждат, съм много по-щастлива. В момента имам частична парализа на крака. Занапред всичко зависи от мен, защото коляното ми е наредено перфектно, само му трябва месец да зарасне.\"\n\r\n\r\n\"Всъщност още не мога да преценя дали това време бе най-кошмарно, или спомените ми от самата катастрофа. И до ден днешен изживявам самия удар в себе си отново и отново\" - разказва тя и не крие, че помни всичко от инцидента. Не трябва обаче да изпада в детайли, тъй като тече разследване и не е свършило досъдебното производство. А още не е разпитвана за случилото се. \n\r\n\"Беше истински ад, докато стигна до болницата в Плевен - признава Кристин. - Там помня само, че имаше много лекари и всички бяха вперили поглед в мен. Помня как ми срязаха анцуга и ми свалиха обувките. Дотам.\"\n\r\nПри операцията в плевенската болница и и след това Криси е на много силни опиати, но не е била в медикаментозна кома, както се пишеше, категорична е майка й.\n\r\nНа другия ден Кристин е преместена в София, като първите десет дни е настанена в реанимация. Спомените й са, че било ужасно - рентгенови снимки, изследвания, вакове (процедура, при която травмите се вакуумират със специална гъба - бел.ред.), и четири пъти я слагат в барокамера, в която стои по един час. Процедурата е комбинирана с операции за почистване от некротична тъкан.\n\r\nМъчителното състояние на момичето в реанимация е придружено с още ужасни моменти. Криси не може да заспи от всичко, което вижда и чува около себе си, не само от собствените си страдания.\n\r\n\"Молех да ми дадат нещо за спане и против болката, но все ми казваха: \"Не може.\" Костваше ми страхотни усилия дори да се въртя наляво и надясно. Имах вакове и фиксатор на краката\" - казва тя.\n\r\nБаща й допълва, че фиксатора е поставен в Плевен и трябвало в рамките на дни да се махне, но стоял доста повече време.\r\n\"Един вак трябва да седи три дни. Гъбата може да е сребърна, аз бях с такава, за да издържа повече и да няма срастване, но при мен стоеше до 7 дни. Което води до срастване.\r\n\r\nНе смеех да погледна под одеялото. Имаше проблеми с машината, която пищеше и даваше сигнал, че не смуче добре или не е добре поставена, но в един момент просто някой натискаше едно копче и тя спираше. Дори самата аз започнах да спирам пищенето.\r\nЕдинственото, което ме държеше тогава, бе, че след като излязох от реанимация, можеха да идват да ме виждат роднините и приятелите ми. Когато вече ме качиха в отделението по травматология, една санитарка ми размести крака. После два дни не смеех въобще да го мръдна\" - връща се към ада моделът.\n\r\nСтефания допълва, че друга санитарка, при молбата на Криси да я почисти добре, й каза: \"Ти не можеш ли сама? Като гледам, на ръцете ти нищо им няма.\"\n\r\nБащата на пострадалата разказва, че последната ревизия на раната, която се състояла при смяна на вак, била преди великденските празници, а за тях всички излезли в отпуск. \"В същото време Криси беше с нечовешки болки - казва Цветозар. - Тогава задвижихме нещата, за да заминем за Истанбул по спешност. Свързахме се с посредник, а чрез него и с турските лекари.\"\n\r\n\"Получих съобщение от професор Угур Бей в 2 часа през нощта. За тях няма нощ и ден, винаги се отзовават - казва Стефания. - Обясниха ми какво ще се случи, ако отидем, и какво - ако не отидем. Гарантираха ми, че за една седмица тя ще се изправи. Ние обяснихме, че не можем да тръгнем веднага, защото са празници и няма как да подготвим документите й от болницата. Те ни попитаха:\r\n\n\r\nТам още на първата седмица искаха да работят по коляното й, но не знаеха колко е влошено състоянието й и най-вече бактериалната инфекция.\"\n\r\n\"Ако не бях заминала, нямаше да проходя\" - признава Кристин, а Цветозар допълва: \"Ако не бяхме взели мерки, щеше да се стигне не само до ампутиране на крака, но и до по-лошо.\"\n\r\nТя си спомня, че още щом я видяли в турското здравно заведение, започнали много мило да й говорят всички: \"Спокойно, мила, ние ще се погрижим за теб.\" Целували й ръцете, челото. На следващия ден след пристигането започнали операциите. \"За дни тези хора ме изправиха на крака, за което съм им безкрайно благодарна\" - казва Кристин.\r\nСтефания казва, че веднага й махнали вак машината, костта й била оголена и се наложило да я покриват с кожа, взета от външната страна на бедрото на левия крак.\n\r\nСамо белезите по тялото й ще зарастват година заради взимането на мека тъкан. Следват операции на коляното, на таза и на бедрото. Тъй като имаше скъсяване с 5 сантиметра на единия крак, че бедрената кост и коляното се разминавали анатомично, за да ги наместят при операцията, лекарите са разтягали мускули със специални фиксатори.\r\nТова се наложило, за да не режат мускулни влакна, с което възстановяването да се увеличи с още една година. Затова и след операцията Криси е три дни с анестезия (епидурална упойка) и изобщо не усещала крака си, но въпреки всичко искала обезболяващи, към които била привикнала.\n\r\n - признава Кристин, чиято нервна система е разбита от преживяното. - Имам предписани обезболяващи, но са сведени до минимум. Сама успявам да се ограничавам и ги взимам само при нужда. Не искам да привиквам, защото наистина бях. Беше ад. Всеки ден точно в 20 часа винаги ме заболяваше жестоко и молех баща ми да ми дадат болкоуспокояващи медикаменти.\"\n\r\nТой си спомня, че детето му започвало да плаче и да вика, а в същото време била с анестезия на десния крак и било невъзможно да чувства каквото и да било.\n\r\nСпоред Стефания старите болки при Криси се връщали като кошмар, дори след като се подобрило състоянието й... Получавала пристъпи, защото мозъкът й подавал сигнали за стари болки.\n\r\n\"В момента обаче силата ми толкова се е изчерпала, че се питам откъде да я взема - откровена е Кристин. - Аз съм много чувствителна и преживявам всичко много навътре. Постоянно имам кошмари, паникатаки. Мисля, спомням си, съжалявам... Истината е, че съм рухнала и понякога се чудя как продължавам да се държа.\n\r\nГледам се в огледалото и не мога да си позная лицето, толкова е измъчено, а аз не съм такава. Благодарна съм, че все пак не бе по-тежко, защото можеше да съм с два счупени крака и нямаше да го преживея.\r\nОпределено животът ми се промени тотално. Оцених много хора и неща. Поставих си нови цели. Няма го този човек, който бе преди в мен - в добрия смисъл. Много си обичам работата и ми липсва.\r\n\r\nЗа в бъдеще съм решила категорично да се занимавам и с благотворителност. Кампанията, която се направи за мен с даряването на кръв, много ме разчувства. Толкова много добри хора откликнаха. Дори непознати. Не съм очаквала. Вече знам какво е да си в позицията на нуждаещ се, затова искам на свой ред да помагам на другите.\n\r\nАз ще се оправя, ще докажа, че мога и че има втори шанс, че човек не трябва да се отказва и предава никога. Още не знам какви каузи ще предприема, но знам, че със сигурност и аз ще дам от кръвта си за други хора. \n\r\nИскам да благодаря на семейството ми, на приятелите ми и на всички хора с големи сърца, които ми помогнаха. Надявам се, че ще мога да върна доброто в този живот.\n\r\n и да си взема душ права. Да бъда с приятели и да се разхождам по малките улички на София в топла лятна вечер.\n\r\nИскам да изразя безкрайната си благодарност на всички доктори в Турция, които направиха чудеса и невъзможното се случи! Те не загубиха вяра и надежда за това аз да бъда отново на крака! Това са професорите Угур Бингол, Турхан Озлер, Фаик Алтънташ, д-р Исмаил Йозден, д-р Есра и много други.\n\r\nБорбата на Илиева продължава, а лечението й изисква много средства. Всеки, който желае, може да я подкрепи чрез дарителската сметка, открита от нейното семейство.", "date": "2018.05.17", "title": "Турски лекари спасиха крака на Кристин, тя: Вярата ми се върна!"}
{"url": "https://www.dnes.bg/politika/2018/05/17/silata-na-es-edin-list-hartiia-da-ne-moje-da-mine-mejdu-nas.376764", "text": "\n\r\nЗападните Балкани имат БВП колкото на Словакия и население по-малко от това на Румъния, това ли са големите страхове? Този риторичен въпрос постави премиерът Бойко Борисов след историческата среща на върха ЕС – Западните Балкани в София. \n\n\n\nТой пресметна, че БВП на всички страни от западните Балкани е 96 милиарда евро, а населението им е общо17 милиона.\n\r\n\"Това ли плаши ЕС, не е ли по - добре те да са в преговори с ЕС и техният политически елит да изпълнява европейските критерии или да ги оставим и другите глобални стратегически играчи да дойдат и да оказват влияние\", коментира премиерът .\r\n                    \r\n                    \r\nСпоред председателя на Европейския съвет Доналд Туск обаче, като БВП Западните Балкани може и да са достигнали Словакия, но като проблеми са с доста повече на глава от населението от Германия, например.\n\r\nТой призна, че исторически, географски, като манталитет и като култура този регион е част от Европа и в това отношение трябва да има и политически последствия, но в същото време има скептицизъм в Европа, когато става дума за разширяване и това е обяснимо.\n\r\nБорисов пък настоя, че до края на юни има много теми за размисъл, но той смята, че всички са си тръгнали оттук с едно наум.\n\r\n\"Имахме една много добра и честна дискусия, аз отдавна не съм слушал така без лицемерие и толкова честно да си говорят от сърце, тези които са \"за\" и тези които са \"против\" различните писти, скорости и бързина за присъединяване на страните от Западните Балкани\", посочи той.\n\r\nСпоред него сутрешната разходка по “Моста на влюбените” на Еманюел Макрон, Ангела Меркал и Тереза Мей е доста символична, както и снимката на президента на Сърбия Александър Вучич и лидера на Косово Хашим Тачи. Добра новина е и очакването на Зоран Заев, че скоро може да бъде разрешен спорът за името на Македония.\n\r\n\"Силата на ЕС е в това, както каза Меркел, един лист хартия да не може да мине между нас\", допълни Борисов.\n\r\nА иначе още в началото на изказването си той се извини на софиянци за чудовищния трафик, който се създаде заради форума в НДК. „Но не знам дали преди това е имало толкова много премиери, президенти, ръководители на европейски институции, банкери да се събират в България, но ползите от това са по-големи, отколкото да изстрадаме това“, посочи премиерът.\n\r\nБорисов благодари и на всички държавни лидери, че са дошли за форума в София, защото това е уважение не към него, а към българския народ.\n\r\n\"Това европредседателство е на България и когато то е успешно, никой не помни имена, но когато се каже, че е на България и е успешно, се помни\", обобщи той.", "date": "2018.05.17", "title": "Силата на ЕС: Един лист хартия да не може да мине между нас!"}
{"url": "https://www.dnes.bg/notifikacii/2018/05/17/45-bona-za-izmamnici-baba-ot-shumen-si-garantira-visoka-pensiia.376716", "text": "Близо 45 хил. лв. е дала на телефонни измамници 80-годишна жена от Шумен. Жената повярвала, че ако помогне на полицията, ще получи доживотно увеличение на пенсията си.\r\nОколо 13.30 часа на 16 май на стационарен телефон ѝ позвънил непознат мъж, който се представил с имената Николай Кръстев. Казал, че е полицай.\r\nТой обяснил на жената, че на територията на града се провежда акция за залавяне на измамници. В акцията освен полицаи, участвала прокуратурата, кметът и екип на телевизия, който щял да заснеме задържането им.\r\nСъобщил на възрастната жена, че телефонният ѝ номер е открит в тефтер на задържани вече измамници, но някои от тях успели да избягат. Помолил я да съдейства за залавянето им, съобщиха от ОД на МВР.\r\"Полицаят\" обещал, че при успешна акция в знак на благодарност ще получи доживотно увеличение на пенсията.\r\nОставил ѝ телефон за връзка - 08112. След като приключил разговора с нея, 80-годишната жена опитала да се обади на този номер, но не успяла. Малко след това се обадил непознат мъж, който ѝ казал, че по най-бързия начин трябва да намери 20 000 лева и да ги предаде, за да не се случи най-лошото с нея и близките ѝ. След отправените закани и заплахи последвало ново обаждане от мнимия полицай.\r\nТой дал указания да прибере веднага всички налични пари в торба и да ги скрие във фризера. Там, по думите му, нямало да бъдат намерени от мъжете, които я заплашват. Обяснили ѝ, че имат устройства, с които търсят пари и злато. Затова, ако имала и златни накити, било добре да ги сложи в торбата при парите.\r\nВ резултат на многократни обаждания и разговори, пенсионерката получила указания да изнесе торбата с парите пред дома си и да я остави на входната врата. Жената взела всички нейни и на близките си спестявания, общо 44 800 лева и златни накити, оставила ги пред входната врата и се прибрала у дома да чака задържането на измамниците.\r\nПоследвало ново обаждане, в което \"полицай Николай Кръстев\" й казал да направи списък на всички вещи и мебели в жилището. Целта на измамниците била да ангажират вниманието на жената, за да не излиза от дома си.\r\nСлед дълго писане жената се обадила на близките си по телефона и ги предупредила да не се прибират у дома, докато не задържат измамната група. Успокоила ги, че около тях има полиция. Малко след 17 часа разбрала, че била измамена. Разпитана е в полицейското управление в Шумен.\r\nЗа случая е уведомен прокурор от РПУ - Шумен, образувано е досъдебно производство.", "date": "2018.05.17", "title": "45 бона за измамници... баба от Шумен си \"гарантира\" висока пенсия!"}
{"url": "https://www.dnes.bg/zvezdi/2018/05/17/krisi-teigyn-i-djon-ledjynd-veche-imat-i-momche.376722", "text": "Криси Тейгън и Джон Леджънд станаха родители отново. Новината за раждането на момченцето си те разпространиха в Twitter.\r\nСамо преди няколко дни съпругата на певеца призна, че вече й е омръзнало да е бременна и с нетърпение очаква да гушне сина си. \n\r\nЗа Криси втората й бременност била по-трудна, както на много други майки, защото вече трябвало да се грижи за едно дете. Момиченцето им, което се казва Луна, се роди през април 2016-та, припомня БТА.\n\r\nТейгън разказва също, че е знаела за бременността си от 11-ия ден, защото се е подложила на ин витро оплождане. Полът на бебето също бил известен предварително, защото двойката запазила мъжки ембрион от предишната ин витро процедура.\r\n                    \r\n                    \r\nПроблем за родителите е как дъщеря им ще приеме братчето си. \"Мисля, че тя ще има някои проблеми, защото сега командва цялата къща - каза преди време Джон Леджънд. - Свикнала е да бъде в центъра на всичко, така че ще видим как ще започне да споделя вниманието\".", "date": "2018.05.17", "title": "Криси Тейгън и Джон Леджънд вече имат и момче"}
{"url": "https://www.dnes.bg/world/2018/05/17/edin-chovek-e-ubit-i-shestima-raneni-pri-sblysyci-v-iran.376726", "text": "Един човек е убит и още шестима - ранени при сблъсъци, разтърсили снощи южния ирански град Казерун, където през последните месеци имаше протести срещу новото административно-териториално устройство. Това съобщи днес агенция ФАРС, близка до консервативните среди, предаде Франс прес.\n\r\n\"След подозрителен призив в социалната мрежа Телеграм (впоследствие забранена, бел. АФП) малка група се събра, започна да скандира антиправителствени лозунги и подпали полицейски участък\", се казва в съобщението.\n\r\nЧрез социалните мрежи са разпространени видеозаписи от снощните протести.\n\r\nОт два месеца насам жители на Казерун излизат на демонстрации срещу правителствено решение за ново административно устройство на региона. Властите обявиха след това, че правителството се отказва от проекта. Според ФАРС вече две седмици оттогава протести не е имало.\r\n                    \r\n                    \r\nПри размирици в десетки ирански градове по време на протести срещу властта и скъпотията в края на декември и на 1 януари загинаха по официални данни 21 души, припомня АФП. \r\n/БТА/\r\n ", "date": "2018.05.17", "title": "Един човек е убит и шестима ранени при сблъсъци в Иран"}
{"url": "https://www.dnes.bg/eu/2018/05/17/zad-prezvozvachite-ninova-tyrsi-podkrepa-ot-evrolevi.376719", "text": "Лидерът на БСП Корнелия Нинова поиска подкрепа от представители на еврапейската левица.  \n\r\nСоцшефката и заместниците й се срещнаха в парламента с председателя на Групата на Прогресивния алианс на социалистите и демократите в ЕС Удо Булман и водена от него делегация. Червените и евролевите обсъдили приоритетите на българското председателство и темата за Западните Балкани.  \n\r\n\"Поставихме въпроса за подкрепа за компромисно решение по пакета за мобилност, така че да не бъде ощетяван българският национален интерес и българският бранш\", каза Нинова.\n\n\n\r\nТя беше категорична, че предлаганите мерки ощетяват българския транспортен бранш. Нинова поиска да се намери друго компромисно решение, така че да няма дискриминация спрямо България и по-малките страни.  \r\n                    \r\n                    \r\n\"120 000 семейства ще останат без работа\", предупреди соцлидерката за опасностите от пакета за мобилност за България.  \n\r\nНинова даде да се разбере, че е получила разбиране от евролевите и те са се ангажирали да работят за намирането на друго решение.  \n\r\nШефката на БСП съобщи, че миналата седмица е имала среща с превозвачите. \"Поискаха от нас да поставим въпроса в парламента, ние предложихме общо решение на парламента. Всеки ден сме в комуникация с тях и се надявам, че всички ще се обединим да им помогнем\", каза тя.\n\r\nНа срещата бил обсъден и въпросът с двойното качество на храните и искането на България на тази практика да бъде сложен край.   \"Не приемаме в България да се продава второ качество храна\", беше категорична Нинова.  \n\r\nУдо Булман съобщи, че по време на разговорите е бил обсъден и спорът между Гърция и Македония и развитието на сътрудничеството между двете държави.\r\n ", "date": "2018.05.17", "title": "Зад презвозвачите: Нинова търси подкрепа от евролеви  "}
{"url": "https://www.dnes.bg/temida/2018/05/17/molbi-za-svoboda-ot-zdravni-shefove-temida-ne-se-trogna.376725", "text": "Големи молби да бъдат пуснати на свобода отправиха пред пловдивския апелативен съд шефове от здравната каса. Те са обвинени в източване на 1 млн. лева с фалшификации.\r\nИван Деспотов и Влади Манев уверяваха, че са готови да дадат пълни подробности на разследващите. Шефът на апелативната прокуратура Иван Даскалов пледира те да останат зад решетките, защото могат да извършат друго престъпление.\n\n\n\n\r\nПред съда беше изтъкнато, че Иван Деспотов е вдигнал палат в с. Тюркмен с частен зоопарк. Защитниците на задържаните Зоя Тошкова и Стефан Левашки поискаха по-леки мерки. Същото пожелаха и арестуваните, уверявайки, че нямат намерение да се укриват. Съдът обаче ги остави зад решетките. Определението е окончателно, съобщи \".\r\n                    \r\n                    \r\nДеспотов и Манев бяха \"закопчани\" миналата седмица при зрелищна акция. В колата им бяха открити около 50 000 лева подкуп. Те са обвинени в източване на касата чрез аптеки фантоми и дублиране на лекарства.\r\nПодкупът е бил даден в заведение на ъгъла на бул. \"Васил Априлов\" и ул. \"Ген. Данаил Николаев\" в Пловдив. Ако обвинението им бъдат доказани, законът предвижда лишаване от свобода от 10 до 20 г. за документно престъпление и от 3 до 15 г. за вземане и даване на подкуп в големи размери.\r\n ", "date": "2018.05.17", "title": "Молби за свобода от здравни шефове. Темида не се трогна!"}
{"url": "https://www.dnes.bg/sofia/2018/05/17/ukrivat-se-napadat-hapiat-glutnica-kucheta-vilnee-iz-pancharevo.376711", "text": "Сигнал за глутница кучета, нападнали младо семейство с бебе в столичния кв. \"Панчарево\" четем в платформата на Investor Media Group .\r\nПреди няколко месеца на ул. \"Младежда\" в  квартала са се заселили бездомни кучета, пише в сигнала. От тогава ежедневно жителите в района са подложени на нападения от животните.\r\n\"Лично аз за последния месец съм нападан вече 2 пъти. Ставал съм свидетел и на нападения над възрастни и деца\", пише сигнализиращият.\r\n\"Вчера, 16.05. ситуацията стигна нов връх, когато около 19:00 кучетата нападнаха младо семейство, разхождащо бебе в детска количка\", посочва бдителният гражданин.\r\r\n                    \r\n                    Той успял да се притече в помощ на семейството и отблъснали кучетата.\r\nГлутницата е съставена от 3 големи кучета и 5 по-млади животни. Те са се заселили в квартала наскоро и обитават район, в който има пустеещи имоти и се укриват там.\r\nВ района има множество други бездомни кучета, но с тях живеем в мир и разбирателство, посочва сигнализиращият.\r\n\"Моля за взимане на своевременни мерки. Ситуацията с глутницата агресивни кучета ескалира с всеки един изминат ден\", пише за финал бдителният гражданин.\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в !\n\r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.05.17", "title": "Укриват се, нападат, хапят... Глутница кучета вилнее из Панчарево"}
{"url": "https://www.dnes.bg/notifikacii/2018/05/17/1000-lv-i-svoboda-za-velosipedista-blysnal-dete.376720", "text": "Срещу парична гаранция от 1000 лв. 24-годишният Борислав Миланов беше пуснат на свобода. Мъжът е обвинен, че блъсна с колелото си момиченце в Южния парк.\r\nСофийският градски съд прие, че именно Миланов е велосипедистът, който на 9 май мина с колелото си през крачето на малката Тея на алея в Южния парк. \n\n\n\r\nЗа да го пуснат, съдиите взеха предвид това, че ден след случката той се е предал в полицията и е направил пълни самопризнания.\r\n\"Поведението му е укоримо, тъй като не е предоставил контактите си на майката на детето и не е оказал помощ на момиченцето\", каза съдия Крънчева, но отчете, че престъплението е извършено по непредпазливост, а не умишлено.\r\nТой изглеждал вдървен, стоял и гледал, без да пита нищо, стана ясно по време на делото.\r\nПред съда Миланов каза, че иска да излезе на свобода, да работи, за да може да помогне на пострадалото семейство на Тея.", "date": "2018.05.17", "title": "1000 лв. и свобода за велосипедиста, блъснал дете"}
{"url": "https://www.dnes.bg/cars/2018/05/17/kupuvame-vse-poveche-novi-koli-skok-s-15-na-sto.376702", "text": "Продажбите на нови коли в ЕС са се увеличили с 9,6 на сто през април спрямо същия месец на миналата година, възстановявайки се от спада през предходния месец. Това сочат обявените днес данни на Асоциацията на европейските автомобилостроители (ACEA), предаде ДПА.\r\nВ България нарастване е с 15 процента - от 2479 автомобила до 2852, пише БТА.Близо 1,3 милиона нови коли са продадени през април и е отбелязан растеж на петте големи пазара в ЕС, допълват експертите на асоциацията в месечния бюлетин.\r\nНа годишна основа продажбите са нараснали с 12,3 на сто в Испания, с 10,4 на сто във Великобритания, с 9 на сто във Франция, с 8 на сто в Германия с 6,5 на сто в Италия.\r\nПазарен лидер продължава да бъде германската група Фолксваген (Volkswagen) с 25,7 на сто от продажбите на коли в ЕС през април, следван от френската Пе Ес А груп (PSA Group) с 16,3 процента, Рено (Renault) с 10,8 процента, Фиат-Крайслер (Fiat-Crysler) с 6,8 на сто и от Форд (Ford) с 6,6 процента.\r\r\n                    \r\n                    Продажбите на нови коли се определят като важен показател на икономическото здраве. В ЕС те рязко се понижиха заради финансовата криза от 2008 година, но стабилно се повишават от 2013 година само с някои изключения. През март пазарът се сви с 5,3 на сто на годишна основа, припомня ДПА.", "date": "2018.05.17", "title": "Купуваме все повече нови коли. Скок с 15 на сто"}
{"url": "https://www.dnes.bg/obshtestvo/2018/05/17/bsp-sreshtu-gerb-spor-za-bokluka-na-sofiia.376710", "text": "БСП и ГЕРБ сблъскаха позиция за изграждането на поредния етап от завода за боклука на София. Социалистите обвиниха управляващите, че се готвят да реализират скъпа и неекологична инсталация.  \n\r\nДнес общинарите гласуват вземането на 134 млн. лева заем за дофинансирането й. \r\nБСП поискаха това да не става и предупредиха, че изграждането на инсталацията може да доведе до фалит на \"Топлофикация\". \r\nСоциалистите обявиха, че мястото на изграждането на новата инсталация, в ТЕЦ \"София\", създава напрежение сред 200 000 жители на кварталите в района - \"Надежда\", \"Връбница\", \"Илиянци\", \"Орландовци\" и др.  \r\n                    \r\n                    \r\n\"Причината е екологията\", каза шефът на столичните социалисти Калоян Паргов.  \n\r\nТой обясни, че вече има решение инсталацията да бъде изградена на площадката в Яна, до завода за обработка на отпадъците.  \n\r\n\"Така съоръженията ще бъдат на едно място, ще се оскъпи малко, но ще спестим транспортни разходи и ще освободим напрежението\", каза Паргов.  \n\r\nБСП настояха проектът да се отложи или да се настоява БЕХ да опрости част от задълженията на \"Топлофикация\", за да не се стигне до фалит на дружеството.  \n\r\nОт ГЕРБ отвърнаха, че социалистите манипулират обществото и се опитват да саботират успехите на правителството.  \n\r\n\"Това е рефлекс на БСП от времето, когато Станишев береше макове по поляните край София\", каза бившият еко министър Ивелина Василева от ГЕРБ.  \n\r\nТя беше категорична, че екоизискванията на Европа са толкова високи, че тя не би допуснала финансиране на подобен проект, ако не отговаря на тях.  \n\r\nОбщинарят от ГЕРБ Зафир Зарков разказа, че инсталацията ще доведе до генериране на топло и електроенергия и използване на алтернативно гориво от \"Топлофикация\" София.  \n\r\n\"Това съоръжение ще осигури 65 млн. куб. метра газ по-малко за \"Топлофикация\", а ще осигури топлина и светлина\", каза Зарков.  \n\r\nТой допълни, че подобни инсталации има във всички зелени градове на Европа.  \n\r\nТома Белев от ГЕРБ пък видя взаимодействие между БСП, ДСБ, Зелените и \"Да, България\" и ги заподозря в обединение за изборите.\r\n ", "date": "2018.05.17", "title": "БСП срещу ГЕРБ: Спор за боклука на София  "}
{"url": "https://www.dnes.bg/politika/2018/05/17/zaev-i-cipras-si-stisnaha-rycete-na-sreshtata-v-sofiia.376727", "text": "Без значение дали днес ще успеят да решат спора за името на бившата югославска република Македония премиерът на страната Зоран Заев и гръцкия му колега Алексис Ципрас си стиснаха ръцете по време на Срещата на върха ЕС - Западни Балкани.\r\nТова стана в НДК, където върви срещата на върха ЕС – Западни Балкани, информират на страницата на българското европредседателство във Facebook.\r\nПреди началото на форума премиерът Бойко Борисов посочи, че колкото по-малко политици от други държави коментират темата, толкова по-големи са шансовете за изход от ситуацията.", "date": "2018.05.17", "title": "Заев и Ципрас си стиснаха ръцете на срещата в София"}
{"url": "https://www.dnes.bg/za-da-se-razbirame/2018/05/17/7-te-znaka-che-toi-naistina-e-vliuben-vyv-vas.376651", "text": "Истинската любов не може да бъде скрита. Не всички хора показват чувствата си, но когато любовта шеметно е грабнала сърцето и съзнанието, човек започва да се променя, да се държи по нетипичен начин. Поведението, жестовете, погледите издават пеперудите в стомаха.\r\nПитате се дали партньорът ви ви обича, дали е влюбен във вас? Има някои неоспорими знаци в поведението на влюбения мъж, които не могат да ви подведат. Ето кои:\r\n\r\nВлюбеният мъж обича да угажда на любимата си, да й носи плодове, които обича, да похапват заедно палачинки, да си приготвят вечеря. Любовта минава през стомаха, но и през погледа на влюбения, който обича да се наслаждава на приятните мигове, споделени с вкусна храна и любимия човек.\r\r\n                    \r\n                    \r\nПартньорът ви определено е влюбен във вас до уши, ако ви оставя писмени и гласови съобщения непрекъснато без повод. Той мисли за вас и има нужда да го изрази по някакъв начин, да предизвика и вашите мисли.\r\n", "date": "2018.05.17", "title": "7-те знака, че той наистина е влюбен във вас"}
{"url": "https://www.dnes.bg/index/2018/05/17/vsichki-pogledi-kym-zapadnite-balkani-dnes-kolite-v-pytna-blokada.376731", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСрещата на върха между европейските лидери за Западните Балкани блокира столицата. Ще се реши ли съдбата и ще се отворят ли вратите на региона към Европейския съюз коментира в предаването \"Околосветско“ журналистите Златко Желев и Владислав Прелезов.\r\nСрещата събра големите западни лидери, които сядат на масата на преговорите заедно с лидерите на страните от Западните Балкани, за да решат бъдещето на региона.\r\n\"Тази среща наистина е много важна. Можем да кажем, че това събитие ни промени на картата на Европа“ - сподели журналистът Владислав Прелезов.\r\nЗаради срещата обаче много столичани останаха блокирани на пътя в огромно задръстване, предизвикано от строгите мерки за сигурност и затворени пътни участъци.\r\"Когато поемаш такива ангажименти, трябва да мислиш за всичко. Това е въпрос на инфраструктура“ - коментира затворените улици и булеварди Златко Желев.\r\nЗаедно с това превозвачи от цялата страна излязоха на протест и затрудниха допълнително движението по ключови булеварди в София.\r\nПравителството подкрепи превозвачите, а Еманюел Макрон и Ангела Меркел обещаха да разгледат предложените промени.\r\n„Ако пермиерът и спортният министър не поставят ребром въпроса, никой няма да види протестиращите.“, коментира главният редактор на dnes.bg пред .", "date": "2018.05.17", "title": "Всички погледи към Западните Балкани днес. Колите – в пътна блокада!"}
{"url": "https://www.dnes.bg/obshtestvo/2018/05/17/shumotevica-skypi-evropeiski-gosti-a-mychenicite-ot-batak.376723", "text": "17 май, освен денят на голямата евросреща на върха в София, е и денят на мъчениците от Батак. Това припомни в парламента депутатът от \"Атака\" Павел Шопов.  \n\r\nОт 2011 година на 17 май Българската правослвна църква почита паметта на мъчениците от Баташкото клане, извършено след разгрома на Априлското въстание през 1876 година.  \n\r\n\"Днес е най-тъжният ден, в шумотевицата посрещаме скъпи гости, спорим за ЧЕЗ, но май малко от нас се сещат, че днес е денят на Баташките свети мъченици\", каза Шопов от парламентарната трибуна.  \n\r\nТой заяви, че върху костите на жертвите от Батак е дошла свободата.  \n\r\nШопов обясни и че днес сме техни длъжници, защото сме признали геноцида над много народи, но не и геноцида над българския народ.  \r\n                    \r\n                    \r\n\"Не мога да разбера докога ще отлагаме това признание. То е важно не само от почит към мъчениците, но и за да осъзнаем някои процеси, които са актуални и днес. Да се знае, че османското робство е върнало народа ни назад\", каза атакаджията.  \n\r\nСпоред Шопов признаването на геноцида ще даде отправна точка за осъзнаване на робството и на османската империя.  \n\r\nДепутатът призова парламента да отдаде почит на мъчениците на Батак и на османското робство. Депутатите станаха за едноминутно мълчание, без тези от ДПС, които напуснаха пленарната зала.\r\n ", "date": "2018.05.17", "title": "Шумотевица, скъпи европейски гости... А мъчениците от Батак?  "}
{"url": "https://www.dnes.bg/football/2018/05/17/velikiiat-bufon-v-sybota-e-posledniiat-mi-mach-za-iuve.376737", "text": "Един от най-добрите вратари в историята на футбола – Джанлуиджи Буфон, официално обяви, че напуска италианския хегемон Ювентус. \r\nЛегендата заяви, че в събота при домакинството на Верона ще е последният му мач за \"бианконерите\", но не разкри дали ще спре с футбола. Не е тайна, че аржентинският колос Бока Хуниорс му предложи договор за една година, а кавалерът на \"Старата госпожа\" ще обяви бъдещето си следваща седмица. \r\n \r\n\"Бих искал да благодаря на президента на Ювентус. За мен той е повече от това, тъй като през годините изградихме уникални отношения и ни свързва истинско приятелство. За мен е чест да съм тук до теб\", обърна се Джиджи към Андреа Аниели на днешната пресконференция.\r\n \r\n\"В събота ще е последния ми мач за Ювентус. Вярвам, че това е перфектният начин да приключа това невероятно приключение. Андреа е информиран със случващото се около мен. Разчитам на неговите съвети. До преди 15 дни той беше наясно с мнението ми, че искам да спра да играя, но сега има някои нови предложения. Най-интересното предложение за извън терена е от Андреа. След мача в събота, през следващата седмица, ще взема крайното решение\", каза още легендата.\r\n \r\nСлед мача с Верона торинци ще получат историческото си седмо поредно Скудето, като Буфон беше неразделна част от великия успех на шампионите. Буфон дебютира в Серия \"А\" точно преди 17 години и 295 дни – на 19 ноември 1995 г. при равенството 0:0 между Парма и Милан. Той държи рекорда за най-много минути без допуснат гол в калчото – 974 и има 300 \"сухи мрежи\" в 655 мача за Юве. Вратарят обаче няма да подобри постижението на Паоло Малдини за най-много срещи на Ботуша – 639 срещу 647.\r\n \r\n\r\n ", "date": "2018.05.17", "title": "Великият Буфон: В събота е последният ми мач за Юве!"}
{"url": "https://www.dnes.bg/eu/2018/05/17/10-mlrd-za-balkanite-za-pytishta-jp-linii.376739", "text": "\n\r\n10 млрд. евро финансиране за Западните Балкани за изграждането на инфраструктура е предложил председателят на Европейския парламент Антонио Таяни. Това стана ясно от думите му на пресконференция по време на срещата на върха в София.\n\n\n\"Направих предложение за 10 млрд. евро за нови инвестиции в изграждането на магистрали, жп линии и дигитална инфраструктура\", каза Таяни.\n\r\nТой уточни, че всяка от държавите иска пълноправно членство в ЕС и работи в правилната посока за това, но трябва да се спазват всички правила на съюза.\n\r\nКато основни проблеми Таяни очерта незаконната миграция и тероризма. Той отбеляза, че в Европа подкрепят умерения ислям в Босна и Херцеговина, но допълни, че там пристигат и много джихадисти от други държави.\r\n                    \r\n                    \r\nТаяни коментира, че Сърбия и Черна гора полагат усилия в правилната посока и могат да се присъединят към съюза до 2025 г.\n\r\nТой настоя, че Западните Балкани са европейски регион и всички евролидери разбират важността му.\n\r\n\"Не стоим като препятствие, а помагаме да се върви в европейската посока - срещу корупцията, за върховенството на закона, за свободата на медиите\", заключи председателят на ЕП.", "date": "2018.05.17", "title": "€10 млрд. за Балканитe – за пътища, жп линии..."}
{"url": "https://www.dnes.bg/health/2018/05/17/koga-za-posleden-pyt-proverihte-svoeto-kryvno-naliagane.376743", "text": "Един от всеки пет – това е вероятността да страдате от високо кръвно налягане. Звучи притеснително, нали? Хипертонията, която засяга в повечето случаи лица в напреднала възраст, е факт. Според последни проучвания обаче тя заплашва все повече хора малко след 40-годишна възраст. Казано накратко, всеки на средна възраст рискува да се изправи пред подобен проблем.\r\n\r\nАко в семейството ви има хора, които страдат от заболяването, вероятността да сте предразположени към него е по-висока. Нека не забравяме и така познатите вредни навици за цялото тяло – пушенето и прекомерната употреба на алкохол, както и застоялия начин на живот. Те са способни да създадат предпоставки за сърдечни проблеми дори при по-млади хора, които в по-късен етап да доведат до инфаркт, инсулт, аневризъм или сърдечна недостатъчност. Приемът на твърде много сол, твърде малко витамин D и калий също се счита основен фактор, който може да ви доведе до нежелания здравословен проблем твърде рано и неочаквано.\r\r\n                    \r\n                    Хипертонията често е наричана \"тих убиец\", тъй като е възможно да сте засегнати, без да знаете. С времето обаче щетите от високото кръвно се натрупват и водят до сериозни здравословни проблеми. Понякога тя има симптоми, но те са доста общи – главоболие, задъхване, кръвотечение от носа, замайване – и като цяло се проявяват, когато кръвното ви вече е достигнало опасно високи нива.\r\nИменно поради тези причини е важно да следите нивото на своето кръвно – каквато и е идеята на Световния ден на хипертонията – 17 Май.\r\n\r\nДвижението – едно от най-важните неща. Тренирайте тялото си и то само ще се справя с опасностите. Започнете с промяна в диетата – поемайте повече плодове и зеленчуци и ограничете солта. За да поддържате здравословно тегло, намалете храните, богати на калории и мазнини – вашите килограми играят важна роля при кръвното налягане.\r\nБъдете подготвени и проверявайте вашето кръвно налягане регулярно в домашни условия. Да, всеки месец може да посещавате личния си лекар и да измерите кръвното си налягане при него. Това обаче е веднъж на месец, а понякога и много по-рядко. Достатъчно ли е, когато имате притеснения? Тайната на добрата превенция в тази посока се крие в това сами да изградите и поддържате полезни навици. Те не касаят единствено правилно хранене или спорт.\r\nНе забравяйте, че понякога посещението при лекар може да бъде съпътствано и с доза стрес, който да повлияе върху отчетените от апарата за измерване на кръвното стойности – резултат от т.нар \"синдром на бялата престилка\". Именно това е причината да бъдете подготвени у дома и да следите състоянието си в удобна и спокойна обстановка.\r\nОбърнете внимание на здравето си малко по-ефективно. Избягването на високото кръвно налягане може да се случи чрез добрата превенция. А именно тя е резултат от редовното следене. Не е нужно мислите ви да бъдат насочени единствено в апарата за кръвно налягане. Но дори да не сте в напреднала възраст, рисковете съществуват и какво лошо има в това да бъдете подготвени?\r\n\r\nПрепоръчваме ви да маркирате 17 Май в календара си, Световният ден на хипертонията, защото това касае значимо заболяване, което невинаги има ясни симптоми, а в същото време световните изследвания сочат, че всеки трети възрастен на света страда от хипертония. За щастие  за измерване на кръвно ви дават точен и бърз резултат с натискането на един бутон.\r\nНе забравяйте - регулярното мерене на кръвното налягане у дома подпомага и лекаря за по-точна оценка на състоянието на пациента и последващи действия по отношение на предписания и проследяване.\r\n ", "date": "2018.05.17", "title": "Кога за последен път проверихте своето кръвно налягане?"}
{"url": "https://www.dnes.bg/sofia/2018/05/17/vijte-kyde-niama-da-ima-voda-dnes-v-sofiia.376692", "text": "На 17 май 2018 г. (четвъртък) във връзка с подмяна на сградно водопроводно отклонение на ул. \"Капитан Димитър Списаревски\", жк. \"Дружба\" 1, се налага спиране на водоподаването от 09:00 до 18:00 часа на клиентите на \"Софийска вода\", живеещи в района на ул. \"Капитан Димитър Списаревски\", от ул. \"Стоян Терзиев\" до бул. \"Асен Йорданов\".\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска пред бл. 90.\n\r\nНа 17 май 2018 г. (четвъртък) във връзка с подмяна на спирателен кран до бл. 415, жк. \"Младост\" 4, се налага спиране на водоподаването от 10:00 до 17:00 часа на клиентите на \"Софийска вода\", живеещи в района на бл. 415, бл. 419 и търговски комплекс до бл. 416.\r\n                    \r\n                    \r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска пред бл. 415.\n\r\nНа 17 май 2018 г. (четвъртък) във връзка с подмяна на сградно водопроводно отклонение на ул. \"Солунска\", Център, се налага спиране на водоподаването от 09:00 до 21:00 часа на клиентите на \"Софийска вода\", живеещи в района на ул. \"Солунска\", от бул. \"Витоша\" до ул. \"Ангел Кънчев\".\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Христо Белчев\", ъгъла с ул. \"Солунска\".\n\r\nНа 17 май 2018 г. (четвъртък) във връзка с подмяна на сградно водопроводно отклонение на ул. 503, кв. \"Христо Ботев\", се налага спиране на водоподаването от 09:30 до 16:30 часа на клиентите на \"Софийска вода\", живеещи в района на ул. 503, ул. 506, ул. 507, ул. 509.\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. 503, ъгъла с ул. 506.\n\r\nНа 17 май 2018 г. (четвъртък) във връзка с диагностика на уличен водопровод на ул. \"Мито Войнишки\", с. Казичене, се налага спиране на водоподаването от 09:00 до 16:00 часа на клиентите на \"Софийска вода\", живеещи в района на ул. \"Мито Войнишки\", от ул. \"Любен Каравелов\" до ул. \"Васил Левски\".\r\n \r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Мито Войнишки\", ъгъла с ул. \"Момин кладенец\".\n\r\nРемонтните дейности ще осигурят по-добро управление на водопроводната мрежа, като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата могат да получат повече информация от Телефонния център на \"Софийска вода\" АД на телефон: 0800 12121 или да следят за развитието на всички текущи теренни дейности в реално време чрез на дружеството.\n\r\n\"Софийска вода\" АД предварително се извинява на своите клиенти за причинените временни неудобства!\n\r\nна дружеството дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез SMS.", "date": "2018.05.17", "title": "Вижте къде няма да има вода днес в София"}
{"url": "https://www.dnes.bg/health/2018/05/17/koi-sa-chastite-na-tialoto-koito-mojem-da-izmivame-po-riadko.376649", "text": "Съвременният начин на живот и модерните схващания за хигиената ни карат да къпем телата си ежедневно. В стремежа да сме чисти и да ухаем приятно се намесваме в някои природни процеси, които имат за цел да ни предпазят, въпреки че на нас ни се струва меко казано противно.\r\nНякои части на тялото изискват ежедневна хигиена, но други не. Измивайки ги, още повече с почистващи козметични средства, ние се намесваме във физиологичните процеси, които защитават организма ни от външни патогени.\r\nКои са частите на тялото, които преспокойно можем да измиваме по-рядко?\r\n\r\nУшната кал е едно от онези неща, които изглеждат доста неприятно, особено ако бъдат забелязани извън ушната мида. Ето защо повечето хора чистят ушите си с клечки всяка сутрин преди да излязат.\r\r\n                    \r\n                    Този навик е вреден по две причини. Едната е, че природното предназначение на ушната кал е да събира нечистотиите, събрани в средното и вътрешното ухо и да ги извлича в състава си. Другата е, че използвайки клечки за уши, ние избутваме ушната кал навътре към тъпанчето, създавайки предпоставки за нараняване, възпаление, запушване.\r\n\r\nПремахването на мъртвите клетки от кожата е процедура, която трябва да се прави по-рядко, а не ежедневно, защото рискувате да нараните кожата и да предизвикате възпаления. Ексфолирането е агресивна процедура, която трябва да се прави не по-често от веднъж седмично.\r\n", "date": "2018.05.17", "title": "Кои са частите на тялото, които можем да измиваме по-рядко?"}
{"url": "https://www.dnes.bg/notifikacii/2018/05/17/koi-sa-sherpite-ne-prosto-nosachi-a-spasiteli.376683", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВъв всяка спасителна операция в Хималаите неизменно участие взимат местните водачи. Древно племе номади, преди 500 години шерпите прекосяват Хималаите от Тибет към Непал.\n\n\r\nБедни фермери, живеещи в планините, през 20-те години на XX век те посрещат първите английски експедиции. Започва ерата на големите обсади на хималайските върхове. Тя преобръща живота им, разказва. \r\nЧужденците наемат шерпите за носачи. Едва през 1952 година за първи път шерпа е повишен в \"член на експедиция\". \rДнес местните водачи са много повече от просто носачи. Те вършат цялата черна работа на участниците в предимно комерсиалните експедиции – подготвят трасетата, фиксират осигурителните въжета, правят лагерите, осигуряват кислорода и храната за алпинистите. \r\nШерпите обаче не са гаранция срещу смъртта. Заради драматичния скок на експедициите в Хималаите през последните години се наблюдава и ръст при загиналите. \r\nСпоред статистиката смъртността на шерпите е по-висока от тази на военните в Ирак.", "date": "2018.05.17", "title": "Кои са шерпите? Не просто носачи, а спасители!"}
{"url": "https://www.dnes.bg/rusia/2018/05/17/zashto-i-kak-trymp-pomogna-na-putin.376688", "text": "Решението на Доналд Тръмп да се оттегли от иранското ядрено споразумение носи неочаквана радост за Кремъл. Действията на американския президент към Иран означават, че Владимир Путин може да компенсира изгубеното вследствие на санкциите срещу собствената му страна чрез растящите цени на петрола – истинския гръбнак на руската икономика и властта на руския президент, коментира Дейвид Анделман от Ройтерс.\r\nФакт е, че Путин (все още) не се е отървал от санкциите, наложени от Конгреса върху Русия и неохотно прилагани от Тръмп. Но руският президент вероятно ще се възползва от факта, че американският му колега причини именно хаоса в САЩ и разделенията в алианса на Запада, които Путин искаше.\r\r\n                    \r\n                    Но нека обобщим, пише авторът. Тръмп оттегли САЩ от Транстихоокеанското споразумение, давайки властта в региона на Китай. Той остави Щатите единствената страна извън Парижкото споразумение за климата и ги оттегли от иранската ядрена сделка. Освен това заплаши най-близките съюзници на Вашингтон с тежки мита. А да не забравяме и хаоса в резултат на разследването за руска намеса в изборите в САЩ.\r\nНо истинското, най-осезаемо и най-непосредствено влияние се вижда в цифрите – и най-вече в неочакваната печалба за Русия, която все повече компенсира санкциите срещу нея. Гръбнакът на националната икономика е петролът, а основата, върху която лежи властта на Путин, е неговата цена. Преди година цената на сорта Брент варираше между 46 и 51 долара за барел. До вторник той вече бе стигнал 78 долара – ръст от около 60%, който се случи в момента, когато САЩ затегнаха санкциите си срещу руската икономика.Hidden Field\r\nОколо 10 долара от ценовото увеличение на петрола се случи през последните две месеца, когато петролните пазари започнаха да отразяват премията, която вероятно ще се натрупа след оттеглянето на САЩ от иранското ядрено споразумение и санкциите впоследствие.  На фона на производството на Русия, което достига почти 11 млн. барела на ден, това означава допълнителни приходи от 110 млн. долара дневно или 40 млрд. долара годишно.\r\nНяма съмнение, че санкциите доведоха до някои допълнителни разходи за руската икономика и със сигурност – за неколцина олигарси. Април не бе добър месец за руските акции, след като основният индекс се срина с 11,4% за един ден, а 50-те най-богати олигарси в страната изгубиха общо 12 млрд. долара, сочат данни на Forbes. Това, разбира се, е само на хартия. Мнозина инвеститори в руски акции обаче бяха щедро възнаградени за търпението си през последния месец, след като индексът RTS се вдигна от 1085 пункта на 16 април до 1194 пункта на 11 май – увеличение от над 10%.\r\nКакво е влиянието на американските санкции върху руската икономика вижте", "date": "2018.05.17", "title": "Защо и как Тръмп помогна на Путин?"}
{"url": "https://www.dnes.bg/crime/2018/05/17/haskovliika-pomogna-na-mvr-s-pari-i-zlato.376696", "text": "65-годишна хасковлийка е станала жертва на телефонна измама, съобщи ОД на МВР. Тя е била излъгана по схемата \"съдействие на полицията\".\r\nСлед като била убедена, че помага на органите на реда, жената занесла в района на булевард \"Съединение\" 6000 лева и 10 грама златни накити.\r\nРаботата по случая продължава.\r\n ", "date": "2018.05.17", "title": "Хасковлийка \"помогна\" на МВР с пари и злато"}
{"url": "https://www.dnes.bg/obshtestvo/2018/05/17/za-osemhiliadnicite-vyrhovete-i-borbata-na-boian-spomenite.376684", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЖивотът на Боян Петров в 120 секунди. Кои бяха най-големите му постижения и най-запомнящите му се думи?\r\n \r\n19 върха, изкачени за последните 18 години, 10 от тях осемхилядници. За него хората казват, че смелостта и жаждата за нови приключения са по-силни от всичко.\n\n\n\n\n\r\nНаред с изкачването на височини, Боян Петров успява два пъти да пребори рака и да живее с тежка форма на диабет. През годините неколкокрано съдбата му е поднасяла изпитания, които успява да преодолее.\r\n\"Едно от най-хубавите неща е да се събудиш сутринта в базовия лагер и да знаеш, че си изкачил върха...\",  споделя алпинистът.\r\r\n                    \r\n                    През 2009 година пропада в ледникова цепнатина, а испански алипинисти го спасяват. На слизане от К2 получава хипогликемична криза и губи съзнание, а през 2016 година е с опасност за живота след като е ударен от автомобил на магистрала \"Струма\". Въпреки това твърди, че никога не мисли за най-лошото.\r\nДжуджето сред осмехилядниците Шиша Пангма обаче спъна Боян Петров по мечтания път към Еверест.", "date": "2018.05.17", "title": "За осемхилядниците, върховете и борбата на Боян! Спомените...."}
{"url": "https://www.dnes.bg/eu/2018/05/17/perspektivite-pred-balkanite-sofiia-chertae-pytia.376693", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Балканските страни са най-близо до нас. Те са подвластни на много различни интереси и тяхната европейска перспектива и европейска свързаност е много важна за просперитета и развитието на нашата страна в дългосрочен план. Днешната среща ще начертае пътя за развитие на Балканите.\n\r\nТака евродепутатът от ЕНП Ева Майдел коментира в \"България сутрин\" днешната среща на върха ЕС - Западни Балкани в София, по време на която ще се обсъдят бъдещите перспективи за развитие на региона.\r\nПо думите на евродепутата на срещата ще се даде конкретика за проектите на свързаност между държавите от Западните Балкани и страните-членки на ЕС в секторите образование, транспорт, сигурност и други сфери.\r\n                    \r\n                    \r\n\"Когато председателстваме Съвета на ЕС, трябва да защитаваме интересите на целия Съюз. Не винаги може да сложим в дневния ред като първа точка нашите приоритети. След председателството може да засилим нашите кандидатури за влизане в Шенген и в чакалнята на еврозоната\", подчерта Майдел.\n\r\nТя е на мнение, че европредседателството ни дава възможност да изградим един по-добър имидж на България пред ЕС и света.\n\r\n\"Трите ни приоритета за нашето председателство бяха приети много добре от всички държави-членки. Получихме голяма подкрепа. Надяваме се инициативата за присъединяването на Западните Балкани да продължи и в бъдеще. Само за 6 месеца всички в Европа са осъзнали, че е нужна ясна европейска перспектива\", уточни пред  дипломатът.\n\r\nЕвродепутатът допълни, че в България са дошли представители на международни банки и валутни институции, за да кажат как трябва да се направи финансирането на всички тези проекти за свързаност между държавите на Балканите.\r\n ", "date": "2018.05.17", "title": "Перспективите пред Балканите – София чертае пътя?"}
{"url": "https://www.dnes.bg/obrazovanie/2018/05/17/abiturientyt-s-avtomata-zrelishtno-zadyrjan-tihichko-pusnat.376676", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nАбитуриентът, който вчера зрелищно беше задържан от полицията в Смолян, е освободен от ареста.\r\n18-годишният Марин Николов стоя два часа с белезници пред училището си след сигнал, че притежава автомат. Оказа се обаче, че оръжието е бутафорно, съобщава .\n\r\nТази година Мартин завършва Професионалната гимназия по икономика в Смолян. Тръгва за тържеството по изпращане на абитуриентите, но забравя, че в багажника на колата е едно от любимите му оръжия - автомат \"Калашников\", само че - реплика.\r\nАвтоматът обаче изглежда достатъчно истински, за да предизвика страх и с това Марин си обяснява подадения сигнал до полицията. А оттам реакцията била мигновена.\r\n ", "date": "2018.05.17", "title": "Абитуриентът с автомата – зрелищно задържан, тихичко пуснат!"}
{"url": "https://www.dnes.bg/technology/2018/05/17/kak-izkustveniiat-intelekt-se-vpisva-v-bylgarskiia-biznes.376695", "text": "Ние сме силни в помощта си да подпомагаме компаниите да автоматизират своята дейност, защото сме автоматизирали нашата собствена. Реално ние имаме самообучаващ се алгоритъм, който създава модели и не ги създава човек. Това каза Христо Хаджичонев, съосновател и изп. дир. на A4E, в ефира на  \"Това не е статичен модел, който се създава веднъж и след това престава да бъде точен. Това е постоянен процес на автоматизирано създаване на модели всеки ден\".\r\n\"Начинанието, което съм започнал в момента като предприемач е второ в моя живот. Още през 1994 година, напускайки ученическата скамейка, включително преди да започна да следвам, основах компания, заедно с мои приятели. Още много рано определих, че имам афинитет към предприемачеството\".\r\r\n                    \r\n                    Целта на A4E е да предостави аналитични услуги, базирани на математическия апарат, на популярните изкуствен интелект, машинно обучение и големи данни, за малък и среден бизнес, като към момента виждаме, че средния бизнес по-скоро е готов за това, обясни гостът.\r\n\r\nИзкуственият интелект, до толкова, до колкото съществува в момента, не е нещо, което в един момент ще развие самосъзнание, обясни събеседникът. \"Изкуствен интелект можем да наречем нещо, което автоматично автоматизира човешки решения или поведение. Популярна е замяната на хора с чат-бот, който да помогне да систематизира информация и да предложи решение или да ви прехвърли към човек\".\r\nТова е все още ново и за света, а в България бизнесът е относително скептичен, сподели Хаджичонев. \r\nНа какво ниво са решенията, за които A4E подпомага дейността на компаниите, с които работи?  Какви решения търсят малките и средни предприятия и в кои сектори най-много се нуждаят от такива автоматизирани решения? До каква степен могат тези системи да управляват риск? Може ли изкуственият интелект да реагира адекватно на събития от типа \"черен лебед\"? До къде може да стигне изкуственият интелект в обозримо бъдеще? Какви са географските посоки, в които се развива компанията и какви са краткосрочните и средносрочни планове на компанията? Ще се търси ли голям инвеститор?\r\nВижте повече на", "date": "2018.05.17", "title": "Как изкуственият интелект се вписва в българския бизнес? "}
{"url": "https://www.dnes.bg/sofia/2018/05/17/arestuvanata-obshtinarka-i-pari-vzimala-i-na-pochivki-hodila.376689", "text": "Арестуваната вчера юристконсултка на община \"Подуяне\" в София е прибрала подкуп от 10 000 лева, като преди месец си взела \"капаро\" от 5 бона.\r\nПарите са дадени от строителна фирма, за да бъде спечелена обществена поръчка за санирането на блок.\r\nСтойността на поръчката е 2 000 000 лева. Има данни и за още изнудвани фирми. Една от тях е пратила Геринска на почивка в хотел, съобщи Нова тв.\n\n\r\nКметът на район \"Подуяне\" Ева Митова коментира, че е изненадана от този арест: \"За мен тези почивки и отношения са новина. На мен технологията на случващото се не ми е ясна. Трябва да оставим компетентните органи да си свършат работата. Ние съдействаме напълно\".\r\r\n                    \r\n                    В момента се проверява цялата документация назад във времето.\r\nВчера Лилия Геринска беше задържана в столичния кв. \"Овча купел\" по време на предаването на парите. Банкнотите не са били белязани, но пък за сметка на това антимафиотите изненадали както Геринска, така и човека, който ѝ е дал подкупа. Двамата не очаквали, че ще бъдат разкрити.\r\nИнформацията, че предаването ще стане във вторник била получена минути преди предаването на рушвета. Сигналът бил получен през октомври, м.г., като той бил от човек, запознат с дейността на Геринска.\r\nСпоред прокуратурата това не е първият случай на взимане на подкуп. Геринска оглавявала комисията за обществени поръчки.\r\nСпоред данните на разследващите тя преправяла подписи, подменяла документи, включително сменяла условията на поръчката.\n\r\n ", "date": "2018.05.17", "title": "Арестуваната общинарка: И пари взимала, и на почивки ходила"}
{"url": "https://www.dnes.bg/obshtestvo/2018/05/17/merkel-makron-mei-pesh-po-mosta-na-vliubenite-i-pri-borisov.376699", "text": "Премиерът на Великобритания Тереза Мей, президентът на Франция Еманюел Макрон и германският канцлер Ангела Меркел се отказаха от комфорта на автомобилите и дойдоха пеша по Моста на влюбените до НДК. Пред сградата ги посреща премиерът Бойко Борисов.\n\r\nТримата участват в историческата среща на върха на страните от ЕС и от Западните Балкани. Тя е кулминацията на Българското председателство на ЕС. Домакини са Борисов и председателят на Европейския съвет Доналд Туск.\n\r\nПреди началото на форума Борисов коментира, че всички знаят колко е важна темата за Западните Балкани и заради това 15 години след срещата в Солун тя отново е на дневен ред.\n\r\nПремиерът подчерта, че се очаква подкрепа от международните институции за инфраструктурата на Балканите.\r\n                    \r\n                    \r\n\"Пътищата са ясни - 8,4,10 са безспорни. Те са и магистрали и жп линии, дигиталната инфраструктура също е ясна, газовата инфраструктура е ясна - интерконектор с Гърция за втечнен газ и съответно газовият хъб \"Балкан\", интерконектор със Сърбия, с Румъния си имаме, с Македония действаме\", обясни той.\n\r\nВ срещата на върха участват шефът на ЕП Антонио Таяни, шефът на ЕК Жан-Клод Юнкер, президентът на Франция Еманюел Макрон, канцлерът на Германия Ангела Меркел и ръководители на страните от Западните Балкани.\n\r\nЕдинственото премиерът на Испания Мариано Рахой отсъства от форума, макар че той участва в неофициалната вечеря на евролидерите в сряда вечер в Технопарка.\n\r\nПричината е, че Мадрид не признава Косово, което също е поканено на софийската среща и вижда в отделянето му от Сърбия прецедент за мераците на Каталуния да получи независимост.\n\r\nИспания участва на по-ниско ниво на форума, а останалите четири държави, които не признават Косово – Румъния, Словакия, Кипър и Гърция, изпратиха лидерите си - Виорика Дънчила, Петер Пелегрини, Никос Анастасиадис и Алексис Ципрас.\n\r\nТемата на разговорите на срещата ще бъде свързаността – по отношение на транспорт, енергетика и цифровизация.\n\r\nОчаква се Европейският съюз да предложи пари, но не и членство на шестте балкански държави - Сърбия, Черна гора, Република Македония, Албания, Босна и Херцеговина и Косово.\n\r\nСпоред висш европейски служител нещата на Балканите не дават достатъчно положителни доказателства за разширяване и в ЕС няма нужното единство за отваряне на вратите на Съюза, дори в очертаните от Еврокомисията перспективи за 2025 г.\n\r\nБрюксел е подготвил декларация от Софийската среща, в която на страните се обещава \"европейска перспектива\", но не и членство.\n\r\nВъпреки че няма да даде дати за членство, ЕС е готов да съдейства за изграждане на нужната инфраструктура в региона, както и да съдейства за подобряване на отношенията между хората, става ясно от черновата на заключителната декларация от София.\n\r\nСпоред Туск Европа \"трябва да демонстрира, че е загрижена за икономическото развитие на Западните Балкани днес и веднага\", което е от интерес и за Съюза.\n\r\nПремиерите на Гърция и на Македония Алексис Ципрас и Зоран Заев се очаква да се видят на четири очи по въпроса с името.", "date": "2018.05.17", "title": "Меркел, Макрон, Мей - пеш по Моста на влюбените и при Борисов"}
{"url": "https://www.dnes.bg/stranata/2018/05/17/muzikanti-sviriat-protestirat-shte-gi-chuiat-li.376697", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМузиканти от различните оркестри на Българското национално радио днес излизат на пореден протест, с който да поискат увеличение на възнагражденията си. Този път те ще изразят недоволството си около Националния дворец на културата, където днес лидерите на Европейския съюз и тези на страните от западните Балкани се събират на ключова среща.\n\n\n\r\nМузикантите вече правиха три протеста, но резултат и значителна промяна по думите на солиста на Оркестъра за народна музика на БНР Недялко Недялков, няма.\n\r\n\"Ние също искаме да получим отношение от страна на нашето правителство и на държавата, както се отнасят към хората на културата и музикантите в Германия\", каза Недялков пред камерата на.\r\n                    \r\n                    \r\nТой допълни, че именно заради това заедно с колегите си са готови да направят специален поздрав за канцлера Ангела Меркел.\n\r\nНачалната заплата в оркестрите на БНР е 570 лв., средната – 660 лв. Музикантите искат увеличение минимум с 50%.\n\r\nЕдин от младите членове на Оркестъра за народна музика Христина Белева беше категорична, че оцеляването само с тази заплата е невъзможно.\n\r\n\"Всеки един от нас разчита на своята креативност, своето участие в различни проекти, което пък ни обогатява\", сподели Белева в ефира на \"България сутрин\".\n\r\nТя допълни, че наболелият проблем е в отношението на държавата към хората на културата.\n\r\n ", "date": "2018.05.17", "title": "Музиканти свирят, протестират. Ще ги чуят ли?"}
{"url": "https://www.dnes.bg/obshtestvo/2018/05/17/boian-vryh-na-naciiata-zavyrshi-pytia-si-na-vyrha.376687", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nД-р Петър Берон от Националния природонаучен музей, където 20 години е работил с Боян Петров, определи алпиниста като един от върховете на нацията ни.\n\r\n\"Райнхолд Меснер, най-големият алпинист, който първи изкачи 14-те осемхилядника, специално го поздрави за това, което извърши. Боян Петров е герой\", каза д-р Петър Берон в студиото на \"България сутрин\".\n\r\nУченият от Националния природонаучен музей разказа също, че българският алпинист е бил наричан от един от шерпите, който участва в издирването на Петров - \"Джентълмен на планините\".\n\r\nД-р Петър Берон увери също, че в природонаучния музей ще има кът, който ще се посвети на работата на Боян Петров и призова такъв да бъде направен и в Музея на българския спорт.\r\n                    \r\n                    \r\nРежисьорът Георги Торнев, който се запознава с Петров през 2014 година, когато прави филм за него, сподели в ефира на , че алпинистът правеше това, което обича, по най-добрия човешки начин.\n\r\n\"Аз продължавам да не говоря за него в минало време. Не е хубаво да закачим Боян на стената на един портрет и да напишем някакви героични неща отдолу\", каза режисьорът. По думите му животът на алпиниста е показал нещо много просто, което може да върши работа за всеки.\n\r\n\"Да имаш цел, която да я постигаш с абсолютно всички средства, които имаш, във всичко, което правиш\", категоричен беше Георги Торнев.", "date": "2018.05.17", "title": "Боян – връх на нацията! Завърши пътя си на върха"}
{"url": "https://www.dnes.bg/business/2018/05/17/golemite-ribi-gyltat-digitalnata-reklama-i-v-bylgariia.376698", "text": "България е телевизионна държава, погледната през призмата на рекламния бранш. Отбелязват се ръстове на рекламните бюджети, които следват ръста на българската икономика.Това каза Николай Караджов, изпълнителен директор на Българската асоциация на комуникационните агенции, в ефира на \r\n\r\nПрез последните години икономиката на България набра сила и това се отрази и на рекрамните бюджети. Забелязваме ръст, но ограничение за рекламния бизнес, за жалост, е размерът на пазара, отбеляза гостът. \"Нашият пазар е малък и платежоспособността не е особено висока. Това е нещото, което ни пречи да постигнем по-големи нива на потребление и на свързаните с това рекламни бюджети\".\r\r\n                    \r\n                    На въпроса на къде се насочва по-голямата част от рекламните бюджети гостът каза, че \"България е телевизионна държава и все още около 60% от рекламните бюджети са инвестирани в тази медия\".\r\n\r\nТелевизията продължава да бъде водещият канал за комуникация. В следващите години това вероятно ще се променя, но много по-бавно, отколкото в европейски и световен мащаб, подчерта събеседникът.\r\n\r\nРадиорекламата в България се развива доста добре, подчерта Караджов. \"Отбелязва ръст през 2017 и това не е изненадващо. Радиото е градска медия. В тези задръствания, видими в големите градове, хората прекарват буквално по два часа в колите си. Радиото се оказва доста удачна и търсена от рекламодателите медия\".\r\n\r\nНа какво се дължи спадът на доверието в принт рекламата и обратим ли е процесът? Какво е движетието на цените на рекламата в различните видове реклама? Кога дигиталните медии ще изравнят дела си в бюджетите с телевизионните медии? Достигна ли дигиталната реклама някакъв лимит на фона на свръх информираността на медиите за предпочитанията на клиента? До къде се простира проблемът с измерваемостта на различните рекламни канали? \r\nВижте повече на ", "date": "2018.05.17", "title": "Големите риби гълтат дигиталната реклама и в България "}
{"url": "https://www.dnes.bg/eu/2018/05/17/kak-da-razchitame-politicheskata-aktivnost-na-zapadnite-lideri.376700", "text": "Има положителни очаквания за срещата между ЕС и Западните Балкани. Това обяви преподавателят от НБУ проф.д-р Росен Стоянов в ефира наТой коментира също и международните отношения и кой задава контекста на тази среща.\r\n„И с други анализатори коментирахме, че за тази инициатива сме с положителни очаквания. Не само защото в момента сме средище на подобни политически срещи, а и защото това е идея на нашата дипломация, която съумя да генерира интерес и ангажираност от множество държави. Разбира се някой от тях няма да присъстват по обясними причини“, поясни Росен Стоянов.\r\r\n                    \r\n                    Той допълни още, че страната ни е получила една допълнителна подкана за устойчивост на тази инициатива от Великите сили, големите фактори в ЕС. Подкрепа, че наистина България може да превърне не само в чисто формално средище, а и в генератор, в локомотив, който трябва да продължи тези процеси и след председателството.\r\nПо повод на предстоящата среща между федералния канцлер Ангела Меркел и руския президент Владимир Путин експертът каза, че в дипломацията подобни ходове не трябва да се разчитат просто като „онзи график“, който следва една среща след друга. Винаги там някъде има допълнителна комуникация. Има една заявка, че „аз съм тук и от тук идвам при вас“.\r\nКакво още каза професор д-р Стоянов за знаменитата среща у нас, какво мислят младите за ЕС и какво да очакваме в световната политика, вижте във видео материала на", "date": "2018.05.17", "title": "Как да разчитаме политическата активност на западните лидери? "}
{"url": "https://www.dnes.bg/eu/2018/05/17/taiani-da-rabotim-za-stabilnostta-v-zapadnite-balkani.376707", "text": "Западните Балкани са ключови за нас и трябва да работим за стабилността в този регион. Това каза председателят на Европейския парламент Антонио Таяни преди срещата на върха в София.\r\n\"Има много кандидати за членство от този регион - Сърбия, Черна гора и други. Но там има проблеми с миграцията и тероризма\", каза Антонио Таяни.\r\nТой добави, че неговото предложение би било за финансова помощ за региона за изграждането на пътища, жп линии, дигитална инфраструктура.\r\nНа въпрос коя държава има по-големи шансове за присъединяване, той коментира, че в момента е възможно да се постигне някакво съгласие до 2025 г. със Сърбия и Черна гора.\r\nИсторическата среща на върха на страните от ЕС и от Западните Балкани вече започна в НДК.\r\nТя е кулминацията на Българското председателство на ЕС. Домакини са Борисов и председателят на Европейския съвет Доналд Туск.\r\n ", "date": "2018.05.17", "title": "Таяни: Да работим за стабилността в Западните Балкани"}
{"url": "https://www.dnes.bg/obshtestvo/2018/05/17/radoslava-za-boian-vinagi-sym-znaela-che-ne-jena-a-planina-shte-mi-go-vzeme.376669", "text": "\"Един солов играч ни накара да бъдем заедно докрай и да изкачим нашия си Еверест\". Това написа във Facebook жената до алпиниста Боян Петров, след като издирвателната акция беше прекратена.\n\r\nРадослава Ненова изля душата си и обзелите я мисли, след като окончателно стана ясно, че нейният любим остава да лежи някъде под Шиша Пангма. \n\r\n\"Няма да правя трогателна изповед как се чувствам аз. Аз винаги съм знаела, че не жена, а планина ще ми го вземе...\n\r\nМоже би ми се говори за това какъв беше смисъла. Всичко започна от това, че моя мъж изчезна, а аз много исках да го намеря. Не съм хабила енергия да разсъждавам дали беше прав или не. Мисля че геройството изобщо не беше в спортното постижение. Геройството дойде от това, че много хора надскочиха себе си в тази ситуация, бяха добри и това им харесваше, държави се сдобряваха...и това им харесваше, институции сбъднаха една на пръв поглед немислима акция, пилоти изпълниха уникален и единствен по рода си полет. Заливаха ме с мили писма и любов.Дори хейтърите тръпнеха за новина за да нахейтят и да им олекне. Това е най-мащабната спасителна акция в историята на алпинизма...\r\n                    \r\n                    \r\nСтранно нали, един солов играч ни накара да бъдем заедно до край и да изкачим нашия си Еверест\", написа Радослава.\n\r\n\"А аз просто исках да открия Боян, защото ще ми липсва...\", завърши Радослава.\r\n ", "date": "2018.05.17", "title": "Радослава за Боян: Винаги съм знаела, че не жена, а планина ще ми го вземе!"}
{"url": "https://www.dnes.bg/obshtestvo/2018/05/17/proval-rozi-ima-rozoberachi-niama-a-rekoltata-mnogo-dobra.376670", "text": "Тазгодишната кампания за прибиране на маслодайната роза в полетата на Казанлък е на прага на провала, твърдят  собственици на градини с Роза Дамасцена, пожелали анонимност. \n\r\nПо думите им заради изключително ниската изкупна цена от 1,80-2,00 лв. няма мераклии за берачи. Собствениците можели да предложат не повече от левче за килограм цвят, докато миналата пролет са давали по 2 лв., пише „Монитор“.\n\r\n„Никой не е съгласен да идва на полето към 3,30-4,00 часа заранта, да гази калта и да си дере ръцете за такъв надник, а реколтата е много добра, от декар се набират по над 400-450 кг цвят…“, коментират стопани, които са се видели в чуд . \n\r\nПри тази изкупна цена сме на път да зарежем всичко и да обявим годината за нулева, твърдят повечето от тях и открито говорят за създаден картел от притежатели на розоварна в региона.\n\r\nОт фирма „Дамасцена розбио“, която събира цвят от 300 дка край село Голямо Дряново, обаче са категорични , че изкупната цена е тръгнала нагоре и в сряда е била в рамките на 3,30-3,50 лв /кг. За пръв път там събирали цвета от засадени миналата есен резници върху 80 дка.\n\r\nПо думите им обаче  имало договорка големи количества от  родното масло да замине за Турция, където да бъде смесено в почти равни пропорции с тамошно, за да се осредни и след това препродадено  на западни  компании като … българско.", "date": "2018.05.17", "title": "Провал: Рози има, розоберачи няма! А реколтата много добра"}
{"url": "https://www.dnes.bg/football/2018/05/17/atletiko-specheli-liga-evropa-grizman-iznese-recital.376671", "text": "Атлетико (Мадрид) успя да спечели Лига Европа за трети път в своята история, след като на финала в Лион победи Марсилия с 3:0.\r\nТриумфът във втория по сила европейски турнир е втори за Диего Симеоне начело на „дюшекчиите”, след като той триумфира с тима в същата надпревара през сезон 2011/12, а две години преди това отборът също бе спечелил надпреварата.\r\nФренският отбор пък губи трети пореден финал в този турнир.\r\nМъката за символичните домакини е огромна предвид факта, че те играха във Франция, но така и не успяха да зарадват феновете си.\r\nПървите две попадения в този мач бяха дело на Гризман, който се разписа в 21-ата и 48-ата минута и така спомогна за спечелването на трофея, а Габи добави един гол в 88-ата минута.\r\n ", "date": "2018.05.17", "title": "Атлетико спечели Лига Европа! Гризман изнесе рецитал"}
{"url": "https://www.dnes.bg/eu/2018/05/17/es-s-edinen-otgovor-na-kapriznoto-povedenie-na-trymp.376672", "text": "Лидерите на страните от ЕС, които се събраха на работна вечеря в София снощи, са единни в колективния си отговор на \"капризното поведение\" на президента на САЩ Доналд Тръмп по темите на иранското ядрено споразумение и международната търговия, предаде Франс прес.\n\r\nПродължилата над три часа работна вечеря не завърши с официални решения. 28-те обаче се съгласиха, че \"ЕС ще продължи да се бори за основана на правила международна система въпреки неотдавнашните решения за климата, митата и Иран\", каза европейски източник.\n\r\n\"Днес сме свидетели на ново явление - капризното поведение на американската администрация. Като се видят последните решения на президента Тръмп, човек даже е склонен да си каже, че с такива приятели няма нужда от врагове\", каза преди началото на вечерята председателят на Европейския съвет Доналд Туск.\r\n                    \r\n                    \r\nОсновна тема на обсъждане на тази вечеря бяха силните смущения в трансатлантическите отношения. 28-те се постараха да покажат твърдо единство пред американските предизвикателства, по-специално изтеглянето на САЩ от иранското ядрено споразумение и санкциите срещу работещи в Иран фирми от ЕС.\n\n\n\r\nДържавните и правителствени ръководители на ЕС ще продължат да подкрепят споразумението, \"докато Иран го спазва\" и \"ще работят за защита на европейските фирми, които са засегнати от американското решение\", уточни източникът.\n\r\nЕвропейците обсъждат по-конкретно възможността за прилагане на блокиращ закон, който позволява защита на работещите в Иран техни фирми от заплахата от американски санкции.\n\r\n\"Средствата ги има и ще ги използваме. Не трябва обаче да се самозалъгваме - средствата си ограничени\", предупреди председателят на Европейската комисия Жан-Клод Юнкер.\n\r\nФренският енергиен гигант Тотал вече предупреди, че ще сложи край на газовия си проект в Иран, който започна през юли 2017 г., освен ако американските власти не направят изключение за него с помощта на Франция и ЕС.\n\r\nСтраните от ЕС се ангажираха и да отговорят на тревогите за регионалната роля на Иран в Близкия изток и програмата му за балистични ракети, каза европейският източник.\n\r\n28-те обсъдиха и хода на текущите дискусии с американците за митата върху стоманата и алуминия.\n\r\n\"Целта ми е проста: да останем твърди. Това означава за нас да се направи безсрочно изключение\" за тези мита, заяви Туск. \"Абсурдно е да се мисли, че ЕС би могъл да е заплаха за САЩ. Трябва да върнем реалността в тези дискусии\", призова той.\n\r\nСАЩ направиха до 31 май в полунощ изключение за ЕС за митата си от 25 процента върху вносната стомана и 10 процента върху вносния алуминий. За безсрочно изключение Вашингтон настоява за по-отворен европейски пазар.\n\r\n\"ЕС няма да преговаря с опрян в главата пистолет\", са заявили лидерите на 28-те на вечерята в София според европейския източник.\n\r\nАко обаче американците им дадат исканото безсрочно изключение, европейците са готови да започнат дискусии по редица теми като подобряването на взаимния достъп до пазарите, по индустриалните продукти, включително автомобилите, и за отварянето на обществените поръчки, каза източникът.\n\r\n\"Въпреки всички трудности, с които се сблъскваме тези дни, трансатлантическите отношения са и ще останат от основно значение\", каза германската канцлерка пред Бундестага преди да отпътува за София.\n\r\nДнес лидерите на страните от ЕС ще се срещнат с колегите си от шест страни от Западните Балкани (Албания, Босна и Херцеговина, Сърбия, Черна гора, Македония и Косово), за да укрепят връзките с този регион, където Русия се опитва да разшири влиянието си, отбелязва АФП, цитирана от БТА.\n\r\n\"За пръв път от 15 години ЕС се среща с партньорите си от региона в този формат\", подчерта европейски източник, като същевременно уточни, че няма да се обсъжда разширяване на ЕС.\r\n ", "date": "2018.05.17", "title": "ЕС с единен отговор на капризното поведение на Тръмп"}
{"url": "https://www.dnes.bg/zvezdi/2018/05/17/eniia-na-57-irlandskata-zvezda-na-svetovnata-muzika.376598", "text": "\n\r\nНа днешния 17 май рожден ден празнува популярната ирландска певица Ения. Родена през 1961 година в Гуийдор, Ирландия, тя се превръща в най-продавания солов изпълнител в своята страна за всички времена.\n\r\nЗапочва своята кариера през 1982 година и досега има спечели 4 награди \"Грами\" и 7 пъти Световните музикални награди.\n\r\nТя е шестото от общо 9 деца в семейството.\n\r\nГласът й е мецосопран.\n\r\nНейното влечение към музиката изобщо не е случайно. Тя е член на преуспяла музикално семейство и дори за кратко става член на семейна група, носеща името Кланад, в която свирят някои от братята и сестрите й. Скоро обаче тя напуска и се отдава на своята кариера.\r\n                    \r\n                    \r\nНа 17 години напуска училище, за да учи музика в колеж.\n\r\nВ началото на своята кариера пише основно филмова музика.\n\r\nВ своята кариера има издадени 9 самостоятелни албума, които са продадени в около 75 милиона копия.\n\r\nПяла е на общо 10 езика.\r\n ", "date": "2018.05.17", "title": "Ения на 57: Ирландската звезда на световната музика"}
{"url": "https://www.dnes.bg/obshtestvo/2018/05/17/spasovden-e-vali-li-dyjd-godinata-shte-e-bogata.376673", "text": "Българската православна църква почита днес църковния празник Възнесение Господне, наричан още Спасовден. Той се отбелязва винаги в четвъртък, на 40-ия ден след Възкресение Христово - Великден.\n\r\nСпоред Новия завет 40 дни след възкресението си Исус Христос останал на Земята, за да проповядва своето учение и да беседва с апостолите, движейки се между тях като богочовек.\n\r\nЧетиридесет дни след Възкресението Господ Исус се явявал многократно на учениците си. Разяснявал им Светото писание, потвърждавал обещанието си за идването на Утешителя Дух Свети. Всички ученици се убедили, че Исус наистина е възкръснал. \n\r\nНа четиридесетия ден от Възкресението им се явил за последен път, беседвал с тях и ги извел от града на Елеонската планина, която е на около два километра от Йерусалим. Като се изкачили на планината, Христос вдигнал ръце да ги благослови. Още докато ги благославял се отделил от земята й, подет от облак, се издигнал бавно към небето при своя небесен Отец. Апостолите се поклонили на Възнасящия се Господ и не могли да откъснат поглед от чудната гледка.\r\n                    \r\n                    \r\nВ народния календар седемте четвъртъци след Великден се почитат против градушка, а последният от тях - Спасовден, е свързан с култа към мъртвите. Според поверието на този ден се прибират душите на всички покойници, които са на свобода от Велики четвъртък. \r\nСпоред българските народни вярвания на 40-ия ден от Великден идват и самодиви. Те берат и се кичат с цъфналия в нощта срещу Спасовден росен. С него могат да се лекуват болните. Ето защо в навечерието на празника болни и недъгави хора отиват да преспят на росеновите ливади.\n\r\nНародните вярвания гласят още, че ако на Спасовден вали дъжд - годината ще е богата, а реколтата - обилна.\r\n \r\n/БТА/\r\n ", "date": "2018.05.17", "title": "Спасовден е! Вали ли дъжд, годината ще е богата"}
{"url": "https://www.dnes.bg/blizak-iztok/2018/05/17/erdogan-oon-se-srina-pred-nasilieto-v-ivicata-gaza.376674", "text": "Турският президент Реджеп Тайип Ердоган заяви, че ООН се е изчерпала и сринала пред събитията в Ивицата Газа, където в понеделник израелските военни сили убиха 60 палестинци по време на протести срещу преместването на посолството на САЩ в Израел от Тел Авив в Ерусалим, предадоха Ройтерс и Франс прес.\n\r\nТурция е сред най-гласовитите критици на употребата на смъртоносна сила от Израел срещу палестински протестиращи при границата му с Ивицата Газа и на решението на САЩ да прехвърлят посолството си в Ерусалим. Тя поиска извънредно заседание на Организацията за ислямско сътрудничество, което ще се състои в Истанбул в петък.\n\r\nВ реч на вечеря \"ифтар\" в първия ден на мюсюлманския свещен месец на пости Рамазан Ердоган заяви, че по-голямата част от международната общност не е реагирала на събитията в Ивицата Газа и предупреди, че запазването на мълчание би означавало \"отваряне на една много опасна врата\".\n\n\n\r\r\n                    \r\n                    \"В лицето на всички тези събития настъпи краят на ООН. Тя се изчерпа и се срина. Ако се запази мълчанието пред израелската тирания, светът бързо ще потъне в хаос, в който командват бандитите\", заяви Ердоган.\n\r\nТурският президент обеща, че страната му ще стои редом до палестинците \"на каквато и да било цена\".\n\r\n\"Дори и цял свят да си затвори очите, ние няма да допуснем израелската жестокост. Ще продължим да сме заедно с нашите палестински братя и сестри не само със сърцата си, но и с всичките си ресурси. Никога няма да допуснем Ерусалим да бъде откраднат от Израел\", заяви Ердоган, който вчера обвини Израел в \"държавен тероризъм и геноцид\".\n\r\nТурция отзова посланика си в Тел Авив за консултации, а вчера поиска от посланика на Израел временно да се върне в страната си. В отговор Израел нареди на турския генерален консул в Ерусалим да се върне в Турция.\r\n/БТА/\n\r\n ", "date": "2018.05.17", "title": "Ердоган: ООН се срина пред насилието в Ивицата Газа!"}
{"url": "https://www.dnes.bg/snimka-na-denia/2018/05/17/do-obiad-slynce-posle-dyjd-grymotevici-gradushki.376677", "text": "Преди обяд над по-голямата част от страната ще преобладава слънчево време. Около и след обяд и преди полунощ ще се развива купеста и купесто-дъждовна облачност и на много места ще има краткотрайни валежи и гръмотевична дейност. Възможни са градушки. По-интензивни ще са явленията в Централна Северна и Североизточна България. \n\r\nМаксималните температури ще са между 22° и 27°, в югоизточните райони, където вятърът ще е от югозапад – до около 30°. Това е прогнозата на НИМХ при БАН, цитирана от „Фокус“ .\n\r\nНад Черноморието ще преобладава слънчево време с развитие на купеста и купесто-дъждовна облачност и на места ще превали краткотраен дъжд с гръмотевици. Максимални температури на въздуха: 22-24°. Температурата на морската вода е 18-20°. Вълнението на морето ще е 1-2 бала.\r\nНад планините ще се развива купеста и купесто-дъждовна облачност и на много места ще има краткотрайни, временно интензивни превалявания и гръмотевични бури. Ще духа умерен, по билата временно силен вятър от запад-югозапад. Максималната температура на височина 1200 метра ще е около 16°, на 2000 метра – около 9°.\r\n ", "date": "2018.05.17", "title": "До обяд – слънце, после - дъжд, гръмотевици, градушки"}
{"url": "https://www.dnes.bg/index/2018/05/17/receptata-dnes-pileshko-s-brokoli-i-parmezan.376585", "text": " :\r\n500 г пилешки гърди, нарязани\r\n1 пакет паста по избор\r\n500 мл пилешки бульон\r\n150 г броколи\r\n1 червена чушка\r\n2 скилидки чесън, смлян\r\n250 мл течна сметана или крема сирене (по избор)\r\n¼ чаша настърган пармезан\r\nсол и черен пипер на вкус\r\n \r\n:\r\n \r\nПоставете пилешкото в тенджера. Изсипете вода, колкото да го покрие. Сварете го за 20 минути. Оставете да изстине, след което нарежете или накъсайте месото на парчета.\r\n \r\nНалейте нова вода в тенджерата, подсолете я и оставете да заври. Добавете пастата и варете 8-10 минути. Отцедете.\r\n \r\nВ голям тиган на средна температура задушете чушката, чесъна, броколите, солта и пипера в пилешкия бульон. Покрийте продуктите и оставете да покъкри за 10 минути.\r\n \r\nДобавете накрая пилешкото и течната сметана. Разбъркайте добре и сервирайте, добре поръсено с пармезана.\r\n\r\n\r\n ", "date": "2018.05.17", "title": "Рецептата Dnes: Пилешко с броколи и пармезан"}
{"url": "https://www.dnes.bg/obshtestvo/2018/05/17/koloni-200-kamiona-i-avtobusa-posreshtat-evroliderite.376675", "text": "Колони от близо 200 автобуса и камиона ще посрещнат днес европейските лидери и делегации. \n\r\nМирно шествие ще тръгне от пл. \"Македония\" до НДК, където ще се проведе срещата на върха на ЕС и където се предвижда лидерите в транспортния бранш да държат речи. Блокади ще има още в 10 града на страната. Причина за всички тях е несъгласието на транспортните фирми с предлагания законодателен пакет за мобилност на Европейската комисия, известен като закона \"Макрон\".\n\r\nПоредицата от разговори и срещи на най-високо ниво в държавата, включително и с еврокомисаря по транспорт Виолета Булц, пристигнала специално за целта у нас, не успокоиха българските автомобилни превозвачи и днес, в деня на срещата на върха за Западните Балкани в София, те ще протестират мирно.\r\n                    \r\n                    \r\nХората от бранша са категорични, че в основата на закона \"Макрон\" има дискриминация, а промените ще навредят сериозно на българския транспортен бизнес, който представлява 17 на сто или над една пета от брутния вътрешен продукт на страната.\n\n\n\n\r\n\"Като се добавят и съпътстващите ресори от икономиката, които се обслужват от него, и над 100 000 пряко заети в сектора, взимането на решения за транспорта е изключително голяма отговорност\", коментира министърът на транспорта Ивайло Московски. Той каза още, че противопоставянето е между държавите от Централна и Източна Европа от една страна и три-четири държави от Западна Европа.\n\r\n\"Убедени сме, че когато такива правила се предлагат, трябва да бъде намерен консенсус и балансирано решение и за нас като убедени европейци не е приемливо на база на решението на тези три или четири държави силово да се прилагат мерки в законодателството, които най-меко казано изглеждат рестриктивни за нас и останалите държави от Централна и Източна Европа\", коментира Московски.\n\r\nКакво предвиждат новите европейски правила? На практика това са редица ограничения за тежкотоварните камиони, засягащи както българските превозвачи, така и тези от други държави от Централна и Източна Европа, свързани с т.нар. Мобилен пакет 1. Този пакет в момента се обсъжда на европейско ниво и предвижда шофьорите да се прибират до родното си място на всеки три седмици; след третия ден в страна от ЕС да получават колкото са ставките в съответната държава; също така да нощуват в места за настаняване, а не в кабините на камионите, които са оборудвани за целта, без да е предвидена охрана за паркираните камиони. Другият проблемен момент в предложения пакет за мобилност е свързан с превозвачите от трети страни, засяга каботажните превози и превозите в трети страни.\n\r\nСпоред бранша Франция, Германия, Австрия и Италия, които настояват за промените, искат силово да изкарат от пазара източноевропейските превозвачи, като ако се спазват изискванията, това би означавало всекидневно около 3 хил. български камиона да бъдат изкарани от транспортния пазар. \n\r\nВ резултат българските фирми няма да бъдат конкурентоспособни, като малките и средните е твърде вероятно и да фалират, обобщиха от бранша на форум за бъдещето на транспорта в Централна и Източна Европа, състоял се във вторник. Във форума участваха браншовите организации от Полша и Унгария и за първи път трите страни излязоха с обща декларация, в която се обединиха под тезата \"за вътрешен пазар с област без вътрешни бариери, в която свободното движение на хора, стоки, услуги и капитал да бъде гарантирано в съответствие с разпоредбите на Договорите за Европейския съюз и за функционирането му\".\n\r\n\"ЕС не е компетентен да въвежда хармонизация в нивата на разходи на доставчиците на транспортни услуги\", заяви Мадлен Кавръкова, доктор по международно частно право. Според нея с Мобилен пакет 1 ЕК косвено се намесва в ценообразуването на транспортните операции. Поставят се допълнителни условия, които дискриминират икономически едни държави, за сметка на други в ЕС, което противоречи на чл. 95, ал. 1 от Договора за функциониране на ЕС. В сектора автомобилен транспорт няма \"социален дъмпинг\", за какъвто \"се противопоставят\" Франция и Германия, например, защото равнищата на заплащане в отделните държави членки са съпоставими, посочи Кавръкова.\n\r\nАвтомобилните превози на товари са основно в около 600 000 транспортни предприятия, предимно малки със средно по четирима служители в дружество, сочи анализ на бранша в Европейския съюз. Почти четвърт /23,2 на сто/ от общия брой автомобил/километри са без товар. Техният дял трябва да намалява заради нежеланите ефекти - ненужен разход на гориво, вредни емисии на въглероден диоксид. Структурите на разходите в целия сектор стават все по-сходни и са със съпоставими нива в целия Европейски съюз, показва анализът.\n\r\nСредното ниво на данъци и такси не се различава значително между отделните държави членки. Секторът обаче е много засегнат от траен недостиг на водачи. Само в Германия през следващите 10 години се очаква да се пенсионират над 250 хиляди водачи на превозни средства. Навлизат нови технологии, които организират логистиката, нивото на безопасност на ЕС се подобрява. Всичко това означава, че транспортният сектор се развива в силно конкурентна среда, а товарните превози са бизнес, който не получава субсидии от фондовете на ЕС под никаква форма, отбелязаха превозвачите.\n\r\nВ същото време бизнесът спазва изключително строги регулации - над 36 регламента, директиви, правила, спогодби. На фона на тези характеристики още повече предлаганите правила в Мобилен пакет 1 са напълно необосновани, смята Йордан Арабаджиев, изпълнителен директор на Съюза на международните превозвачи.\n\r\nНе може да има рестриктивни мерки срещу българските тежкотоварни превозвачи в Европа, а в същото време да се вдигнат ограниченията за европейските автобусни компании за обществения превоз на пътници в България, заяви председателят на Националното сдружение на автобусните превозвачи Васил Пиронков. Предложението на ЕК по т.нар. Втори пакет мобилност е пазарът на автобусните превози да се либерализира над 100 километра разстояние. Ако това стане, компания, която извършва курс от Виена до Истанбул, например, ще може да превозва пътници по печеливши линии в България, обясни Васил Пиронков.\n\r\nРодните оператори обаче, които изпълняват обществени поръчки, обслужват една рентабилна линия в комплект с нерентабилни. Ако българските превозвачи бъдат изтласкани от пазара, няма да има кой да превозва пътниците по непечелившите линии, тревожат се от бранша. \n\r\nВасил Пиронков каза, че в момента близо 90 населени места у нас са обявили, че нямат автобусен транспорт, а при либерализация на пазара броят им драстично ще се увеличи.\n\r\nОсновният риск при либерализация на автобусния транспорт е чуждестранни компании да започнат да обслужват печелившите линии у нас, а губещите да останат за малките български оператори. \n\r\nЗатова превозвачите взеха решение на 15 май да се присъединят към протеста на превозвачите. \"Солидарни сме. Искаме да бъдем чути, видени и да разберат, че България също е част от Европа. Ще излезем с машините да защитаваме национални интереси\", казаха от автобусния бранш.\n\r\nБългарското правителството категорично застана зад исканията на бранша във връзка с \"Пакет мобилност\", както и зад намерението им да протестират, което е прецедент. Това заяви лично министърът на транспорта Ивайло Московски. Той потвърди, че ако като председател на Съвета на транспортните министри трябва да внесе текстове в разрез с интересите на българските фирми, ще напусне председателското място.\n\r\nТемата за пакета мобилност ще бъде тема и на разговорите между премиера Борисов с президента Макрон и канцлера Ангела Меркел тези дни. В същото време работна група от експерти на българските превозвачи и от екипа на комисар Булц изготвят пакет с предложения, който да бъде внесен в КОРЕПЕР, Комитетът на постоянните представители, помощен комитет към Съвета на Европейския съюз /Съвет на министрите/.\n\r\nБраншът обаче може да си отдъхне едва когато тези предложения бъдат гласувани от Европейския парламент. \r\n/БТА/ ", "date": "2018.05.17", "title": "Колони: 200 камиона и автобуса посрещат евролидерите "}
{"url": "https://www.dnes.bg/kino/2018/05/17/blizo-do-emblematichniia-kisindjyr.376394", "text": "Екслузивен достъп до живота на емблематичния Хенри Кисинджър ни дава филмът \"Кисинджър\". Биографичната продукция е единствен по рода си поглед в живота на полемичния мъж, оформил следвоенната външна политика на Съединените щати.\r\nДокументалният филм е базиран на екслузивен достъп до 25-часова лента, запечатала не само най-широко разпространените интервюта, които Хенри Кисинджър е давал, но и последните разширени кадри, заснети по време на необикновения му живот.\r\nЗа емблематичната личност \"Кисиндъжр\" и неговият вечен отпечатък върху външната политика на САЩ на 17 и 18 май от 9.30 часа по телевизия .\r\n ", "date": "2018.05.17", "title": "Близо до емблематичния \"Кисинджър\""}
{"url": "https://www.dnes.bg/eu/2018/05/17/evroliderite-v-sofiia-iadoha-banica-piha-voda-no-dali-se-veseliha.376680", "text": "\n\r\nСъбраха се! 28 евролидери седнаха снощи на овалната маса в София Тех Парк да вечерят.\r\nКакто си му е реда, премиерът ни, като домакин, посрещна своите колеги и ги настани около картонената маса, на която евролидерите обсъдиха международната обстановка (американските мита, Иранската ядрена сделка, Балканите...).\n\n\n\r\nВсички започнаха със салатки – Шопска, Снежанка и Зелена, подложиха с баница с трюфел, боб, леща и терина от дроб и ярешко роле с пресни картофи, сирене и горски гъби.\r\nЗа десерт им сервираха родно кисело мляко с горски плодове и козунак с рози.\r\r\n                    \r\n                    След като похапнаха и побъбриха евролидерите се разписаха, всеки на своето парче от масата, която бе от рециклиран картон. Послание!\r\nМатериалът, от който е изработена, се нарича \"риборд\"- супер лек, но много здрав. Масата е създадена специално за Срещата на върха в София и е водоустойчива. Тези дни тя ще бъде нарязана и всяка плоскост ще се рамкира. Какво написаха евролидерите ли?\r\nМеркел драсна: \n\r\nМакрон: \n\r\nЮнкер ни приветства със сърчица, останалите вижте в галерията ни!", "date": "2018.05.17", "title": "Евролидерите в София: Ядоха (баница), пиха (вода), но дали се веселиха?"}
{"url": "https://www.dnes.bg/temida/2018/05/17/manipulativen-sociopat-polfriiman-iska-pak-na-svoboda.376679", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n31-годишният австралийски гражданин Джок Полфрийман, който беше осъден на 20 години затвор за убийството на студента Андрей Монов през 2007 г. в центъра на София, е подал молба за предсрочно освобождаване. Делото се очаква да бъде разгледано днес в Софийския градски съд.\r\nЗащитата на Полфрийман посочва, че той е излежал повече от половината от наказанието си, не е наказван за нарушения в затвора и е награждаван за добро поведение.\n\n\n\n\r\nСпоред бащата на убития от австралиеца Андрей Монов - психологът Христо Монов, Джок Полфрийман е истински социопат и той никога не е признал какво е извършил през 2007 г.\r\r\n                    \r\n                    \"Законът е такъв, че такова искане е позволено да се прави. Въпросът е, че според Полфрийман други са виновни за убийството на сина ми. Той е нагъл, освен това е манипулативен. Дори се стигна дотам, че осъди България заради това, че няма добри условия в затвора\", категоричен е бащата на убития студент пред .\r\nПрез 2015 г. Българският хелзинкски комитет предложи Полфрийман за \"Човек на годината\" за това, че в ролята си на председател на Българско затворническо сдружение за реабилитация (БЗСР) е защитавал пряко правата на осъдените на лишаване от свобода в България.\r\nПсихологът твърди, че не се е интересувал за събитията около Полфрийман, след като съдът през 2011 г. го осъжда на 20 години затвор.\r\n\"Ако съдът реши да освободи австралиеца, ще се съобразя с това решение и ще се върна към други кодекси на човешки взаимоотношение - като Стария завет. Око за око, зъб за зъб, нищо, че съм на 60 години. И аз съм служил в специалните части и си спомням някои неща\", добави Христо Монов.\r\nПриятелите на убития студент Андрей Монов организират днес (17 май) от 9:30 часа пред Съдeбната палата в София мирен протест.\r\n ", "date": "2018.05.17", "title": "Манипулативен социопат... Полфрийман иска пак на свобода!"}
{"url": "https://www.dnes.bg/obshtestvo/2018/05/17/istoriia-na-bokluka-cenni-tomove-v-kofata.376678", "text": "Млад мъж от Силистра се натъкна на неочаквана и тъжна гледка. Шест тома от академичното издание на История на България - захвърлени до контейнер. Георги Марков забелязва купчина книги до контейнера за боклук.\n\r\n\"Звъннах веднага на моята учителка по история и тя много се зарадва, прибрах ги вкъщи и проверих в интернет. Оказа се, че са доста редки – това са само 6 от девет тома и струват наистина доста пари\", разказа той пред bTV.\n\r\nГеорги без да се замисля, решава да ги подари на библиотеката на родното си училище – Природоматематическата гимназия \"Климент Охридски\" в Силистра. Най-развълнувана от жеста е преподавателката му по история.\n\r\n\"Бях много приятно изненадана, когато Георги ми съобщи, че иска да направи дарение. В същото време – възмутена, когато ми каза къде е намерил тази поредица от българската история\", посочи Маргарита Александрова.\r\n                    \r\n                    \r\nИсторикът Веселин Аврамов коментира, че тези книги са обобщението на българската история и нейните достижения до края на 20 век и по думите му е изхвърлянето им е посегателство върху това, което наричаме самочувствие на българина. От друга страна това е и липса на ценностна система в нас.\n\r\nКогато Георги публикува в личния си профил в социалните мрежи новината за находката, заваляват най-различни коментари – от възмущение за изхвърлените книги, до подозрение в постановка. Има обаче и такива, които смятат, че това са издания от комунистическо време и вече не са актуални. Историците не приемат това твърдение.\n\r\n\"Първият том е история на траките, която все още не е променена на базата на данните от специалиста професор Александър Фол. Втори и трети том са средновековната българска история, която не може да бъде променена на базата на изворовия материал\", каза Александрова.\n\r\n\"Вярно е че времето се промени. Сега има нови открития, особено в археологията, във възрожденската ни археология.  И трябва да го кажа че тези томове които са изхвърлени на боклука, буквално, те са основата, базата, върху която се правят днешните открития\", посочи Веселин Аврамов.\n\r\nОказва се, че томовете на БАН са с висока цена и днес. В момента някои от тях се продават в антикварни книжарници, като единият том варира между 600 и 1000 лева.\n\r\n\"Знам, че имат стойност като книги, като история, защото не можем да изхвърляме историята си в контейнера, но за миг не ми е минавало през главата да ги продам\", заяви Георги.\n\r\nЕдва ли издания с подобна стойност присъстват в други училищни библиотеки.", "date": "2018.05.17", "title": "История на боклука: Ценни томове – в кофата!"}
{"url": "https://www.dnes.bg/obshtestvo/2018/05/17/premieryt-za-boian-i-do-radoslava-poklon.376682", "text": "Премиерът Бойко Борисов сподели в профила си във Facebook поста на жената до Боян Петров - Радослава Ненова. \r\nСнощи тя публикува трогателно послание, с което се сбогува с алпиниста ни, който остана завинаги на Шиша Пангма, след като 12 дни спасителни екипи правиха неуспешни опити да го открият:\r\n\"Един солов играч ни накара да бъдем заедно докрай и да изкачим нашия си Еверест... Няма да правя трогателна изповед как се чувствам аз. Аз винаги съм знаела, че не жена, а планина ще ми го вземе...\n\r\nМоже би ми се говори за това какъв беше смисъла. Всичко започна от това, че моя мъж изчезна, а аз много исках да го намеря. Не съм хабила енергия да разсъждавам дали беше прав или не. Мисля че геройството изобщо не беше в спортното постижение. Геройството дойде от това, че много хора надскочиха себе си в тази ситуация, бяха добри и това им харесваше, държави се сдобряваха... и това им харесваше, институции сбъднаха една на пръв поглед немислима акция, пилоти изпълниха уникален и единствен по рода си полет. Заливаха ме с мили писма и любов. Дори хейтърите тръпнеха за новина, за да нахейтят и да им олекне. Това е най-мащабната спасителна акция в историята на алпинизма...\r\n                    \r\n                    \r\nСтранно нали, един солов играч ни накара да бъдем заедно до край и да изкачим нашия си Еверест. А аз просто исках да открия Боян, защото ще ми липсва...\", завърши Радослава.\r\nМинистър-председателят ни написа днес над своята публикация само една дума: \"Поклон!\". \r\n ", "date": "2018.05.17", "title": "Премиерът за Боян и до Радослава: Поклон!"}
{"url": "https://www.dnes.bg/za-da-se-razbirame/2018/05/17/10-neshta-koito-da-ne-pravite-v-hotelska-staia.376647", "text": "Лятото чука на вратата. Лятната ни почивка е все по-близо. Нямаме търпение да грабнем багажа и да се впуснем в безгрижно приключение.\r\nАко плановете ви са свързани с отсядане в хотел, трябва да знаете, че има определени неща, които не е препоръчително да правите, докато сте в хотела. Не за друго, а защото застрашават вашето здраве или вашия джоб. Как? Вижте сами.\r\nНе си присвоявайте халатите от стаята\r\nНякои туристи и гости на хотели обожават да си взимат халатите и чехлите, оставени в хотелската стая за употреба по време на престоя. Препоръчително е да ползвате собствените си хавлиени кърпи от хигиенна гледна точка. Освен това има вероятност от хотела да ви таксуват на излизане, ако установят липсата на халатите.\r\r\n                    \r\n                    Не гответе в стаята, ако няма кухненски кът\r\nАко си носите портативни кухненски уреди, на които възнамерявате да си готвите, не го правете, щом в стаята няма пригоден за целта кът. Рискувате да предизвикате пожар, за който да платите прескъпа неустойка. \r\n", "date": "2018.05.17", "title": "10 неща, които да не правите в хотелска стая!?"}
{"url": "https://www.dnes.bg/televizia/2018/05/17/problemite-ne-spirat-v-edno-frensko-selo.375773", "text": "В единадесети епизод от шести сезон на сериала \"Едно френско село\" проблемите във Вилньов не спират, след като вълна от болести и недостиг на запаси застигат жителите на града.\r\nДаниел Ларше е временно върнат на отговорна позиция, но напрежението продължава да нараства. Гледайте \"Едно френско село\" всеки делник от 20:30 часа по телевизия .", "date": "2018.05.17", "title": "Проблемите не спират в \"Едно френско село\""}
{"url": "https://www.dnes.bg/eu/2018/05/17/ninova-kym-evroliderite-da-preborim-bednostta.376685", "text": "Лидерът на БСП Корнелия Нинова обяви, че в следващите месеци предстоят много решения за бъдещето на Европа - Brexit, бюджета за следващия програмен период - приоритетите и тяхното финансиране. \r\nНа срещата на левите лидери и министър-председатели от ЕС и Западните Балкани тя е определила като тревожен факта, че говорим за разширяване и за сближаване, но в проекта за бюджет се намаляват средствата точно за кохезионната политика с 5%, инфомира пресцентърът на БСП и допълва, че според Нинова това е неприемливо. \r\nПо този начин в различните държави ще се увеличат различията, посочва тя.\r\nНинова отбелязва като положителен пример повечето средства за програмата \"Еразъм\", но подчертава, че това не е достатъчно.\r\r\n                    \r\n                    \"Няма политики, заложени за преодоляване на бедността и неравенствата, които са големите проблеми на народите ни. Много от европейските държави вече изразиха несъгласие и с орязването на парите за селскостопанската политика\", каза Нинова.\r\nЛидерът на БСП е потърсила подкрепа от европейските си колеги срещу ощетяващото България предложение, касаещо транспортните фирми. \r\nСпоред Нинова, въпросното предложение на практика задълбочава различията между европейските държави и посяга на основен принцип на Европа - за свободното движение на стоки и хора.\r\n\"Нека, като политическо семейство, да се обединим и помогнем не само на по-малките държави, а да отстояваме принципите за свободно движение на стоки и хора в Европа, принципа за Европа - общ дом, а не на няколко скорости\", призовала тя.", "date": "2018.05.17", "title": "Нинова към евролидерите: Да преборим бедността!"}
{"url": "https://www.dnes.bg/eu/2018/05/17/zapadnite-balkani-vse-oshte-ne-sa-preodoleli-inerciiata-ot-minaloto.376704", "text": "В много от страните от Западните Балкани все още не е преодоляна инерцията от миналото, която ги тласка към мечтанието за връщане на нещо старо, което е по-силно, отколкото желанието им да направят усилието, понякога дори солидния компромис, който да позволи преодоляването на някакви противоречия. Това коментира Ангел Димитров, бивш посланик на България в Македония и Сърбия и ръководител на комисията по история между Скопие и София в ефира на \r\n\r\r\n                    \r\n                    Той посочи, че има една особена двойственост в поведението и политическите решения, които трябва да взема ЕС.\r\n\r\nВижте целия разговор на ", "date": "2018.05.17", "title": "Западните Балкани все още не са преодолели инерцията от миналото"}
{"url": "https://www.dnes.bg/politika/2018/05/17/borisov-zad-prevozvachite-3-chasa-govoril-s-makron-i-merkel.376703", "text": "Премиерът Бойко Борисов се застъпи за българските превозвачи пред френския президент Еманюел Макрон и германския канцлер Ангела Меркел, които станаха свидетели на протеста на родните тираджии. Превозвачите избраха 17 май за своя протест именно заради срещата на върха в НДК с участието на всички лидери на страните от ЕС.\n\n\n\r\n\"Снощи три часа говорихме и с президента Макрон, който се ангажира, след като се прибере, да говори с министрите си, и с Меркел, която се разпореди и очаквам да намерим решение“, коментира Борисов.\n\r\nТой допълни, че Макрон и Меркел си имат своите аргументи да настояват за приемането на Пакета мобилност, според който се забранява на шофьорите да спят в кабинките на камионите си и ги задължава да се прибират за почивка в България на всеки три седмици.\r\n                    \r\n                    \r\n\"Основният им аргумент е, че нашите шофьори не спят на хубави места и не поддържат най- добрите хигиенни навици поради спецификата на своята работа\", допълни премиерът.\r\n ", "date": "2018.05.17", "title": "Борисов зад превозвачите, 3 часа говорил с Макрон и Меркел"}
{"url": "https://www.dnes.bg/science/2018/05/17/astronomi-otkriha-nai-ranniia-kislorod-vyv-vselenata.376709", "text": "След като откриха следи от кислород, астрономи определиха, че звездите в далечна галактика са се образували 250 милиона години след Големия взрив - доста кратък интервал от космическа гледна точка, съобщи Ройтерс.\n\r\nТози кислород е най-ранният известен във Вселената.\n\r\nОткритието дава информация за ранната Вселена. Галактиката MACS1149-JD1 вероятно e най-далечната, наблюдавана досега. Тя е съществувала 550 милиона години след Големия взрив, дал началото на Вселената преди около 13,8 милиарда години.\n\r\nСветлината, излъчена от MACS1149-JD1, е пътувала 13,28 милиарда светлинни години, преди да достигне Земята. Една светлинна година е разстоянието, което изминава светлината за година - 9,5 трилиона км.\r\n                    \r\n                    \r\nОсобено интересно е откриването на кислород в галактиката MACS1149-JD1. Във Вселената първоначално не е имало елементи като кислород, въглерод и азот. Те са създадени от реакциите на синтез в най-ранните звезди и са изхвърлени в междузвездното пространство при експлодирането им.\n\r\nНаличието на кислород показва, че дори по- ранно поколение звезди се е образувало и умряло в MACS1149-JD1. Звездообразуването в галактиката е започнало около 250 милиона години след Големия взрив, когато възрастта на Вселената е била само 2 процента от сегашната.\n\r\n\"Преди изследването ни имаше само теоретични предвиждания за образуването на най-ранните звезди. За първи път наблюдавахме много ранен етап от звездообразуване във Вселената\" - каза астрономът Такуя Хашимото от университета Осака Санджо.\n\r\nУчените са потвърдили разстоянието до галактиката с наблюдения от наземни телескопи в Чили и са реконструирали ранната история на галактиката MACS1149-JD1 с данни от инфрачервени орбитиращи телескопи. \r\n/БТА/ ", "date": "2018.05.17", "title": "Астрономи откриха най-ранния кислород във Вселената"}
{"url": "https://www.dnes.bg/stranata/2018/05/17/more-plaj-na-1-iuni-otkrivat-sezona-v-slynchev-briag.376706", "text": "Обходни двойки спасители започнаха работа на северния плаж в курорта \"Слънчев бряг\". Дежурствата им ще продължат до 31 май, а от следващия ден, когато е официалното отриване на плажния сезон на ивицата, ще застъпят допълнителен брой служители, които ще обезпечават водноспасителната дейност, съобщи управителят на ивицата Кирил Спасов.\r\nМобилните двойки са в нормален работен график от 8.00 - 18.00 часа. Такова ще е работното време на всички спасители на северния плаж до края на летния сезон. Те ще следят за реда и за нарушители, които влизат в морето при червен флаг. Спасителите са облечени с жълти тениски и червени спортни панталони, за да бъдат лесно разпознавани от плажуващите.\r\r\n                    \r\n                    Северният плаж е изцяло готов и изряден и вече посреща първи туристи. Поставени са вишките за спасителите, обозначителните знаци и информационни табели, медицинският пункт, оборудван с необходимите медикаменти и апаратура. Свободната зона за безплатно плажуване е повече от 50 на сто, заяви Спасов, цитиран от БТА.\r\nОт 1 юни на северния плаж ще има разнообразни водни забавления и спортове.\r\nОбектите на концесионната територия, одобрени по схема, са с нова визия и унифициран дизайн. Разчистени са всички незаконни преместваеми обекти, които не отговаряха на одобрената от Министерството на туризма схема за разполагането им. Незаконните обекти бяха заварени от предходната фирма концесионер.\n\r\n ", "date": "2018.05.17", "title": "Море, плаж... на 1 юни откриват сезона в Слънчев бряг"}
{"url": "https://www.dnes.bg/obshtestvo/2018/05/17/mirno-tiho-prevozvachite-izkaraha-kamionite-po-carigradsko.376705", "text": "Колона от тежкотоварни автомобили е наредена по цялото протежение на бул. \"Цариградско шосе\" в лявата лента на платното по посока към центъра на София в отсечката между бул. \"Брюксел\" и разклона за 4-ти километър. Товарните автомобили на протестиращите ще бъдат разположени там до 17:00 часа днес.\r\nВ протеста ще участват и автобуси, разположени в отсечката на разклона за бул. \"Ситняково\". В рамките на протестните действия ще бъде организирано и шествие на превозвачите и шофьорите, което започва в 13:30 ч. на площад \"Македония\", съобщиха от Съюза на международните превозвачи.\r\nШествието ще премине по ул. \"Алабин\" до Съдебната палата, след това по бул. \"Витоша\" до парковото пространство пред НДК, където ще се проведе митинг.\n\n\r\r\n                    \r\n                    Към протеста в София ще се присъединят и превозвачи в други градове на страната - Пловдив, Варна, Бургас, Русе, Плевен, Велико Търново, Видин, Враца, Свиленград, ГКПП Кулата, ГКПП Илинден, Смолян и др.\r\nПротестите са мирни и не предвиждат затваряне на пътни артерии и блокади. Целта на автомобилния бранш е да заяви категорично пред лидерите на европейските страни, че не приема готвените нови регулации на Съюза в сектора.\r\nСпоред представителите на бранша, новите регулации ще доведат практически до унищожаване на този сектор, важен както за България, така и за други страни членки, разположени в географската периферия на Съюза, предаде БТА.\r\n\"Това е национална кауза и тя няма цвят\", заяви Ангел Траков, председател на Съюза на международните превозвачи - организацията-координатор на протестите.\r\nПротестът е насочен към лидерите на страните членки на ЕС в защита на българския международен автомобилен транспорт и на автомобилния транспорт от страните в периферията. Това е единствената възможност на сектора гласът му да бъде чут в Европа и да даде ясен знак, че няма да приеме решения, които противоречат на изконните принципи за създаване на ЕС, заявиха превозвачите.\r\nПремиерът Борисов заяви днес пред журналисти преди началото на Срещата на върха ЕС - Западни Балкани, че вече е разговарял с европейските лидери по проблемите, свързани с Мобилен пакет 1, най-вече в областта на социалните регламенти, и е оптимист за решаването им.\r\nОт бранша призоваха всички български политици да не използват проблема за тяснопартийни цели, а да насочат усилията си към общата кауза за защита на националните интереси и недопускане на дискриминиращи решения в Съюза. Те благодариха за подкрепата на изпълнителната власт и на българския парламент, които се обединиха в общи позиции по проблемите на транспортния бранш.", "date": "2018.05.17", "title": "Мирно, тихо... превозвачите изкараха камионите по \"Цариградско\""}
{"url": "https://www.dnes.bg/health/2018/05/17/za-polzite-ot-nai-bogatiia-na-antioksidanti-chai.376714", "text": "Матча се предлага във вид на зелен прах, получен от финото смилане на сушени листа от японски зелен чай. Чаят от матча вече набра световна популярност и това е напълно обяснимо на фона на многото му полезни действия за здравето. Те са подсигурени от факта, че в пудрата на матчата се съдържат фино смлени цели листа от зелен чай. \r\nТака, при приготвяне на запарка заедно с пудрата консумираме всички съдържащи се в листата биоактивни вещества, без да изхвърляме никаква част от тях.\r\n \r\nЧаят от матча е изключително богат на антиоксиданти и помага за превенцията и намаляването на риска от различни здравословни проблеми.\r\n \r\n\r\nСпециално проучване от 2017 г. за ефекта на чая от матча върху когнитивните функции показва, че хората, които редовно го консумират, много по-рядко изпитват затруднения с паметта или концентрацията. Установено е, че матчата действа и за превенция на други когнитивни нарушения като дефицит на внимание и др. По отношение позитивния ефект върху паметта и концентрацията чаят от матча носи съпоставими ползи с билки като гинко билоба и др.\r\n \r\n\r\n ", "date": "2018.05.17", "title": "За ползите от най-богатия на антиоксиданти чай"}
{"url": "https://www.dnes.bg/stranata/2018/05/17/zastariavame-byrzo-usetno-bebetata-po-malko-otkolkoto-prez-voinata.376681", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Едва 50 хил. бебета са проплакали у нас през изминалата година. Данните са на Фондация \"Искам бебе\", като новородените през 2017 г. в България са по-малко, отколкото през Втората световна война. На този фон хората с репродуктивни проблеми в страната са 145 хил. Естественият прираст във всички области за 2017 г. е отрицателен.\n\r\n\"Това е страховито! България всяка година намалява с 40-50 хил. души\", отчете Андрей Арнаудов от НПО \"ДНК\" в студиото на \"България сутрин\".\n\n\n\n\r\n\"През 2017 г. направихме проучване чрез участници в първото национално кръщене - близо 1000 семейства. Те вече нямат толкова очаквания към държавата. Майките имат много по-големи очаквания към това, което работодателите ще направят за тях\", обясни Арнаудов.\r\n                    \r\n                    \r\nПредседателят на партия \"Възраждане\" Костадин Костадинов бе категоричен, че липсва държавна политика по отношение на демографската катастрофа. Според него за последните 10 години единственото нещо за отбелязване е създаването на държавния фонд ин витро, но по думите му финансирането е недостатъчно.\n\r\n\"Нито се увеличиха финансиранията, нито се увеличи бройката на опитите\", отбеляза той пред .\r\n\"Хората искат да имат деца, но по една или друга причина го отлагат далеч във времето и в най-добрия случай остават с едно дете. След 10 години ще бъдем с 1 милион по-малко\", алармира той и добави, че децата в нашето общество не са ценност.\n\r\nСпоред Костадинов след 7 години по-голямата част от 18-годишните у нас няма да имат българския език за майчин.\n\r\nАндрей Арнаудов е на мнение, че популяризирането на темата е най-лесният начин да се справим с проблема. Той акцентира върху огромния по думите му ресурс, с който разполагаме в лицето на емигриралите ни сънародници.\n\r\n\"Емигрантите са напуснали България, защото огромна част от тях просто нямат работа. На хората, които управляват държавата не им пука и не смятат, че това е проблем\", коментира Костадин Костадинов.\n\r\n\"Демографията не е интересна за политиците, защото не печели избори\", заключи Андрей Арнаудов.", "date": "2018.05.17", "title": "Застаряваме бързо, усетно... Бебетата – по-малко, отколкото през войната!"}
{"url": "https://www.dnes.bg/obshtestvo/2018/05/17/patriarhyt-izpisan-sinodyt-mu-jelae-krepko-zdrave.376717", "text": "Патриарх Неофит е изписан от болницата днес, съобщиха от Светия синод. \r\n\"Честитейки Ви всесърдечно големия Християнски празник Възнесение Господне, с радост ви известявам, че Негово Светейшество Българският патриарх и Софийски митрополит Неофит е изписан от болницата и е у дома си в Софийската св. митрополия. Да се помолим Милостивият Бог да му дарува крепко здраве и дълголетие начело на Българската православна църква!\", пише в съобщението от отдел \"Връзки с обществеността\". \n\n\n\r\nПреди месец Патриарх Неофит беше приет в болница \"Токуда\" заради проблеми със сърцето, но състоянието му вече е стабилно, допълват от Синода.\r\nПреди четири години Негово светейшество отново бе подложен на оперативна интервенция, свързана със сърдечни проблеми.", "date": "2018.05.17", "title": "Патриархът изписан! Синодът му желае \"крепко здраве\""}
{"url": "https://www.dnes.bg/politika/2018/05/17/parlamentyt-pita-slujbite-kakvo-napravihte-za-chez.376708", "text": "Службите за сигурност да информират парламента какви действия са предприели по планираната продажба на дружествата на ЧЕЗ в България и дали са информирали своевременно кабинета по приватизацията.    \n\r\nТова решиха депутатите, които приеха единодушно доклада на временната комисия в парламента, която проучваше фактите около плодажбата на ЕРП-то.\n\n\n\n\n\r\nАнализът на службите трябва да бъде предоставен на парламента до 31 декември.  \n\r\nДепутатите задължиха и БНБ да предостави информация за поетите финансови ангажименти от български банки към предстоящата сделка за ЧЕЗ.  \n\r\nПарламеттът настоя и правителството да анализира задълбочено стратегията за приватизацията на ЕРП-та и да ревизира постановлението електроразпределителните дружества сред обектите от национално значение.  \r\n                    \r\n                    \r\nРешението бе взето след дебати, в които БСП обвиниха управляващите, че са били информани за предстоящата продяжба на Инерком и не са верни твърденията им, че не са знаели за нея.\n\r\n\"Гинка и \"Инерком\" са поставени лица, зад тях стои уродливото лице на икономико политическата ситуация, в която всичко е задкулисно и мъгла\", каза Крум Зарков от БСП.  \n\r\nДелян Добрев от ГЕРБ съобщи, че е подкрепил доклада на комисията с особено мнение. Той обвини социалистите, които оглавяваха органа, че не са разкрили факти, за които да не се знае преди това.  \n\r\n\"Първоначалните ни очаквания, че няма смисъл от тази комисия, се потвърдиха\",каза депутатът. Той припомни, че ГЕРБ са подкрепили създаването й, за да избегнат обвинение от БСП в бойкот.   \"Но не можахте докажете нито едно от внушенията си\", заключи Добрев.\r\n ", "date": "2018.05.17", "title": "Парламентът пита службите: Какво направихте за ЧЕЗ?"}
{"url": "https://www.dnes.bg/crime/2018/05/17/mlada-jena-blysna-15-godishna-v-montana-izbiaga.376713", "text": "Млада жена блъснала 15-годишна ученичка в Монтана и избягала. Два часа по-късно е задържана в дома си, съобщиха от МВР.\r\nИнцидентът е станал вчера около 16:45 ч. на бул. \"Ал. Стамболийски\" в града. 27-годишна жена с \"Фолксваген Поло\", минавайки покрай училище, подценила, че на пътя има опасност да излязат деца, дала газ и блъснала неправилно пресичащото 15-годишно момиче.\r\nЖената е напуснала мястото на ПТП-то, без да уведоми МВР. Около 18:30 ч. е открита в дома си Монтана.\r\nВследствие на инцидента ученичката е със средна телесна повреда - счупване на дясната ръка и е настанена в ортопедично отделение на МБАЛ Монтана за два дни.\r\nПо случая е образувано досъдебно производство.\r\n ", "date": "2018.05.17", "title": "Млада жена блъсна 15-годишна в Монтана, избяга!"}
{"url": "https://www.dnes.bg/stranata/2018/05/17/pari-ima-zashto-za-zaplati-na-lekarite-niama.376694", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСлужителите в здравеопазването в България са поставени в унизителни условия. Работи се срещу мизерни заплати за труда, който се полага. Това заяви пред  директорът на държавната психиатрична болница \"Св. Иван Рилски\" д-р Цветеслава Гълъбова.\n\n\n\n\n\r\nПреди дни тя написа гневен пост по повод реакцията на премиера Борисов, че медиците протестират под прозорците му. Д-р Гълъбова посочи, че е била провокирана от думите на министър-председателя, че не може всеки да протестира под неговите прозорци. Тя тълкува това като бягане от отговорност.\r\n                    \r\n                    \r\nМеждувременно вчера Бойко Борисов разкритикува остро здравния министър Кирил Ананиев и поиска бързо да бъде решен въпросът с парите на медиците от болниците в Ловеч и Враца. Часове преди това ресорният министър обвини лекарите от двете лечебни заведения, че са наблюдавали с години порочните практики в болниците.\n\r\n\"Министърът е отговорен, но той изпълнява определени политики на това правителство. Тези болници не са на лекарите и сестрите. Контролът върху тях трябва да се упражнява от собствениците. Трябва да си признаем, че сме сбъркали в модела. Грешният модел е виновен\", посочи д-р Гълъбова и подчерта, че ще ни избягат и медицинските сестри, и докторите.\n\r\nВ студиото на \"България сутрин\" тя бе категорична, че не е възможно лекарите да спрат да изпълняват задълженията си.\n\r\n\"За да стане човек лекар, това е чувство за мисия, това е призвание. Но след това влизаме в магазина, идват сметките и силният дух не ни стига\", каза още д-р Цветеслава Гълъбова\n\r\n ", "date": "2018.05.17", "title": "Пари има! Защо за заплати на лекарите няма?"}
{"url": "https://www.dnes.bg/health/2018/05/17/stiga-veche-moje-li-da-se-izlekuva-hyrkaneto.376718", "text": "Хъркането представлява дихателен шум с честота 300 херца. Кой хърка? Предимно едри мъже, пушачи, които водят заседнал начин на живот. Това не означава, че дребни жени непушачи не хъркат.  \r\n45% от възрастните хора хъркат само понякога, 25% страдат от това състояние постоянно. Хъркането се наблюдава при всеки втори мъж и всяка четвърта жена, особено след 40-годишна възраст.\r\n \r\nКогато хъркането е обвързано със здравословен проблем се препоръчва хирургично лечение. В останалите случаи можете да използвате спрейове против хъркане.\r\n \r\nСпрейовете против хъркане са лекарствено средство без лекарско предписание. Преди да започнете употребата на такъв спрей се уверете дали нямате алергия към някоя от съставките му.\r\n \r\nНа нашия пазар има не повече от 2-3 продукта против хъркане под форма на спрей. Те съдържат хиалуронова киселина, глицерин, полисорбат, ментово масло, вит. Е и др. Съставът е предимно от естествени съставки. Те създават покривен филм върху тъканите в задната част на гърлото. Тези активни съставки повишават тонуса и „смазват“ тъканите в задната част на гърлото, улесняват преминаването на въздуха и така редуцират хъркането.\r\n \r\n\r\n ", "date": "2018.05.17", "title": "Стига вече! Може ли да се излекува хъркането?"}
{"url": "https://www.dnes.bg/blizak-iztok/2018/05/17/voina-v-blizkiia-iztok-izbuhvaneto-i-vse-po-veroiatno.376690", "text": "Що се отнася до Близкия изток, президентът на САЩ Доналд Тръмп си играе с огъня, пише авторът на коментар в британския \"Файненшъл таймс\".\n\r\nРешението на Тръмп да прехвърли посолството на САЩ в Ерусалим доведе до кръвопролитни сблъсъци на границата между Израел и Ивицата Газа, при които загинаха десетки палестинци, припомня вестникът.\n\r\nСъщевременно вицепрезидентът на САЩ Майк Пенс сравни Тръмп с библейския цар Давид, победил враг, по-силен от него самия.\n\r\nАко Тръмп желаеше всъщност да разпали най-дълбоко възмущение в арабския свят, би трябвало да направи точно това, което стори. Но тук не става дума за някакъв добре обмислен план, по-скоро за небрежно отношение към този регион.\r\n                    \r\n                    \r\nГневът на палестинците бе само случаен \"страничен ефект\" от стремежа на Тръмп да буди възхищение. За да лансира успешно търговската си марка, той е готов да се държи безразсъдно в световната политика, коментира събитията в Ерусалим изданието, цитирано от Би Би Си.\n\n\n\n\r\nДоналд Тръмп смята, че що се отнася до Близкия изток, той ще постигне успех - за разлика от своите предшественици в Белия дом.\n\r\nРешението му да премести посолството в Ерусалим обаче е в пряко противоречие с традиционната роля на САЩ като независим посредник в преговорите между Израел и палестинците. Той създава и трудности за лидерите на арабските държави.\n\r\n\"Щом Тръмп прилага такъв подход в дипломацията, какво ще стане, ако започне война?\" - пита се авторът на статията.\n\r\nЗа жалост обаче става все по-вероятно в Близкия изток да избухне война.\r\nС действията си Тръмп налива масло в този огън. И в този смисъл не прилича на предишните американски президенти. Дори Джордж Буш младши, започнал война в Ирак, обръщаше внимание на общественото мнение в арабските страни.\n\r\nТръмп се интересува само от мнението на управляващите класи, най-вече в страните от Залива. Те се радват, че Тръмп ги подкрепя в конфликта им с шиитски Иран.\n\r\nС това обаче Тръмп фактически кара САЩ да вземат страна в сунитско-шиитския конфликт. И така оставя ролята на арбитър в ръцете на Владимир Путин.\n\r\nТръмп изпълнява обещаното по време на изборната си кампания - прехвърли американската мисия в Ерусалим и скъса ядреното споразумение с Иран. Не ще може обаче да спази друго обещание - че само той може да реши близкоизточния конфликт. И виждаме как това обещание се превръща в най-скъпо струващото в човешката история, заключава наблюдателят на \"Файненшъл таймс\".\n\r\nПалестинците искат да продължат своя \"пацифистки\" и \"консенсусен\" протест, наречен Големият поход на завръщането, дори след кръвопролитията от понеделник, когато десетки демонстранти бяха убити от израелските сили за сигурност. Това заявява в интервю за френския \"Либерасион\" Ахмад Абу Ратима, говорител на акцията.\n\r\nВсички изпитват днес мъка след това клане, но най-вече гняв, защото в международен план не е направено нищо, за да бъде Израел наказан за това военно престъпление срещу мирни демонстранти, твърди активистът. Според него от началото на протеста през март са убити 110 палестинци и хиляди са ранени, \"а няма нито един ранен израелец\".\n\r\n\"Консенсусната инициатива\" поставя на преден план палестинското национално единство, обединява всички политически сили в Ивицата Газа, казва Ратима. Още от самото начало бяха предвидени демонстрации всеки петък до началото на юни - годишнината от войната през 1967 г., когато Израел окупира Газа и Западния бряг, посочва той. \"Палестинците искат да продължат това мирно движение, което, надявам се, ще прерасне в други средства за действие\", предупреждава активистът пред \"Либерасион\".\r\n/БТА/", "date": "2018.05.17", "title": "Война в Близкия изток? Избухването й все по-вероятно"}
{"url": "https://www.dnes.bg/health/2018/05/17/moderniiat-hit-v-onkologiiata-imunoterapiiata.376721", "text": "Проф. д-р Асен Дудов e Национален консултант по Медицинска онкология и председател на Българско онкологично научно дружество. Той беше един от лекторите на мултидисциплинарната конференция „Вдъхновяща наука и иновации”, организирана от фондация „В помощ на здравето”, с подкрепата на Мерк – България. Ето какво сподели в кулоарите на конференцията известният онколог за развитието на своята специалност и за новите насоки на лечение на раковите заболявания. \r\n\r\nОнкологията води началото си от използването на малки количества бойни отровни вещества. При изследване на обгазени с бойни отровни вещества войници лекарите са установили, че намалява броят на техните бели кръвни телца. Затова опитали да приложат малки дози от тези вещества при някои болести, при които има прекалено голям брой бели телца, каквито са левкемиите. И понеже това са химически съединения, лечението на ракови заболявания е наречено химиотерапия. Това е първото име на онкологията като специалност. Отдавна вече се използват всички фармакологични класове лекарства – както цитотоксични вещества (цитостатиците), така също хормони, антихормони и най-съвременните генетични лекарства.\r\n \r\n\r\nМечтата ми като лекар беше да се занимавам с онкология. В началото на моята вече 31-годишна практика работехме по схеми на цитостатично лечение. Но този фармацевтичен клас работеше неизбирателно – не само върху туморните клетки, а върху всички бързоделящи се клетки в организма. Това имаше изключително тежко въздействие върху пациентите. Не можехме да отдиференцираме тази група клетки, при които би могло да има най-голяма полза. Не можехме да знаем също кои пациенти ще получат много тежки нежелани лекарствени реакции, понякога дори фатални. Този метод е свързан и с потискане на кръвотворенето при човека, което днес е много по-контролирано. Потискането на бялата кръвна редица, от своя страна, водеше до инфекции – така наречената фебрилна неутропения. Тогава още нямаше растежни фактори и пациентите, развивайки това тежко усложнение на класическата химиотерапия, загиваха.\r\n \r\nПравеха се чисто емпирични опити за селекция на пациентите, които биха имали по-голяма полза, въз основа на рентгенологични изследвания. Впоследствие широко навлезе компютърната томография, която също е вид рентгенологично изследване, но много по-усъвършенствано. По-късно в България навлязоха и нуклеарните изследвания, при които се използват малки количества изотопи. По този начин започна да се изследва скелета, защото преди това нямахме друг метод, с който да установим дали костната система при конкретния пациент е засегната от злокачественото заболяване. Костните метастази – разсейките, невинаги се виждаха на рентген. А когато вече се виждаха, имаше опасност от счупване. Проблемът е, че счупване на мястото на метастаза не зараства.\r\n \r\n", "date": "2018.05.17", "title": "Модерният хит в онкологията – имунотерапията"}
{"url": "https://www.dnes.bg/football/2018/05/17/manolev-pretyrpia-operaciia-aut-e-za-tri-meseca.376736", "text": "Един от основните футболисти на ЦСКА Станислав Манолев претърпя успешна операция на коляното на десния си крак. \r\nТой беше заменен принудително заради контузия в 55-та минута на мача срещу Левски във вторник, а след направените му прегледи се установи, че има скъсана вътрешна връзка на коляното, което наложи спешна операция.\r\n \r\nОпитният футболист ще носи шина в продължение на месец, след което ще започне своето възстановяване. Първоначалните прогнози са той да бъде готов за игра в рамките на 3 месеца, съобщи клубният сайт на \"червените\".\r\n \r\nДругият играч, който беше заменен заради травма срещу Левски - Жеферсон Телес, страда от болки в адукторите, но ще бъде на разположение на Христо Янев за предстоящия мач с Берое.\r\n \r\n", "date": "2018.05.17", "title": "Манолев претърпя операция, аут е за три месеца"}
{"url": "https://www.dnes.bg/festivali/2018/05/17/orkestyryt-na-iohan-shtraus-za-pyrvi-pyt-v-bylgariia.376745", "text": "\n\r\nБългария има привилегията да чуе на живо единствения по рода си оркестър, основан от самия Йохан Щраус през 1843 г. Най-добрите музиканти от Виена в съчетание с най-брилянтните белканто изпълнители от най-известните опери в австрийската столица ще зарадват родната публика с изключителен концерт на 1 декември за Зала 1 на НДК.\n\r\nStrauss Capelle Vienna е с дълбоки исторически корени. Емблематичният оркестър, който обикаля по света и разпространява музиката на великия композитор, има повече от 3000 представления през последните 40 години на най-престижните музикални сцени.\n\r\nПрез целия си живот Щраус, а по-късно и синът му, се посвещават на мисията да превърнат Strauss Capelle Vienna в институция, която с годините става една от най-значимите музикални формации не само за Австрия, но и по света.\r\n                    \r\n                    \r\nСъздаден преди повече от 200 години, Strauss Capelle Vienna олицетворява неразделна част от музикалната история на Виена. Основателят на оркестъра - самият Йохан Щраус е един от най-обичаните и талантливи австрийски композитори, които очароват поколения наред със своитe изящни мелодии и гениални творби, превърнали се във вечни класики.\n\r\nЕдинственият по рода си оригинален оркестър на великия Йохан Щраус за първи път у нас в Зала 1 на НДК на 1 декември от 19:00ч.\n\r\nБилетите за концерта на Strauss Capelle Vienna у нас може да намерите в билетен център НДК, OMV, в мрежата на Eventim.bg и онлайн на:\n\r\nСледете събитието на официалната му  и на официалната .", "date": "2018.05.17", "title": "Оркестърът на Йохан Щраус за първи път в България"}
{"url": "https://www.dnes.bg/snimka-na-denia/2018/05/17/petyk-i-slynce-i-dyjd-uikendyt-grymotevici-i-grad.376729", "text": "Утре преди обяд ще бъде предимно слънчево, но след обяд ще се развива купеста и купесто-дъждовна облачност и на много места в Южна България ще превали и прегърми,  от НИМХ към БАН.\n\r\nПо-значително ще превали в югоизточните райони от страната. След пладне в Дунавската равнина ще се появи слаб до умерен западен вятър. \n\r\nПривечер над Западна България облачността ще се увеличи и през нощта срещу събота и там ще има превалявания и гръмотевици. Максималните температури ще са между 24 и 29 градуса.\n\r\nНад Черноморието ще преобладава слънчево време, с временни увеличения на облачността, но ще е почти без валежи. Максимални температури на въздуха ще са около 25-27 градуса. Температурата на морската вода е 18-20 градуса. Вълнението на морето ще е около 2 бала.\r\nПреди обяд в планините ще бъде предимно слънчево, но по късно през деня облачността ще се увеличава и на много места ще превали и прегърми. В отделни райони валежите ще са интензивни. Ще духа умерен, по билата - временно силен, вятър от запад-югозапад. Максималната температура на височина 1200 метра ще е около 18 градуса, на 2000 метра - около 11 градуса.\n\r\nВ събота от север-северозапад ще нахлува малко по-хладен въздух. Валежите ще обхванат страната, ще се усилят, ще има и гръмотевични бури и градушки. \n\r\nДневните температури на места в Северна България ще са около 20, докато на юг отново ще надвишават 25 градуса.\n\r\nВ неделя преди обяд ще превалява на места, главно в източната половина от страната, а след обяд - в планините. Максималните температури ще са между 23 и 28 градуса.", "date": "2018.05.17", "title": "Петък – и слънце, и дъжд. Уикендът: Гръмотевици и град!"}
{"url": "https://www.dnes.bg/zvezdi/2018/05/17/hari-i-megan-repetirat-za-svatbata.376738", "text": "Организаторите на сватбата на принц Хари и Меган Маркъл организират репетиция днес в Уиндзор, но без младоженеца и булката, съобщиха Асошиейтед прес и Ройтерс.\r\nРепетицията ще помогне да бъдат уточнени някои детайли на церемонията в храма \"Сейнт Джордж\" в Уиндзорския дворец. След нея е предвидена 25-минутна обиколка в карета, за да могат младоженците да приемат поздравления от събралите се хора, пише БТА.\r\nЩе участва и голям военен контингент заради военното образование и изяви на принц Хари. Много хора се струпаха, за да гледат репетицията на военните в ярки униформи.\r\nВсе още не е ясно кой ще отведе булката до олтара. Честта се полага на баща й Томас Маркъл, но той претърпя сърдечносъдова операция. Възможно е мястото му да заеме майката на Меган Маркъл - Дория Рагланд.\r\r\n                    \r\n                    Дворецът Кенсингтън днес разпространи изявление на Меган Маркъл, в което потвърждава, че баща й няма да пирсъства на сватбата й и моли да му бъде \"дадено пространство\", за да се съсредоточи върху здравето си.\r\nДория Рагланд вече пристигна в Лондон и трябва днес да се срещне с кралица Елизабет Втора и принц Филип.", "date": "2018.05.17", "title": "Хари и Меган репетират за сватбата"}
{"url": "https://www.dnes.bg/obshtestvo/2018/05/17/5000-paunda-za-da-priberat-tialoto-na-hristo-angelov.376728", "text": "Медиците на Острова близо час реанимирали бургазлията Христо Ангелов, който пътувал за Лондон, но без успех. Българинът беше покосен от масиран инфаркт на 12 май, а близките и семейството му научиха за смъртта му едва три дни по-късно.\r\n48-годишният Христо внезапно се почувствал зле в автобуса на път за Лондон. Веднага е извикана Бърза помощ, бургазлията е откаран в болница, но починал след час. \r\nДо фаталния инцидент той не е имал сърдечно заболяване, нито някакви симптоми, че нещо не е наред. Не е приемал и лекарства, но при последното си връщане в България, изглеждал малко по-уморен от обичайното, разказват негови близки пред .\n\n\r\r\n                    \r\n                    Синът му, който живее във Великобритания, както и други близки на починалия всъщност алармираха в социалните мрежи, че е в неизвестност, след като пристигнал на летище Лутън на 12 май. От там следите му се изгубили.\r\nЕдва три дни по-късно синът му Ростислав публикува във Facebook съобщение, че за жалост баща му е починал от инфаркт. Момчето благодари на десетките познати и непознати, които бяха изразили готовност да помогнат.\r\nСинът на Христо научил трагичната новина от приятел на баща си, който му се обадил по телефона. С него пък се свързали от полицията в Лондон. В момента тялото на българина е в лондонска болница, предстои извършване на аутопсия, за да се установи със сигурност причината за смъртта.\r\nЕдва след приключване на всички процесуални действия семейството ще може да извади смъртен акт и да наеме британска агенция, която да транспортира тялото. За това обаче ще са нужни поне 5000 паунда, които са непосилни за семейството. \r\nБлизките на трагично загиналия бургазлия, който е женен и има още един син, се надяват на помощ от свои сънародници, за да могат да погребат Христо на родна земя.", "date": "2018.05.17", "title": "5000 паунда, за да приберат тялото на Христо Ангелов"}
{"url": "https://www.dnes.bg/business/2018/05/17/kabinetyt-shte-oceniava-privatizaciiata-v-energiiniia-sektor.376741", "text": "До края на годината правителството ще трябва да направи цялостна оценка на приватизацията на електроразпределителните и електроснабдителните дружества. Това решиха депутатите с одобрението си на доклада от дейността на временната комисия, която провери сделката за ЧЕЗ България.\r\nРешението беше одобрено със 148 гласа \"за\", нито един против, а 26-ма депутати се въздържаха при гласуването.\r\nОсвен проверката на Министерския съвет депутатите очакват и информация от Българската народна банка (БНБ) относно търговската кореспонденция между купувача на активите на CEZ Group в България - \"Инерком България\", с търговски банки. Правителството ще трябва да преразгледа и списъка с активите, които са обект на националната сигурност в областта на енергетиката.\r\r\n                    \r\n                    В дебатите, продължили два часа, депутатите за кратко спориха относно начина, по който се извърши приватизацията в страната и бяха изтъкнати слабостите на процеса. Посочено беше и че голяма част от проблемите в енергийния сектор - състояние на мрежата и качеството на услугата, всъщност се дължи на ограничените инвестиции. Причината за липсата на средства обаче е желанието да се поддържа ниска цената на електроенергията, коментираха депутати.\r\nПо време на дебатите конкретно около записаното в доклада от БСП се оплакаха, че работата на временната комисия е била спъвана от липсата на информация, особено от банките по отношение на начина на финансиране на сделката.\r\nБеше изтъкнат и отказът на премиера Бойко Борисов да участва в заседание на комисията и да даде обяснение за позицията на правителството по сделката (вместо него в залата дойде финансовият министър - б.а.). Според левите това е \"пълно неглижиране и неуважение\" към институцията на Народното събрание.\r\nОт ДПС, които не подкрепиха доклада, смятат, че изводите в него са манипулативни, а работата на депутатите - без особен смисъл. В ГЕРБ смятат, че временната комисия не е постигнала голям напредък - установени са факти, които са били известни от публикации в чешките медии.\r\nКомисията беше създадена по искане на БСП и работата ѝ беше ръководена от Жельо Бойчев.\r\n", "date": "2018.05.17", "title": "Кабинетът ще оценява приватизацията в енергийния сектор  "}
{"url": "https://www.dnes.bg/stranata/2018/05/17/s-tir-ove-na-protest-makron-ne-razdeliai-evropa.376730", "text": "\n\r\nСрещата на върха в София днес е съпроводена от протест на превозвачи, които разположиха автобуси и камиони по бул. \"Цариградско шосе\".\n\r\nПричината за протеста е несъгласието на транспортните фирми с предлагания законодателен пакет за мобилност на Европейската комисия, известен като законът \"Макрон\".\r\nПревозвачите от Бургас също се присъединиха към колегите си от София, като в мирния протест се включиха водачите на над 100 товарни автомобила.\r\nДесетки тежки камиони се наредиха и на магистрала \"Хемус\" в посока за Варна.\r\nВ Русе в района на ГКПП \"Дунав мост\" превозвачи също изразиха несъгласието си с предлагания законодателен пакет. Шофьорите на камиони се наредиха в едната лента за движение на международния бул. \"България\". На част от тях имаше и транспаранти с надписи: \"Има ли място за БГ бизнеса в ЕС?\".", "date": "2018.05.17", "title": "С ТИР-ове на протест: Макрон, не разделяй Европа! "}
{"url": "https://www.dnes.bg/eu/2018/05/17/balkanite-v-es-niakoga-a-dotogava-shte-se-nalivat-pari-sreshtu-reformi.376748", "text": "Лидерите на страните от ЕС, както и тези на държавите от Западните Балкани подписаха декларация, в която отбелязват, че Съюзът приветства споделения ангажимент на партньорите от Западните Балкани за европейските ценности и принципи, както и за визията за силна, стабилна и обединена Европа.\n\r\nМакар че в документа споменават конкретни дати за покана за старт на преговори за членството на балканските страни в ЕС, лидерите на ЕС декларират и подкрепата си за продължаващите реформи.\n\n\n\n\n\r\n\"Спомняйки си срещата на високо равнище в Солун през 2003 г. ЕС потвърджава единодушната си подкрепа към европейската перспектива на Западните Балкани. Развивайки прогреса до сега, партньорите от Западните Балкани поеха ангажимент към европейската перспектива като техен твърд стратегически избор. Достоверността на тези усилия зависи от ясната обществена комуникация\", се посочва в декларацията.\r\r\n                    \r\n                    ЕС е решен да засили и засили ангажимента си на всички равнища да подкрепи политическата, икономическата и социалната трансформация в региона, включително чрез увеличена помощ, основана на осезаем напредък в правовата държава, както и в социално-икономическите реформи на партньорите от Западните Балкани.\r\nЕС подкрепя партньорите от Западните Балкани в ангажимента им да продължат да укрепват добросъседските отношения, регионалната стабилност и взаимното сътрудничество. Това включва по-специално намирането и прилагането на окончателни, приобщаващи и обвързващи решения за техните двустранни спорове, коренящи се в наследството от миналото и както и това, че полагат допълнителни усилия за помирение, се казва още в документа.\r\nИзграждането на гъста мрежа от връзки и възможности в региона и с ЕС е от жизненоважно значение за приближаването на нашите граждани и икономики и за засилване на политическата стабилност, икономическия просперитет, културното и социално развитие.\r\nВъз основа на постигнатия напредък, включително чрез регионалните инициативи, се ангажираме да подобрим съществено връзката във всичките си измерения: транспорт, енергетика, цифрова, икономическа и човешка дейност.\r\nЕС се съгласява да насърчава пазарна и инвестиционна среда в Западните Балкани да се движи по-бързо към цифрова икономика и устойчиво развиващи се общества, благоприятстващи климата, в съответствие с Парижкото споразумение.\r\nЕнергийната сигурност ще бъде приоритизирана, включително чрез подобряване на енергийната ефективност, по-добрата трансгранична намеса- свързване, разнообразяване на източниците и маршрутите, както и по-добро интегриране на възобновяемата енергия.\r\nПартньорите на ЕС и страните от Западните Балкани отчитата, че борбата с тероризма и екстремизма, включително финансирането, радикализацията и завръщането на чуждестранни терористи, изисква засилено сътрудничество.", "date": "2018.05.17", "title": "Балканите в ЕС – някога! А дотогава ще се наливат пари срещу реформи"}
{"url": "https://www.dnes.bg/zvezdi/2018/05/17/podkysena-mariia-se-razdeli-s-buinata-griva.376742", "text": "Фолкпевицата Мария влезе във фризьорския салон за промяна на визията и изненада своите почитатели с по-къса дължина на косата.\r\nДосега тя разчиташе на дълга и буйна грива, често с помощта на екстеншъни. С новата прическа обаче липсват поне 20 см. Сега косата ѝ стига едва до врата, а не както преди – почти до гърдите.\r\nНейните почитатели свързват промените с новата любов в живота на миньончето, за което се твърди, че е оплело в мрежите си по-възрастен бизнесмен, който изкарва парите си у нас и на Острова. \r\nОще новини за звезди четете на ", "date": "2018.05.17", "title": "Подкъсена! Мария се раздели с буйната грива"}
{"url": "https://www.dnes.bg/politika/2018/05/17/v-ns-ima-li-smisyl-ot-komisiiata-po-diskriminaciia.376733", "text": "\n\r\n\"Комисията по дискриминацията е неефективна, имам информация, че  решенията й падат в съда\", каза Юлиян Ангелов от \"Обединените патриоти\".  Той обясни, че очаква от членовете й да работят ефективно, иначе  патриотите не виждат смисъл от нея.   \n\r\n\"Ако две трети от решенията ти падат в българския съд, защо съществуваш?  За да харчиш обществени средства?\", попита депутатът и продължи: \"Или  просто сме си уредили едни постчета и си кютаме?\".   \r\n                    \r\n                    \r\nДПС също разкритикуваха работата на Комисията за защита от дискриминация. Джейхан Ибрямов обвини членовете й, че работят избирателно и не се  сезират по сериозни проблеми. Сред тях депутатът от ДПС открои случая,  при който вицепремиерът Валери Симеонов блъска граждани на границата преди изборите миналата година.   \n\r\nПавел Шопов от \"Атака\" пък обвини ДПС, че е превзело комисията само със  свои хора. В сградата й дори имало зала \"Кемал Еюп\", което, според  Шопов, било стряскащо, защото е кръстена на жив човек.   \n\r\nГЕРБ и БСП обаче защитиха комисията и работата й. Васил Антонов от името  на левицата заяви, че подкрепя доклада, защото КЗД вече не е бухалка  за разчистване на сметки.    \n\r\nШефката й Анна Джумалиева изброи редица случаи, в които органът се е самосезирал и работил успешно.   \n\r\nВ отчета й за 2017 година е записано, че Комисията е била сезирана с 645  жалби, сигнали и запитвания. Най-много от тях са по признака \"лично  положение\", следват \"увреждане\", \"възраст\" и \"обществено положение\". \r\n\n\r\nВъпреки критиките на част от депутатите, докладът на комисията бе приет.", "date": "2018.05.17", "title": "В НС: Има ли смисъл от комисията по дискриминация?"}
{"url": "https://www.dnes.bg/index/2018/05/17/bez-budilnik-sezonyt-na-vodopadite.376755", "text": "\r\n\r\nНай-новият български природен парк – Беласица, е известен с кестеновите си гори, но и с очарованието на многобройните малки и по-големи водопади в по-ниските му части. Разказвали сме ви вече за прехода си до първенеца Радомир и граничния Тумба, но не само върховете предлагат истинско приключение. Оказа се, че Беласица крие в гънките на зелената си дреха множество водопади със собствен чар и красота.\r\nРазходката ни започна от село Скрът, близо до което са разположени две красоти със звучните имена Дъбицата и Мангъро. До тях водят маркирани пътеки, а в близост има и беседка с пейки за заслужен отдих. Ние избрахме обаче да се насладим максимално дълго на красотата и спокойствието им и най-вече на чистата планинска вода.\r\nСледващата ни спирка за деня се оказа по-прелестна и от първата - Срамежливият водопад на река Камешница, защото се е скрил в дълбоката долина на реката. Мисля си обаче, че няма нищо срамежливо в буйните води, които се изливат от 21 метра височина, напротив. Той се разкрива изведнъж с цялата си красота, \"в рамка\" от голяма скала. Пред водопада има изграден дървен мост, на който да застанете, за да се насладите напълно на гледката. Водопадите по поречието на река Камешница над село Камена всъщност са 7, но този е най-впечатляващ.\r\nНощувахме в петричкото село Яворница, но преди да се насладим на гостоприемството на домакините ни, посетихме Яворнишкия водопад. Лесно достъпен е и с изградена инфраструктура за почивка сред природата. Предизвикахме очакван интерес сред местните, като всяко ново нещо. Разказват ни обаче, че са все стари хора и деца не се раждат – тъжната съдба на много малки населени места в България...\r\nСледващия ден посвещаваме на македонска Беласица. \"Тази планина беше заключена зад Желязната завеса и трябваше да ни отдели. Сега е планина, която обединява хората от три държави\", посреща ни информациона табела при съседите. Така е, има какво да се види и в македонската, и в гръцката, и в българската й част.\r\nПреходите до водопадите, които посещаваме близо до границата ни с Македония, са леки, по удобни пътеки и с малки денивелации.\r\nТози ден беше наистина \"водопаден\". Започнахме с  Габровските водопади - група от три малки каскадни водопада, после бяхме очаровани от мащаба на Колешинския до съседното село Колешино, а за финал оставихме прочутия водопад на река Ломница - Смоларския.\r\nВисок е почти 40 метра, а до него води много приятна екопътека. И това е мястото, където водата съвсем не е игрива, а показва цялата си мощ и сила. Денят е слънчев и има немалко хора, спираме пред него обаче точно за заснемането на видеоклип.\r\nБързо разбираме, че младежът, облечен с македонска народна носия, ще изпълни мелодията от \"Назад, назад, моме Калино\" на виолончело. Настаняваме се на първия ред, естествено! И макар че после малко разочаровано установяваме, че шумът на водата засенчва изпълнението, няма кой знае какъв проблем – просто това е поредният цветен акцент от пътешествието ни...\r\nВръщаме се обратно в България, за да се разходим до Мелник и Рупите, очаровани от щедростта на природата, зеленината и изобилието на вода, които изпълниха сетивата ни в тези два дни.", "date": "2018.05.17", "title": "\"Без будилник\": Сезонът на водопадите "}
