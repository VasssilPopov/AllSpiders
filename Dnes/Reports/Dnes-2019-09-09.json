{"url": "https://www.dnes.bg/akoshtete-vqrvaite/2019/09/09/kakvo-vi-ochakva-v-liubovta-tazi-sedmica.422249", "text": "\r\nС много емоции ще запомните тази седмица. Половинката ви ще има проблеми и, ако ви позволи, опитайте се да помогнете. Покажете съпричастност и не си организирайте самостоятелни забавления. Ще станат повод за разправии и трудно ще успокоите обстановката.\r\n\r\n \r\nЛесно ще синхронизирате действията си с тези на любимия човек. Дори когато не сте заедно ще мислите еднакво. Не привличайте вниманието на околните, някои хора трудно понасят чуждото щастие. За предпочитане е да сте в по-камерно обкръжение вместо в шумни компании.\r\n \r\n\r\n \r\nВлюбените представители на вашия знак изведнъж ще превърнат отношенията си от безметежна идилия в бойно поле. Като по команда и вие, и половинката ви ще започнете да показвате най-неприятните черти от характера си и да се опитвате да надделеете един над друг. Докато се усетите борбата за надмощие ще се превърне „от играчка в плачка“ и ще завърши или с безразлични погледи в празното пространство или с бурни любовни обяснения.\r\n \r\n", "date": "2019.09.09", "title": "Какво ви очаква в любовта тази седмица?"}
{"url": "https://www.dnes.bg/notifikacii/2019/09/09/tyrgovec-shte-plati-7-100-lv-globa-za-prodajba-na-menteta.422271", "text": "Ямболски търговец ще трябва да плати 7100 лв. глоба за това, че е продавал маркови стоки-менте в Слънчев бряг. Решението на Бургаския апелативен съд  е окончателно, съобщават от пресцентъра на институцията.\n\n\r\n\n\r\nСанкцията представлява равностойността на имуществената облага, с която частното дружество би се обогатило в резултат на извършено от неговия управител – М. М., престъпление против интелектуалната собственост, уточняват магистрати.\r\n                \r\n                \r\n                \r\nСрещу управителката е образувано наказателно дело, което на първа инстанция я признава за виновна и я осъжда на пробация за това, че на 3 август,  2016 г.,  в търговски обект в Слънчев бряг,  като управител е реализирала продажба на стоки с  регистрирани търговски марки без съгласието на притежателите на изключителните права върху тях.\n\r\nЗа продажба са били предлагани общо 143 артикула - колани, чанти, обувки и портмонета, означени с наименованието на  известни модни марки.  Репликите били на стойност  7100 лв. и на обща стойност 46 240 лева като оригинали.", "date": "2019.09.09", "title": "Търговец ще плати 7 100 лв. глоба за продажба на ментета "}
{"url": "https://www.dnes.bg/notifikacii/2019/09/09/kristalina-georgieva-edinstvena-kandidatka-za-shef-na-mvf.422292", "text": "Кристалина Георгиева е единствената кандидатка за управляващ директор на Международния валутен фонд, съобщи финансовата институция, цитирана от Франс прес.\r\nГеоргиева, която в момента е главен изпълнителен директор на Световната банка, е без конкуренция за поста на бившия управляващ директор Кристин Лагард, която бе избрана да ръководи Европейската централна банка.\r\nПериодът на представяне на кандидатурите за поста управляващ директор приключи в петък, 6 септември.\r\nУправителният съвет ще организира срещи между кандидатката и членовете на съвета, за да бъде обявена номинация най-късно на 4 октомври. (БТА)\r\n ", "date": "2019.09.09", "title": "Кристалина Георгиева единствена кандидатка за шеф на МВФ"}
{"url": "https://www.dnes.bg/index/2019/09/09/netyrpeliviiat-zelenski-poema-risk-da-padne-v-kapanite-na-putin.422248", "text": "Новият украински президент Володимир Зеленски направи голям удар през уикенда с успешната, първа по рода си размяна на затворници с Москва. Този напредък обаче може да наложи на Киев опасни отстъпки в бъдеще, предупреждават експерти и медии.\n\r\nВстъпил в длъжност през май, Зеленски - бивш актьор без опит в политиката, изпълни едно от предизборните си обещания, като издейства от руския президент Владимир Путин освобождаването на 35-те най-известни украински затворници, включително на кинорежисьора Олег Сенцов и 24-мата моряци, пленени при морски инцидент в края на 2018 г., пише Франс прес.\n\r\n\"В политически план това е голям успех за Зеленски\", изтъква украинският политически аналитик Володимир Фесенко. Още повече, че всички размени с Москва бяха блокирани от три години, а украинските затворници, посрещнати в Киев от държавния глава, бяха почетени като герои в цялата страна.\r\n                \r\n                \r\n                \r\nВ замяна обаче Зеленски бе принуден да предаде на Москва бивш военен командир на проруските сепаратисти, смятан за един от ключовите свидетели по делото за катастрофата на малайзийския пътнически самолет от полет МН17, свален преди пет години над зоната на бойни действия в Източна Украйна.\n\n\r\nИ тъй като международното разследване стигна до извода, че боингът е бил свален от руска ракета, това решение разгневи Холандия, изгубила 196 свои граждани в трагедията. Хага напразно настояваше Киев да не изпраща този затворник в Русия, категорично отричаща да е замесена в катастрофата.\n\r\n\n\r\n\"Да предадеш заподозрян по делото за МН17 е висока цена\" за \"една скромна стъпка към мира\", коментира например влиятелното британско сп. \"Икономист\".\n\r\nПопулярният германски всекидневник \"Билд\" вижда тук дори \"двойна победа за Владимир Путин - той си връща единствения задържан заподозрян, а Европа губи част от доверието си в Украйна, пренебрегнала апела на Холандия\".\n\r\nА подкрепата на Запада пред лицето на Москва е от решаващо значение за Киев, чиито отношения с могъщия му съсед са в небивала криза, откакто Русия анексира през 2014 г. украинския полуостров Крим и последва война със сепаратистите, взела оттогава близо 13 000 жертви.\n\r\nУкрайна и западняците обвиняват Русия, че е подстрекател на тази война и снабдява бунтовниците с бойци и оръжия, включително ракетата, послужила за свалянето на МН17, което Москва продължава да отрича.\n\r\nОбаче Западът, който наложи санкции на Русия и на свой ред понесе икономически щети, е уморен от петгодишния практически замразен конфликт и може да се възползва от случая, за да окаже натиск на Зеленски да направи и други спорни отстъпки, например федерализация на страната, смятат експерти.\r\n\n\r\n\"Западът със сигурност ще ни притиска да си уредим проблема с Русия. Писнало им е вече от него\", признава украински източник, добре запознат с темата.\n\r\nСпоред него украинските власти ще трябва трябва да проявят смелост, \"за да извлекат максимално възможното от това положение\", залагайки на стремежа на Москва да издейства отменяне на санкциите. Има обаче \"шансове за известен напредък\" в Източна Украйна, посочва той.\n\r\nНа посещение в Москва днес са френските министри на външните работи и на въоръжените сили, които ще имат срещи с руските си колеги. Париж иска да се възстанови базата за \"доверие\" с Русия.\n\r\nСпоред Володимир Фесенко \"Западът разбира, че съществуват \"червени линии\", които Украйна няма да прекрачи\".\n\r\nНо в бързането да постигне споразумение, украинският президент, нетърпелив да сложи край на бойните действия и амбициран да върне сепаратистките територии в лоното на Киев, поема риск \"да падне в капаните, заложени от Путин\", предупреждава анализаторът.\n\r\nВ този контекст предстоящата среща за мир в т. нар. нормандски формат, която ще събере през септември лидерите на Украйна, Русия, Германия и Франция - първата от три години насам, буди известни тревоги в Украйна.\n\r\nДоговаряйки размяната на затворници, Зеленски показа, че \"е готов на спорни отстъпки, за да постигне целта си\". Но \"никой никога не е виждал\" неговия мирен план и \"никой не знае какви отстъпки ще склони да направи той\" на срещата на върха, отбелязва новинарският сайт \"Украинска правда\". \r\n \r\n/БТА/\r\n ", "date": "2019.09.09", "title": "Нетърпеливият Зеленски поема риск да падне в капаните на Путин!"}
{"url": "https://www.dnes.bg/health/2019/09/09/12-nachina-da-napravite-dietata-si-po-zdravoslovna.421841", "text": "В желанието си да се разделим с излишните килограми се доверяваме на познати диети или следваме свой собствен план. Доколко една диета ще е ефективна, зависи от редица фактори. Но не по-малко важно е тя да бъде и здравословна. Хранене в по-малки чинии, пиене на зелен чай, консумация на полезни мазнини, приготвяне на храната у дома, са само част от малките стъпки, с които може да направите отслабването здравословно.\r\n\r\n1. Хранете се бавно и сдъвквайте храната старателно. Така ще намалите риска от приема на повече калории.\r\n2. Изберете пълнозърнест хляб, вместо рафиниран. За разлика от рафинираните зърна, които могат да доведат до редица здравословни проблеми, пълнозърнестите намаляват риска от диабет тип 2, сърдечни проблеми и затлъстяване.\r\n                    \n                    \n                \r\n                \r\n                \r\n                3. Не пропускайте натуралното кисело мляко. То ще ви осигури важни протеини, които ще ви помогнат да имате повече енергия и ситост.\r\n4. Не пазарувайте без списък. Много важна стратегия, когато се опитвате да отслабнете. Предварително си съставете списък на покупките и не отивайте до магазина гладни. Така рискувате по-малко да се изкушите и да си купите не толкова здравословни храни.\r\n", "date": "2019.09.09", "title": "12 начина да направите диетата си по-здравословна "}
{"url": "https://www.dnes.bg/televizia/2019/09/09/onlain-bezopasnost-kakvo-debne-decata-ni-v-internet.422289", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\r\n\r\nОнлайн безопасност. Какво дебне децата ни в интернет?\r\n\r\nГлад за учители. Липса на кадри в навечерието на новата учебна година\r\n\r\nДвижение без правила. Защо се стигна до хаоса с тротинетките?\r\n\r\nМежду стремежите и емоциите. Какво ни носи наближаващото пълнолуние?\r\n\r\nНА ЖИВО: Столичната библиотека с инициатива „Дари книга за Катрище“. 4000 тома изгоряха при пожар в читалище.", "date": "2019.09.09", "title": "Онлайн безопасност. Какво дебне децата ни в интернет?"}
{"url": "https://www.dnes.bg/obshtestvo/2019/09/09/za-bezopasnost-mrrb-vyvejda-8-novi-znaka-na-pytia.422283", "text": "\n\r\nОсем нови пътни знака ще повишават пътната безопасност и ще помагат на водачите с ценна информация, съобщават от МРРБ. \n\r\nВъвеждането им ще указва наличието на задръствания, намалена видимост на пътя, настъпило произшествие, както и за наличието на зарядни станции за електромобили и станции за зареждане на автомобили с  водород.  \n\r\nС нови знаци ще бъдат обозначени и платените участъци от републиканската пътна мрежа, чието използване изисква винетна или тол такса. \n\r\nНовите указателни табели са включени в Проект на Наредба за изменение и допълнение на Наредба № 18 от 23.07.2001 г. за сигнализация на пътищата с пътни знаци, публикуван за обществено обсъждане от Министерството на регионалното развитие и благоустройството, Министерство на вътрешните работи и Министерство на транспорта, информационните технологии и съобщенията.  \n                    \n                    \n                \r\n                \r\n                \r\n                \r\nС промените се предлага въвеждането на три нови предупредителни знака за временна организация на движението. Те са от група \"А\" и  ще сигнализират за опасност в жълт цвят. Знак А41 - \"Образувано задръстване\", ще се използва за сигнализиране на пътни участъци, в които се е образувало задръстване, което водачите биха могли да не забележат своевременно. Знак А42 - \"Намалена видимост\", ще се използва за сигнализиране на пътни участъци, в които видимостта е намалена поради мъгла, дъжд, снеговалеж, задимяване, запрашаване или други подобни условия. \n\r\nЗнак А 43 - \"Настъпило пътнотранспортно произшествие\", ще се използва за сигнализиране на настъпил инцидент, който създава опасност или затруднение за движението. Предупредителните пътни знаци могат да бъдат изобразявани на информационните табла от интелигентните транспортни системи, свързани с управлението на движението.\n\r\nС нови пътни знаци ще се сигнализират и участъците от републиканската пътна мрежа, за които се изисква платена винетна или тол такса. Знак Д 25.1 ще информира водачите, че за използването на пътя се изисква платена винетна или тол такса, а знак Д25.2  ще е само за тол такса. Те ще се поставят на мястото, от което възниква задължението за плащане на такса.\n\r\nПредвидени са специални пътни знаци, указващи наличието на зарядни станции за електрически превозни средства и станции за зареждане на автомобили с водород.\n\r\nВъвежда се и специален пътен знак за паркиране на електрически превозни средства за зареждане - Д26. В утвърдените символи за изобразяване на видовете превозни средства се добавя и символ на „Електрическо превозно средство“.\n\r\nПътните знаци в повечето държави от Европейския съюз са унифицирани съгласно разпоредбите на Виенската конвенция за пътните знаци и сигнали от 1968 г. и Европейското съглашение към нея. Включените в проекта на наредба нови пътни знаци са свързани с необходимостта от осигуряване на високо ниво на пътна безопасност поради нарастването на трафика, въвеждането в експлоатация на нови пътища и пътни отсечки, внедряването на тол система и на интелигентните транспортни системи, отчитат от МРРБ.", "date": "2019.09.09", "title": "За безопасност: МРРБ въвежда 8 нови знака на пътя"}
{"url": "https://www.dnes.bg/mish-mash/2019/09/09/klimatichnite-promeni-prichineni-ot-promiana-v-orbitite-na-zemiata.422227", "text": "Най-големият враг на климата на Земята не е дизеловият автомобил или пластмасовите сламки, а слънцето. Това твърдят някои климатични скептици, позовавайки се на теории, изследвани от НАСА през последните 60 години, пишат от Natural News.\r\nНо наистина ли е така?\r\nМоже би това изказване е прекалено крайно, а може и части от него да са истина. В началото на миналия век, сръбският учен Милутин Миланкович си задава въпроса „Защо в историята на Земята има толкова дълги ледникови периоди?“ И успява да отговори – виновни са орбиталните цикли.\r\nВ зависимост от количеството слънчева светлина ледниците ту нарастват, ту отстъпват. На промените реагира цялата планета – от циркулацията на атмосферата и океаните до екосистемите и дори ерозията и валежите. След това откритие, орбиталните промени получават ново наименование – Циклите на Миланкович.\r\n                    \n                    \n                \r\n                \r\n                \r\n                В съответствие със закона на Нютон за всемирното привличане (гравитация) и с първия от законите на Кеплер, описващ траекторията на движението на планетите в Слънчевата система, всяка планета се върти около Слънцето по елиптична орбита. Освен това според закона за запазване на момента на импулса, ако Земята се върти около своята ос, то посоката на тази ос в пространството трябва да остава неизменна. Но орбитата се изменя, защото върху Земята влияе както Луната, така и другите планети. \r\nВлиянието на Луната се изразява в три ефекта – прецесия, когато земната ос бавно променя наклона си (за около 28 хил. години), нутация, която се изразява в колебание на ъгъла на наклона (случва се на 18,5 години) и третият е промяна на формата на орбитата – от елипса, тя се превръща в кръг (този цикъл е с продължителност около 93 хил. години).\r\nМиланкович открива, че заради тези фактори, количеството слънце, което получава Земята е различно.\r\nДнес климатичните експерти използват Циклите на Миланкович, за да предвидят колко ще се нагрява Земята в даден период от време. Това обаче далеч не изключва, че освобождаването на въглероден двуокис в атмосферата всъщност помага на климатичните промени и засилва процеса.", "date": "2019.09.09", "title": "Климатичните промени причинени от промяна в орбитите на Земята? "}
{"url": "https://www.dnes.bg/sport/2019/09/09/parite-i-mediite-kovat-bydeshteto-na-vseki-sportist.422231", "text": "Изминалият уикенд беляза страната ни със смесени емоции, като успяхме да видим класиране на Григор Димитров за полуфиналите на US Open, но и съкрушителната загуба на националния отбор по футбол от тима на Англия.\r\nПодрастващите спортисти у нас могат да използват подобни примери за своето собствено развитие, като не бива да пренебрегват някои от най-значимите фактори, оказващи влияние извън терена.\r\nА именно парите, медиите и обкръжението. Именно на това акцентираха Магдалена Малеева и редакторът на  Веселин Коларов в ефира на .\r\n„Големите пари в тениса крият и своите негативи. Специално при момичетата голяма част от тях започват да играят много малки - преди да са навършили 20 години. Всичкото това внимание около тях ги кара да си мислят, че са центърът на света. Това не е много здравословно за човека“, казва тенисистката от близкото минало.\r\n                    \n                    \n                \r\n                \r\n                \r\n                Коларов обърна внимание на 19-годишната Бианка Андрееску, която се превърна в една от най-младите носителки на трофей от Големия шлем триумфирайки с 2:0 сета над ветеранката Серина Уилямс във финала на US Open.\r\nАко младата канадка не иска с това да се изчерпа нейната кариера, то тя трябва много добре да прецени приоритетите си, като се обкръжи с правилните хора, абстрахира се от медийната истерия около нея и в същото време не позволи на парите да я отклонят от основната ѝ цел, а именно победите на корта.\r\n", "date": "2019.09.09", "title": "Парите и медиите \"коват\" бъдещето на всеки спортист"}
{"url": "https://www.dnes.bg/temida/2019/09/09/prokuraturata-razpitala-iurii-borisov-kato-svidetel.422295", "text": "Бившият депутат от БСП Юрий Борисов е разпитан днес в качеството му на свидетел, съобщиха от прокуратурата.\nСпециализираната прокуратура и агенти от ДАНС провеждат  процесуално-следствени действия по разследване по чл.105  от НК - \"Предателство и шпионство\".\r\nКъм момента няма привлечени към наказателна отговорност лица.\r\nНаказанието, което предвижда законът за подобен тип престъпление е от пет до петнадесет години затвор.", "date": "2019.09.09", "title": "Прокуратурата разпитала Юрий Борисов като свидетел"}
{"url": "https://www.dnes.bg/eu/2019/09/09/edno-ubiistvo-na-maloletna-promenia-pravilata-za-tel-112.422261", "text": "Централите за спешни повиквания на международния телефон 112 трябва да могат да локализират мястото, от което се получава всяко обаждане. Решението на съда в Люксембург е следствие от трагичната смърт на една девойка.\n\r\nМиналата седмица Върховният съд на Европейския съюз постанови, че мобилните оператори трябва да могат да засичат местоположението на лицата, които се обаждат до международния номер за спешни случаи 112. Полицията, Бърза помощ и пожарната трябва да имат възможност да проследяват къде точно се намира обаждащият се, независимо дали в мобилния му телефон има SIM карта или не, пише .\n                    \n                    \n                \r\n                \r\n                \r\n                \r\n\n\r\nСъдът на Европейския съюз в Люксембург взе решение да задължи мобилните оператори да ползват специална проследяваща система след един фатален случай от 2013 година, при който бе отвлечена литовска девойка, а след това изнасилена и убита. 17-годишното момиче звъняло 10 пъти на спешния телефон 112, молейки отчаяно за помощ.\n\r\nВ централата за спешни повиквания обаче не се виждал номера на използвания мобилен телефон, което попречило да се установи местоположението на девойката. Младото момиче, отвлечено от литовския град Паневежис, било изнасилено и изгорено живо в багажника на автомобил.\n\r\nПо-късно семейството на момичето завежда иск срещу литовската държава за неспазване на правилата на ЕС, съгласно които страните-членки трябва да гарантират, че след всяко обаждане на телефон 112 местоположението на обаждащия се може да бъде засечено. По-късно случаят бе отнесен до Съда на ЕС.\n\r\nЗасега не е ясно дали телефонът на момичето е имал SIM карта или е имало някаква друга причина, която е възпрепятствала номерът ѝ да бъде проследен.\n\r\nСпоред Европейската асоциация за спешните номера осем от 28-те държави-членки на ЕС, в това число и Франция, понастоящем не дават възможност на телефони без SIM карта да извършват обаждания към телефон 112. \n\r\nАсоциацията обясни, че това ограничение съществува, за да се предотвратят случайните повиквания на деца, които си играят с телефона.\r\n\n\r\nСтраните-членки на ЕС в момента формират мнозинството от държави, които използват единния номер за спешни случаи 112. Още няколко страни, сред които  Австралия, Китай, Индия, Турция и САЩ са предприели стъпки, за да въведат услугата.\n\r\nСходен трагичен инцидент в Румъния предизвика многохилядни протести в Букурещ през лятото на тази година. 15-годишно момиче бе звъняло на полицията три пъти, за да съобщи, че е отвлечена от мъж, който я е изнасилил. Когато румънската полиция стига до нея цели 19 часа след обаждането, момичето е вече мъртво.\r\n \r\n   ", "date": "2019.09.09", "title": "Едно убийство на малолетна променя правилата за тел. 112"}
{"url": "https://www.dnes.bg/politika/2019/09/09/chestitki-cvetia-za-9-septemvri-bsp-i-abv-zaedno-na-praznika.422294", "text": "\nБСП и АБВ поднесоха заедно цветя пред Паметника на Съветската армия в София по повод 9 септемри.\r\nНе бива да позволяваме 9 септември да бъде източник на комплекси и чувство за малоценност, той трябва да е повод за национална гордост, каза лидерът на Градския съвет на БСП - София Калоян Паргов в слово по повод тържественото честване.\r\nЛидерът на БСП Корнелия Нинова честити Девети септември на социалистите и антифашистите, съобщиха от пресцентъра на партията.\r\n\"За тази дата от българската история са давани много противоречиви оценки и са се водили много спорове. Има обаче безспорни факти, които заслужават нашето уважение\", заявила Нинова в Гоце Делчев, където е присъствала на стогодишнината на партийната организация в Неврокоп, сега Гоце Делчев. И допълнила, че хиляди български антифашисти са дали сили, труд, живота си, за да спрат нацизма.\r\n                    \n                    \n                \r\n                \r\n                \r\n                Тя е подчертала още, че в годините след Девети септември България се превръща в индустриална държава с развито производство, строителство, земеделие, наука и култура, а на всеки е бил осигурен достъп до образование, здравеопазване, сигурност. \r\n ", "date": "2019.09.09", "title": "Честитки, цветя за 9 септември: БСП и АБВ заедно на празника"}
{"url": "https://www.dnes.bg/zvezdi/2019/09/09/kulturistyt-tihomir-na-duel-sys-schupena-glava-vyv-fermata.422279", "text": "Балканският шампион по културизъм Тихомир Рангелов направи първите си стъпки на арената във \"Фермата: Нов свят\" контузен. Той почти разби главата си в табелата на шоуто, която се извисява зад водещите.\n\r\nМасивната дървена плоскост се разклати зловещо при сблъсъка с главата на Тихомир, а Андрей тушира конфузната ситуация с усмивка: \"Искам да се извиня на Тихомир! Удари го табелата, но тя е мерена по мен и затова така стана\".\n\r\nСпортистът бе предизвикан на дуел още на самия старт на шоуто от лошото момче и хомофоб Иван Милин. Той още на кастингите на риалитито обяви, че за него е въпрос на мъжка чест да „смачка“ всеки гей като препятствие към голямата награда от 100 бона в състезанието. \n                    \n                    \n                \r\n                \r\n                \r\n                \r\nТова предизвика и извънредния двубой за място във \"Фермата\", защото освен културист, Тихомир е открит гей, който живее на семейни начала с друг мъж от 8 години.\n\r\n\"Квалификациите на Иван не са към мен лично отправени. Обиди ме малко, но събуди повече спортния ми хъс. Толкова съм убеден в победата, че спокойно мога да си заспя по време на битката\", заяви хрисимият Тихомир.\n\r\n\"Че я видим тая работа!\", отвърна с лукава усмивка героят от криминалните хроники Милин. ", "date": "2019.09.09", "title": "Културистът Тихомир на дуел със счупена глава във \"Фермата\""}
{"url": "https://www.dnes.bg/business/2019/09/09/iznosyt-ni-za-sauditska-arabiia-s-60-skok-za-pyrvoto-polugodie.422277", "text": "Износът от България за Саудитска Арабия отбелязва ръст от над 60% спрямо за първите 6 месеца на тази година сравнено със същия период за 2018 г. и достига 24.9 млн. долара. Това заяви заместник-министърът на икономиката Лилия Иванова, която откри Българо-саудитски бизнес форум в София.\r\nСаудитската бизнес делегация, включваща представители на близо 20 компании и на Саудитския фонд за развитие е на посещение в България, за да проучи възможностите за инвестиции и да активизира сътрудничеството по линия на малките и средни предприятия от двете страни. Икономическият заместник-министър се срещна с ръководителя на делегацията д-р Сами бин Абдула ал Абиди, председател на Съвета на саудитските камари, с когото обсъдиха възможностите за сътрудничество по линия на инвестициите и на засилване на търговията. \n                    \n                    \n                \r\n                \r\n                \r\n                \r\nДвамата се обединиха, че целта на тези форуми е увеличаване на взаимния стокообмен, който не съответства на възможностите на двете страни и през последното десетилетие се движи около 100 млн. щатски долара, както и че откриването на българско посолство в Рияд в края на октомври ще благоприятства икономическото сътрудничество.\n\r\nЛилия Иванова подчерта, че са стартирани преговорите за сключване на Споразумение за насърчаване и взаимна защита на инвестициите между Република България и Саудитска Арабия, както и институционализирането на смесена комисия по икономическите въпроси между двете страни, като се очаква тя да се утвърди като форум за оперативен диалог в сферата на икономиката.\n\r\nПо думите й данъчният режим, в съчетание с наличието на квалифицирана работна ръка и най-ниските оперативни разходи в Европа, ни нарежда сред най-добрите дестинации за бизнес и инвестиции. \"Нашето законодателство предвижда и редица насърчителни мерки за инвеститори, а стратегическото географско местоположение на България ни прави основен транзитен център, свързващ европейския пазар със страните от Средиземноморието, Близкия Изток и Азия“, допълни тя.\n\r\nД-р Сами бин Абдула ал Абиди изтъкна, че страната ни предлага добри инвестиционни възможности, а настоящият бизнес форум е доказателство за интереса на саудитските компании към България.\r\nВ събитието, което се организира от Изпълнителната агенция за  насърчаване на малките и средни предприятия /ИАНМСП/ участие взеха  представители на над 80 компании от двете страни от секторите  информационни технологии, хранително-вкусова промишленост, земеделска  промишленост, както и туристическият сектор.", "date": "2019.09.09", "title": "Износът ни за Саудитска Арабия с 60% скок за първото полугодие"}
{"url": "https://www.dnes.bg/obshtestvo/2019/09/09/bezplatni-belodrobni-pregledi-v-bolnicite-u-nas.422204", "text": "За втора поредна година ще се предлагат безплатни прегледи за болни от хронично обструктивна белодробна болест. Над половин милион българи страдат от това заболяване, но не знаят за това.\r\n\r\nПациентите могат да запазят час на телефон 0700 10 126 и да изберат лечебно заведение, в което да отидат.\r\n, предаде Нова телевизия.", "date": "2019.09.09", "title": "Безплатни белодробни прегледи в болниците у нас"}
{"url": "https://www.dnes.bg/festivali/2019/09/09/sykvartalci-se-sybirat-za-chetvyrtiia-kvartal.422281", "text": "Четвъртото издание на градския фестивал \"КвАРТал\" започва този петък, 13 септември, съобщиха организаторите. Събитието е традиционно в трите дни преди Деня на София - 17 септември, като алтернативно празненство за столицата през уикенда - 13, 14 и 15 септември.\r\nТемата тази година е \"Хората от квартала\". Локацията е в зоната между булевардите \"Дондуков\", \"Мария Луиза\", \"Сливница\" и \"Васил Левски\".\r\n\"Очакват ни улици, освободени от коли и пълни с музика, концерти, работилници, танци, течащи шоколади и пиано концерт, директно на улицата, римляни, турове: исторически, сензитивни и еврейски и какво ли още не, за да се изгубим отново из улиците на стара София и усетим духа на арт квартала в столицата\", казват от арт фондация \"Дома\".\r\n                    \n                    \n                \r\n                \r\n                \r\n                Целта е хората да се загубят из малките улички на стара София и да усетят духа да малките локации в района, да преоткрият квартала, коментират от \"Дома\". Всеки един посетител или съсед с програмата, поставена по локациите, ще може да си направи по един тур, да чуе музиката, да се влее в работилниците и да пробва нещо ново.\r\nАкцент тази година са и двете освободени от движение улици - \"Веслец (в частта между ул. \"Екзарх Йосиф\" и \"Цар Симеон\") и \"Цар Симеон\" (в частта между \"Сердика\" и \"Мария Луиза\"), които ще се превърнат във временни пешеходни зони в събота на 14 септември в часовете между 16:00 - 22:00 ч.\r\nОткриващото парти на фестивала е 13 септември на ъгъла на French 75 с DJ Valеntine, след 21:00 ч. Малко преди това се откриват изложбите в галерия \"Гешов\" (ул. \"Сердика\" 4) с рисунките на Деян Янев и в галерия Port.A (ул. \"Триадица\" 5А) - инсталация на живеещия в Ню Йорк български художник Калоян Иванов", "date": "2019.09.09", "title": "Съкварталци се събират за четвъртия \"КвАРТал\""}
{"url": "https://www.dnes.bg/world/2019/09/09/do-2050-g-po-sveta-moje-da-ima-1-mlrd-klimatichni-bejanci.422226", "text": " Една огромна част от научната общност се обединява около идеята, че човешкият фактор върху климатични промени играе все по-важна роля, а някои от най-мрачните прогнози са, че до няколко десетилетия една огромна част от населението на Земята ще има нужда от ново място за живеене. Това казва Магдалена Малеева, коментирайки екологичните промени в ефира на .\r\n„До 2050 г. е възможно да има между 25 млн. и 1 млрд. хора, които ще са климатични бежанци. Това ще е огромна бежанска криза“, казва бившата тенисистка, цитирайки различни научни трудове.\r\nМалеева подема една любопитна екологична инициатива, намираща първото си приложение в София. Тя е създаването на „градско градинарство“, като първата подобна зеленчукова градина се намира на територията на „Студентски град“. На този етап подобен проект коства много пари и време, но с помощта на общината това може да става далеч по-лесно.\r\n                    \n                    \n                \r\n                \r\n                \r\n                ", "date": "2019.09.09", "title": "До 2050 г. по света може да има 1 млрд. климатични бежанци"}
{"url": "https://www.dnes.bg/notifikacii/2019/09/09/arestuvaha-iurii-borisov-bivsh-gl-redaktor-na-duma.422275", "text": ". Той е обвинен в шпионаж, пише \"Дума\". Журналистът сега е един от секретарите на националното движение \"Русофили\".\r\nТой е бил отведен от дома си в белезници рано сутринта на 9 септември за разпит в спецпрокурата . От връченото определение за обиск ставало ясно, че Борисов е задържан заради образувано през юли дело.\r\nЧленът, по който е задържан, гласи, че който се постави в услуга на чужда държава или на чужда организация, за да й служи като шпионин, .\r\nДомът на Борисови е бил обискиран, иззети са компютри и различни документи. Преди дни той е имал сериозна сърдечна атака и не се чувства добре физически, разказа съпругата му.\r\r\n                \r\n                \r\n                За разпити са били привикани още зам.-председателят на \"Русофили\" Милен Чакъров, почетният председател Енчо Москов, проф. Ваня Добрева, член на НС на БСП, други членове на Изпълнителното бюро на организацията.\r\nПо неофициална информация в офисите и в дома на председателя на \"Русофили\" Николай Малинов и съпруга му също се извършват обиски.", "date": "2019.09.09", "title": "Арестуваха Юрий Борисов, бивш гл. редактор на \"Дума\" "}
{"url": "https://www.dnes.bg/index/2019/09/09/opernata-prima-elina-garancha-se-sreshta-s-fenovete-sled-koncerta-si.422273", "text": "Най-доброто мецосопрано на нашето време Елина Гаранча ще изнесе първия си концерт в България на 23 септември в зала 1 на НДК. Гостуването на звезда от ранга на Гаранча несъмнено е събитие за почитателите на класическото изкуство, а новината е, че то ще им даде възможност за лична среща с харизматичната прима веднага след концерта.\r\nЕлина Гаранча ще пее в София, дирижирана от нейния съпруг Карел Марк Чичон. Поканата за концерта идва от Софийска филхармония, за която възможността да сподели сцената със световната звезда  е огромна чест и професионално признание.\r\nКрасивата и талантлива Елина е родена в Латвия в семейство на музиканти, но въпреки музикалното си образование, мечтае да стане актриса. Благодарение на това, че не е приета да учи актьорско майсторство, оперните почитатели в цял свят се наслаждава на огромния талант на неповторимото мецосопрано. През последното десетилетие Гаранча е звездата в афишите на Метрополитън опера, Кралската опера в Лондон, Берлинската Щатсопера, Виенската опера и др.\r\r\n                \r\n                \r\n                Когато е на сцената, Елина Гаранча омагьосва публиката с неповторимия си глас, сценично присъствие и начина, по които общува с публиката. В репертоара ѝ винаги присъстват и испански класически произведения. Гаранча споделя, че испанската музика я привлича от дете, а по-късно заедно със съпруга си заживява в Андалусия, където още по-силно се влюбва в испанските ритми. През годините тя заразява с любовта си към тях и своите почитатели. В програмата на концерта ѝ в зала 1 на НДК  редом с любимите на всички оперни арии, тя ще изпълни и популярни испански песни.\r\nСамо преди няколко месеца излезе новия албум на Гаранча “Sol y Vida”, издаден в България от Анимато Мюзик/Universal Music Group. Компактдискът е определян като много лична селекция от музика на Елина Гаранча и включва известни любовни песни от Испания, Италия и Латинска Америка. \r\nПоследните албуми на латвийското мецосопрано, както и най-новият “Sol y Vida” може да закупите във фоайето на НДК във вечерта на 23 септември. Мениджмънтът на Гаранча официално потвърди, че тя с радост ще се срещне с почитателите си след концерта, за да разпише дисковете им.\r\nБилетите за гала концерта на Елина Гаранча в България са на цени от 60 до 150 лв. и са налични в Билетен Център НДК, касата на зала „България“, Ивентим и Ипей.", "date": "2019.09.09", "title": "Оперната прима Елина Гаранча се среща с феновете след концерта си"}
{"url": "https://www.dnes.bg/stranata/2019/09/09/spirat-noshtnoto-dvijenie-prez-tunel-krichim-do-13-septemvri.422228", "text": "От днес до 13 септември, от 22.00 ч. до 6.00 ч. сутринта, ще се спира движението през тунел \"Кричим\" на пътя Кричим - Михалково, съобщиха от Агенция \"Пътна инфраструктура\". Обходният маршрут е по пътя Пловдив - Асеновград - Смолян.\r\nНа 11 септември /сряда/ от 13.00 ч. до 15.00 ч. ще се ограничи преминаването по третокласния път за извършването на взривни работи, свързани с разширяване на пътното платно в района на паметника на 22-та разстреляни перущенци. Той е в отсечката между Кричим и тунел \"Кричим\". Обходният маршрут е по път Пловдив - Асеновград - Смолян.\r\nСтроителните дейности са част от проекта за рехабилитация на 15,29 км от път Михалково - Кричим от км 88+050 до км 103+341. Това е участъкът от изхода на Кричим до яз. \"Въча\". Проектът се финансира по Оперативна програма \"Региони в растеж\" 2014-2020 г., чрез Европейския фонд за регионално развитие и националния бюджет. Инвестицията е за близо 23 млн. лв. Необходимо е шофьорите да карат внимателно, със съобразена скорост и да спазват стриктно пътната сигнализация, предупреждават от АПИ.\r\n                    \n                    \n                \r\n                \r\n                \r\n                По проекта се ремонтират 4 големи мостови съоръжения и тунела \"Кричим\", който е с дължина 130 м. Тунелът е изграден през 1963 г., като оттогава досега не е ремонтиран. Съоръжението ще бъде с нова хидроизолационна и дренажна система, пътна настилка, тротоари, енергоефективна осветителна система и др. По трасето на участъка се изграждат подпорни и укрепителни стени с различна височина, както и укрепване на откосите с високоякостни мрежи.\r\nОт АПИ утоняват, че изпълнител на строително-монтажните работи е \"АВТОМАГИСТРАЛИ ЧЕРНО МОРЕ\" АД, а подизпълнител е \"ИСА 2000\" ЕООД. Стойността на договора е 22 777 396,14 лв. с ДДС. Строителният надзор осъществява \"ПЪТКОНСУЛТ 2000\" ЕООД. Договорът им е за 436 800 лв. с ДДС. Авторският надзор се осъществява от \"Илия Бурда\" ЕООД. Техният договор е за 9 258 лв. с ДДС.\r\n ", "date": "2019.09.09", "title": "Спират нощното движение през тунел \"Кричим\" до 13 септември"}
{"url": "https://www.dnes.bg/snimka-na-denia/2019/09/09/slynchev-i-topyl-vtornik-gradusite-do-30.422223", "text": "Слънчев и топъл ще бъде и утрешния вторник, показва прогнозата за времето на НИМХ.\n\r\nПрез нощта ще бъде предимно ясно и почти тихо. Утре над България ще е предимно слънчево. След обяд ще има временни увеличения на облачността, но ще е почти без валежи. Ще духа слаб до умерен вятър от изток-североизток. \n\r\nМаксималните температури ще бъдат между 25 и 30 градуса, в София - около 26 градуса.\n\r\nНад Черноморието ще се задържи предимно слънчево. Ще духа до умерен вятър от изток-североизток. Максималните температури на въздуха ще бъдат между 25 и 26 градуса. Температурата на морската вода е 24-25 градуса, а вълнението на морето ще бъде 2-3 бала.\n\r\nНад планините ще бъде предимно слънчево, след обяд с временни увеличения на облачността, но ще е почти без валежи. Ще духа умерен, по високите и открити части - до силен вятър от изток-североизток. Максималната температура на височина 1200 метра ще бъде около 20 градуса, на 2000 метра - 13 градуса.\r\n                \r\n                \r\n                \r\nИ през следващите дни ще преобладава слънчево време, с временни увеличения на облачността. Ще остане почти без валежи. Ще продължи да духа слаб до умерен вятър от изток-североизток, но ще остане топло за периода.\r\n ", "date": "2019.09.09", "title": "Слънчев и топъл вторник, градусите – до 30"}
{"url": "https://www.dnes.bg/obshtestvo/2019/09/09/ruskata-izlojba-be-otkrita-na-fona-na-protest-sred-nedovolnite-i-mestan.422280", "text": "\nДокументалната изложба, която привлече вниманието на обществеността заради острата размяна на реплики между София и Москва, официално бе открита този следобед в Руския културно-информационен център в София от руския посланик у нас Анатолий Макаров.\n\n\r\n\n\r\nНа събитието присъстваха стотици граждани, които желаха да видят какво е подготвило руското посолство за 9 септември, политици от БСП и АБВ, историци и общественици. Паралелно с откриването на изложбата се проведе и протест пред сградата на Руския център. \n                    \n                    \n                \r\n                \r\n                \r\n                \r\nОрганизаторите на изложбата са решили да заменят старото име - \"Към 75-ата годишнина от освобождението на Източна Европа от нацизма. България\", с новото - \"Пътят към победата: историческите източници\". \n\r\nПротестиращите срещу изложбата, сред които бяха Лютви Местан и Николай Ненчев от БЗНС,  носеха плакати, на които пише \"Сталин не е освободител\", \"Освобождение? Не, нагла окупация\" и други. Движението по ул. \"Шипка\" не е спряно, но е затруднено. В района има засилено полицейско присъствие.", "date": "2019.09.09", "title": "Руската изложба бе открита на фона на протест. Сред недоволните и Местан"}
{"url": "https://www.dnes.bg/notifikacii/2019/09/09/piian-myj-napadna-s-vila-policai-v-cherven-briag.422258", "text": "35-годишен мъж е задържан за нападение на полицейски служители в Червен бряг, съобщиха от МВР.\r\nСигналът за нарушение на нощна тишина е подаден в събота посред нощ в полицията в Червен бряг.\r\nНа адреса са изпратени полицейски служители, които установили на място около 25 души, агресивно настроени и повечето от тях в нетрезво състояние. Незабавно са пренасочени допълнителни полицейски сили от областната дирекция.\r\nЕдин от тълпата, въоръжен с вила, тръгнал срещу полицейските служители. Въпреки многократните предупреждения и произведения със стоп патрон изстрел във въздуха, 35-годишният не спрял атаката и нанесъл удар с вилата на полицейски инспектор, причинявайки му натъртване и изкълчване на ставата на палец на дясна ръка.\r\r\n                \r\n                \r\n                След оказана медицинска помощ служителят е освободен. В самозащита той е произвел три изстрела със стоп патрони, използвайки служебното си оръжие. 59-годишният е транспортиран в болнично заведение и настанен в хирургично отделение без опасност за живота.\r\nЗадържан за срок до 24 часа е 35-годишният участник в инцидента. На място е извършен оглед. По случая е образувано досъдебно производство, уведомена е прокуратурата. Действията по разследването продължават.\r\n ", "date": "2019.09.09", "title": "Пиян мъж нападна с вила полицай в Червен бряг"}
{"url": "https://www.dnes.bg/kino/2019/09/09/sled-liubovta-e-ludost-varna-se-gotvi-za-animacionno-kino.422270", "text": "Малко след като приключи международният кинофестивал \"Любовта е лудост\" във Варна тече подготовката за следващия форум, посветен на седмото изкуство, а именно - Световния фестивал на анимационния филм.\r\nВ него участие ще вземат над 80 филма от цял свят. Продукциите са включени в конкурсната програма на 15-о издание, който ще се проведе от 11 до 15 септември.\r\nАнимациите ще бъдат оценявани от международно жури, чиито членове са Иван Богданов (България), Фернандо Галрито (Португалия), Теди Груя (САЩ), Павел Хорачек /Чехия/ и Олга Пярн (Естония).\r\nФилми ще се състезават в 6 късометражни, 5 пълнометражни и 2 детски програми. Успоредно с това в програмата на фестивала са планирани различни работилници, изложби, лекции, премиери.\r\n                    \n                    \n                \r\n                \r\n                \r\n                Зрителите ще имат възможност да видят експозиция на белгийски комикси, както и на работи на студенти от Нов български университет. Анри Кулев ще направи представяне на книгата си \"Ориент СексПрес\", а Фернандо Галрито ще проведе мастер клас. Ще се състоят и премиери на филмите на Ася Кованова \"Лист хартия\" и на Пенчо Кунчев \"Рози в нощта\".\r\nТри специални ретроспективни програми са сред акцентите на фестивала. Те са посветени на творчеството на Доньо Донев, на Николай Тодоров и на Тодор Динов.\r\n ", "date": "2019.09.09", "title": "След \"Любовта е лудост\" Варна се готви за анимационно кино"}
{"url": "https://www.dnes.bg/crime/2019/09/09/naivna-baba-za-vtori-pyt-dade-pari-i-zlato-na-alo-apashi.422224", "text": "Наивна баба от исперихското село Малък Поровец стана жертва на телефонни измамници за втори път, съобщиха от Областната дирекция на МВР в Разград.\r\nВчера тя е дала над 2000 лв. и злато, а първия път - през 2015 година, им дала  9400 лв.\r\nПри вчерашната измама непознат й се обадил на стационарния телефон, че се извършва полицейска  операция за залавяне на измамници и казал, че е необходимо им да окаже помощ, като  предаде всичките си налични пари.\r\nВъзрастната жена поставила в платнена  чанта 2770 лв. и 15 грама златни накити, които затиснала под кошче пред  детската градина в Малък Поровец.\r\nПо случая е започнато разследване.\r\n \r\n ", "date": "2019.09.09", "title": "Наивна баба за втори път даде пари и злато на ало апаши"}
{"url": "https://www.dnes.bg/stranata/2019/09/09/gaf-edno-narushenie-na-pytia-dvoina-globa.422187", "text": "Шофьор плати две глоби за едно нарушение. Вместо един фиш за 300 лв, заради превишена скорост Филип Евтимов от Сандански получава глоба в двоен размер, съобщава bTV.\r\nКамера заснема таксито на Евтимов с 95 км/ч - с 40 км/ч над разрешеното. Глобата не закъснява, но пристига в двоен размер. Шофьорът обяснява, че дошли два фиша с два различни номера за една и съща глоба - датата и часа съвпадали.\r\nГлобата я плаща шефът на Евтимов три години след нарушението, когато е спрян за проверка на пътя. Първоначално помислил, че водачът е сгрешил два пъти, но прави проверка.\r\nКамерата, заснела нарушението е на територията на кюстендилската полиция. От полицията отчитат грешката като техническа. Подобни нарушения са единици, уверяват органите на реда.\r\n                    \n                    \n                \r\n                \r\n                \r\n                Проблемът се решава с подаване на заявление. \"Може да бъдете снимати във Варна, а да живеете в Петрич. В най-близкото полицейско управление по постоянен адрес депозирате искане\", обясняват от полицията.\r\nНадвзетите пари се възстановяват по банков път в срок до 30 дни.\r\n\"\r\n ", "date": "2019.09.09", "title": "Гаф: Едно нарушение на пътя - двойна глоба"}
{"url": "https://www.dnes.bg/notifikacii/2019/09/09/koi-shte-ponese-otgovornost-za-izgorenoto-zname-v-melbyrn.422291", "text": "Австралийските власти ще бъдат призовани да потърсят отговорност за изгореното българско знаме в Мелбърн по време на демонстрация срещу т.нар. Преспанско спразумение.\n\r\nПо разпореждане на вицепремиера Екатерина Захариева временно управляващият посолството на България в Австралия Петър Николаев е поискал среща в Министерството на външните работи и търговията, съобщават от МВнР на страницата си във Фейсбук.\r\nОсвен това българският дипломат ще отправи молба органите на реда да се противопоставят в бъдеще срещу опити за поругаване на държавни символи.\r\nМакедонски изселници протестираха пред консулството на Северна Македония в Мелбърн, Австралия, срещу Преспанското споразумение за новото име на страната.\r\nДемонстрантите запалиха българско, гръцко и албанско знаме и картонени фигури на премиера на Северна Македония Зоран Заев и вицепремиера Радмила Шекеринска.\r\n\r\n\r\n\r\n\r\n ", "date": "2019.09.09", "title": "Кой ще понесе отговорност за изгореното знаме в Мелбърн?"}
{"url": "https://www.dnes.bg/mish-mash/2019/09/09/nai-moshtniiat-glas-na-sveta-smiliana-za-magiiata-rodopite-i-gaidite.422213", "text": "\r\nНейният глас е най-мощният в света - трудно е човек да не чуе Смиляна Захариева. Рекордът й е вписан през юни миналата година в книгата на рекордите на Гинес. \n\r\nГласът на Смиляна е толкова мощен, че техниката отчита 113,8 децибела на 2 метра и половина от нея. \n\r\nСмиляна е завършила музикалното училище в с. Широка лъка. Родопският фолклор е в кръвта й, както и в дипломата й. \n                    \n                    \n                \r\n                \r\n                \r\n                \r\n\"Родопското пеене е нещо по-различно от това във всички области, специално в България\", обяснява Смиляна пред . \n\r\nНейният глас е трениран именно за това характерно пеене. А няма родопска песен без гайда. \n\r\n\"Родопската гайда не може да свири тихо и поради тази причина певиците се школуват така, че да овладеят стихията на гайдата\", казва Смиляна. Именно затова певиците се школуват така, че да са в синхрон с музиката. \n\r\nСилният и звучен глас на Смиляна е звучал на различни места по света - в Сахара, на свещения хълм Тара в Ирландия, в древния йордански град Петра. \n\r\nЛюбимата й сцена обаче си остава гайдарския събор в с. Гела.\r\n   ", "date": "2019.09.09", "title": "Най-мощният глас на света Смиляна: За магията, Родопите и гайдите "}
{"url": "https://www.dnes.bg/obshtestvo/2019/09/09/alternativi-bez-dim.422252", "text": "Най-доброто нещо, което можете да направите, когато става дума за тютюнопушене, е да не пушите изобщо. Въпреки това, за много хора борбата или дори отричането на истинското удоволствие от пушенето е трудно. Разбира се, трудно не означава невъзможно, но нека бъдем честни – повечето пушачи трудно се отказват от ритуала си като кафе с цигара сутрин или с чаша вино след дълъг и напрегнат ден.\n\r\nВ дигиталната ера, когато всички навици подлежат на промяна, употребата на тютюн също променя своята форма. Радикалната промяна на навика дойде с устройствата, които нагряват тютюна без да го горят. Устройства като IQOS, glo и други премахват цигарения дим, който съдържа над 6000 вещества, 100 от които доказани канцерогени, и така намаляват риска за пушачите и тези около тях.\n                    \n                    \n                \r\n                \r\n                \r\n                \r\nПазарът на днешното поколение бездимни устройства се развива изключително бързо, а общественият дебат за намалената вреда и достъпът до по-добри алтернативи за пушачите е по-актуален от всякога. Трябва ли да се борим за настояще без тютюневи и никотинови продукти, или просто да сведем до минимум вредата в свят, в който тютюнът неизбежно ще продължи да бъде употребяван? Дали предлагането на по-малко рисков начин на употреба ще откаже голяма част от пушачите от вредния навик и ще намали вредата за обществото като цяло? Наистина ли са по-малко вредни новите бездимни алтернативи? Списъкът с въпроси е дълъг, но ще потърсим отговори на някои от тях.\n\r\nЗа разлика от обикновените цигари, популярните IQOS устройства нагряват късове от истински тютюн, като при употребата се отделя пара, която съдържа вода и никотин, няма катрани и вредните вещества са намалени до 95%. Те се различават от електронните цигари, като популярното устройство Juul например, които изпаряват никотинова течност.\n\r\n\n\r\nНаскоро, изследователи от Университета в Лювен и Университета „Томас Мор“ в Белгия са провели проучване, което сравнява бездимния продукт с електронни цигари и нормални цигари с две цели: измерване на нивата на въглероден монооксид преди и след употреба на продуктите и за определяне на потенциала на всеки продукт да отговори на нуждите на потребителите, след като са се въздържали от пушене за едно денонощие. Резултатите на 30 участника отговарят на очакванията, като показват, че цигарите в най-голяма степен задоволяват желанието, успокояват симптомите на въздържанието и субективната оценка, следвани от бездимните устройства и електронни цигари. Авторите стигат до заключението, че бездимните устройства могат да задоволят желанието за пушене без силното въздействие на въглероден монооксид, което пушенето на цигари предизвиква. Те установяват също, че потребителите, за които тютюневите изделия с нагряване и електронните цигари са новост, демонстрират предпочитания към бездимните продукти пред подложените на тест електронни цигари.\n\r\nТова и други подобни скорошни проучвания доказват потенциала в идеята, която поддръжниците на съвременните начини за тютюнопушене, се опитват да предложат. Идеята, че съвременните устройства не са някаква допълнителна опасност към темата за цигарите и други тютюневи изделия, а по-скоро по-разумна алтернатива.\n\r\nТе позволяват на онези над 1 милиард пушачи, които не могат да се откажат, да останат пушачи, като същевременно намалява риска за здравето в сравнение с тютюнопушенето.\n\r\nРазбира се най-добрият избор е пълен отказ, който се оказва труден за 9 от 10 от пристрастените към никотина. Затова специалистите по обществено здраве препоръчват никога да не се започва, независимо от това как ще употребявате тютюна. \r\n ", "date": "2019.09.09", "title": "Алтернативи без дим"}
{"url": "https://www.dnes.bg/rock/2019/09/09/ahat-signal-i-milena-zabivat-na-edna-scena.422260", "text": "Ако помните времето, когато музиката в България се издаваше първо на плочи… Ако помните кога се родиха звездите в българския рок… Ако помните първите им концерти в една епоха, когато бунтът бе част от музиката, то Походът на българския рок е точно за вас!\n\r\nЧаст от големите имена на българския рок - Сигнал, Ахат и Милена, се готвят за своя рок поход на 27 септември в зала 1 на НДК. Концерт, който ще събуди много спомени и неподправени емоции.\n\r\nАхат полагат своето начало през 1986 г., когато се обединяват талантливите, дългокоси момчета от Музикалната академия и ХТИ. От онези далечни времена, чак до днес, десетилетия по-късно, Ахат разтърсват сцената и покоряват сърца. Формулата за сценично многолетие на Ахат се крие в страшно доброто звучене на групата на живо, дълбочината на музиката им.\n                    \n                    \n                \r\n                \r\n                \r\n                \r\nСигнал пък започват да свирят през 1978 г. и днес са най-старата активна група в България. Във визитката на Данчо Караджов и компания личат 18 албума, 6 000 концерта и половин милион продадени плочи.\n\r\nМилена Славова започва своята кариера по 80-арски и типично за времето си. От рок трио Милена, през Ревю, Орион, Ера. ", "date": "2019.09.09", "title": "Ахат, Сигнал и Милена забиват на една сцена"}
{"url": "https://www.dnes.bg/stranata/2019/09/09/momichence-prostrelia-sestra-si-s-vyzdushna-pushka.422259", "text": "12-годишно дете е простреляно с въздушна пушка при инцидент в хасковско село, съобщават от Областната дирекция на МВР.\r\n\r\nДетето е с рана на пръстите на левия крак, като за щастие няма опасност за живота му. \r\n\r\nСигналът е получен в РУ - Хасково от Центъра за спешна медицинска помощ в града. Съобщено е за постъпило за лечение 12-годишно момиче, което по-рано през деня в село в областта е било простреляно по невнимание с въздушна пушка от 9-годишната си сестра. \r\n\r\nУстановена е контузна рана на пръстите на ляв крак. След оказана медицинска помощ момичето било освободено за домашно лечение без опасност за живота. \r\n\r\nЗа случая е уведомен отдел \"Закрила на детето\", на майката е съставен акт. Пушката е предадена от бащата с протокол за доброволно предаване. Работата по случая продължава. \r\n ", "date": "2019.09.09", "title": "Момиченце простреля сестра си с въздушна пушка"}
{"url": "https://www.dnes.bg/stranata/2019/09/09/kmetyt-na-nesebyr-obshtinite-sa-nai-dobrite-stopani-za-plajovete.422232", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Общините биха били най-добрите стопани на плажните ивици, заяви кметът на Несебър Николай Димитров в предаването \"Директно\" по Bulgaria ON AIR. \n\r\n\"Общините са най-естествените стопани на плажните ивици, защото не са търговски дружества и могат да си позволят да поддържат ниски цени на чадърите и шезлонгите“, обясни градоначалникът. \r\n \r\nИнтервюто му е част от специалната рубрика на предаването \"Директно“ – \"Директно от общините“, която в периода от 29 август до 6 септември срещана зрителите с кметове на шест града, които коментираха основните проблеми в общините, които управляват и плановете им за тяхното решение. \r\n                    \n                    \n                \r\n                \r\n                \r\n                По повод липсата на кадри в сферата на туризма и опитите на хотелиерите да се справят с недостига чрез внос на работна ръка от чужбина, кметът заяви, че това е временна мярка. „Вносът запълва някакви места, но тези кадри не са на това ниво, което очакват нашите хотелиери, които са на европейско равнище. Затова работим за разширяването на гимназията по туризма, която дава квалифицирани кадри“, обясни Димитров. \n\r\nПо повод слуховете, че Несебър може да бъде изключен от списъка на ЮНЕСКО за световно културно наследство, кметът заяви: \n\r\n\"През годините успяхме да поправих това, което беше пропуснато в развитието на Стария Несебър. Имаме направления, по които трябва да работим, предписания от Комитета за световно наследство, по които вече работим“. \n\r\nЦялото интервю с кмета на Несебър Николай Димитров гледайте във видеото.\n\r\n ", "date": "2019.09.09", "title": "Кметът на Несебър: Общините са най-добрите стопани за плажовете "}
{"url": "https://www.dnes.bg/kino/2019/09/09/vtorata-chast-na-to-splashi-konkurenciiata-v-sasht.422229", "text": "\"То: Част втора\" - продължението на хоръра, адаптиран по романа на Стивън Кинг, зае първото място в бокс-офис класацията на Северна Америка с приходи от 91 милиона щатски долара, съобщиха световните информационни агенции.\r\nДебютът на филма с Джесика Частейн, Джеймс Макавой и Бил Скарсгард е впечатляващ, но не колкото на оригинала \"То\", който събра 123 милиона щатски долара преди две години. Въпреки това \"То: Част втора\" е на второ място по приходи на хорър през първия уикенд в Северна Америка.\r\nОт прожекциите по света \"То: Част втора\" събра още 94 милиона долара и приходите му станаха общо 185 милиона долара. Отзивите за филма обаче не са толкова добри, колкото за първия - 64 процента \"свежо\" на сайта Ротън томатоус при 87 процента за първия филм.\r\n                    \n                    \n                \r\n                \r\n                \r\n                Водачът от миналата седмица \"Код: Ангелът\" слезе на второ място с приходи от 6 милиона долара през уикенда. Трето място в бокс-офис класацията на Северна Америка зае \"Момчета за пример\" с 5,4 милиона долара, пише БТА.\r\nЧетвърти е \"Цар Лъв\" с 4,2 милиона долара, следван от \"Победител\" (Overcomer) с 3,8 милиона долара. \r\n ", "date": "2019.09.09", "title": "Втората част на \"То\" сплаши конкуренцията в САЩ"}
{"url": "https://www.dnes.bg/obshtestvo/2019/09/09/nisko-zaplashtane-pretovarvane-nad-1-mln-bylgari-v-kapana-na-depresiiata.422209", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБлизо 1 милион българи страдат от депресия и професионално прегряване. Оказва се, че работната среда е един от основните фактори, които водят до тези състояния.\r\n и още куп други проблеми карат неизвестен към момента брой служители да напускат работните си места. \n\n\n\r\nПсихическите проблеми като следствие на работния процес се наблюдават не само в България.\r\n\"Трябва да се вземат мерки от страна на работодатели и държава, проблемът се задълбочава от около 20 години насам. Те обаче карат бизнеса да се страхува\", каза специалистът по управление на човешки ресурси и организационно консултиране Анелия Горгорова.\r\n                    \n                    \n                \r\n                \r\n                \r\n                , дори когато попадаме в познати ситуации.\r\n\"Хубаво е да има няколко точки на стабилност - семейство, спорт, неща, които ни държат извън работата\", обясни тя.\r\nПсихиатърът д-р Веселин Герев подчерта, че до няколко години депресията ще влезе в първата тройка на причините за неработоспособност.\r\n\"Темата трябва да се раздели на две - София и провинция. В Пловдив хората са отчаяни заради липсата на ангажираност, докато в столицата те са свръхангажирани и не си доспиват\", посочи той пред .\r\nПо думите му, когато пациентите потърсят неговата помощ, напрежението е преминало в състояние, променящо биохимията на мозъка и са нужни медикаменти.\r\n„. Безсънието е сигурен симптом за бърнаут\", подчерта още психиатърът.\r\nКъм работодателите Герев се обърна с думите: Докато на вас не ви се случи, няма да разберете през какво минават служителите ви.\r\nТой допълни, че във Франция дори вече e забранено да се пращат мейли на работниците след работно време.", "date": "2019.09.09", "title": "Ниско заплащане, претоварване... Над 1 млн. българи в капана на депресията"}
{"url": "https://www.dnes.bg/world/2019/09/09/nad-10-zaginali-pri-katastrofa-v-maroko-zaradi-navodneniia.422189", "text": "Най-малко 11 души загинаха в Мароко при катастрофа на автобус, причинена от придошла река в провинция Еррашидия, съобщиха местните власти, цитирани от Франс прес.\r\n\r\nСред евакуираните 27 пътници има няколко ранени, които са откарани в болницата на град Еррашидия.\r\n\r\nОт края на август в Мароко бушуват силни бури, които предизвикаха наводнения, причинили големи материални щети в няколко селища, пише БТА.\r\n ", "date": "2019.09.09", "title": "Над 10 загинали при катастрофа в Мароко заради наводнения"}
{"url": "https://www.dnes.bg/notifikacii/2019/09/09/misteriozna-bolest-pogna-kuchetata-v-norvegiia.422239", "text": "Десетки кучета в Норвегия са засегнати отскоро от мистериозна и понякога фатална болест. Заболяването предизвика притеснение сред собствениците на домашни любимци и те получиха препоръка да избягват контакти между кучета или групови разходки, предаде АФП.\n\n\r\n\n\r\nОколо 200 кучета са имало еднакви симптоми – кървава диария и повръщане, изтощение. Около 25 са смъртните случаи до момента, съобщи днес Норвежкия ветеринарен институт, пише БНР. \n\r\nБроят е приблизителен, тъй като скандинавската страна няма национален регистър.\r\n                \r\n                \r\n                \r\nСпоред института може да не става въпрос за една и съща болест, тъй като различни заболявания може да доведат до тези симптоми при кучетата.\n\r\nАутопсии на 10 животни са показали наличие на глисти, а пет от тях са имали „голямо количество нива“ на две бактерии - Clostridium perfringens и Providencia alcalifaciens.\n\r\nВ социалните медии вече се завъртяха няколко теории, сред които вирус, бактерия, хранително или умишлено отравяне.", "date": "2019.09.09", "title": "Мистериозна болест погна кучетата в Норвегия "}
{"url": "https://www.dnes.bg/temida/2019/09/09/sotir-cacarov-poiska-pasportite-na-dvama-chujdenci.422216", "text": "Главният прокурор поиска да бъде взето българското гражданство на чужденци, съобщиха от прокуратурата.\n\n\r\nВъв Върховната касационна прокуратура са постъпили сигнали от ДАНС за допуснати нарушения в хода на процедурата по придобиване на гражданство, както и за неизпълнение на задълженията за поддържане на направени инвестиции, станали основание за получаване на българско гражданство.\n\r\nПрез юни Сотир Цацаров поиска отнемането на гражданство на Сергей Олегович Дружинин, Каир Закирович Рахимов, Владислав Леонидович Левицкий и Галина Олеговна Улютина, а през юли и на Магди Мохеб Камил Кассабгуи и Мустафа Мухаммад Хюсеин Хемани.\n\r\nВ хода на извършваната от Върховна касационна прокуратура проверка са установени основания за отмяна на натурализацията по отношение на още две лица, граждани на други държави.\n\r\nЗа всеки от тях главният прокурор Сотир Цацаров е сезирал министъра на правосъдието, с искане да отправи предложение до президента на Република България за издаване на указ за отмяна на натурализацията.", "date": "2019.09.09", "title": "Сотир Цацаров поиска паспортите на двама чужденци"}
{"url": "https://www.dnes.bg/muzika-drugi/2019/09/09/mariia-ilieva-s-iznenada-zapisa-pesen-na-ispanski.422243", "text": "Мария Илиева се възползва от почивката между концертите от националното си турне, за да запише чисто нов сингъл. В края на лятото певицата ще зарадва почитателите си с латино хит, озаглавен Fuego (\"Огън\").\r\n\r\nЗа пръв път певицата пее на испански език, а самото парче е на румънски екип автори. Те го предложили на изпълнителката, а тя не се поколебала да го запише.\r\n\r\nЛятото на Мария Илиева бе наситено от концерти и пътувания. След успешното лятно турне \"Всичко – най-доброто от Мария Илиева\" в Пловдив, Бургас и Варна, певицата намери време за почивка в Америка. Вдъхновена от латино атмосферата в Маями, океана и плажа, където прекара близо месец със сина си Александър, тя е готова да представи новия си сингъл.\r\n\r\n\"Досега не съм правила подобна песен и вълнението е голямо. Надявам се да се хареса. Готвим lyric видео, малко по-късно идва и игралното такова\", разкри Илиева.", "date": "2019.09.09", "title": "Мария Илиева с изненада - записа песен на испански"}
{"url": "https://www.dnes.bg/obrazovanie/2019/09/09/borisov-shte-imame-resor-v-ek-dostoen-za-bylgariia.422241", "text": "Убеден съм, че ще имаме ресор, който ще ни харесва, ще е модерен и  ще е достоен за България и поне три пъти по-голямо финансиране от  досегашното\", каза премиерът Бойко Борисов относно ресора на комисаря от  България в състава на новата Европейска комисия.\r\nПри откриването на на модернизираната учебната база на Националната спортна академия \"Васил Левски\" на ул. \"Гургулят\" 1 той каза още, че близо 1 милиард лева се отпускат за образователна инфраструктура в страната.\r\nОбщото финансиране на обекта е 3 755 636 лв., като националното финансиране е в размер на 525 000 лв. Обновяването на учебната база на академията включва ремонт на старата сграда и изграждане на нова зала за спорт.\r\n                    \n                    \n                \r\n                \r\n                \r\n                \"В центъра на града да имаш университет е много удобно. Бази, които струват десетки милиони, не позволихме да бъдат откраднати и дадохме на спортната академия да ги стопанисва\", добави министър-председателят.\r\nВ учебната база на Националната спортна академия е осигурено ново обзавеждане и оборудване на учебните зали и кабинети, на конферентната зала, библиотеката, читалнята, както и на фитнес залата и съблекалните. Обновяването на материално-техническата база на НСА и подобряването нa учебния процес ще улеснят въвеждането на нови методи на обучение на младите хора. Подобрените условия и модерните учебни и спортни зали и кабинети ще стимулират мотивацията на студентите за по-добра активност при усвояване на знанията и последващата им реализация на труда.\r\n ", "date": "2019.09.09", "title": "Борисов: Ще имаме ресор в ЕК, достоен за България "}
{"url": "https://www.dnes.bg/stranata/2019/09/09/neobichaino-kola-blysna-helikopter-v-rodopsko-selo.422240", "text": ", а виновникът за инцидента е избягал. За необичайното произшествие съобщават от полицията в Смолян.\r\nСигналът за инцидента е постъпил на 8 септември. Той е бил подаден от 40-гоидишен мъж от Горна Оряховица - авиомеханик в частна фирма.\r\nТой съобщил, че е  в бившето телеугоително стопанство в Павелско хеликоптер \"Enstrom 480 B\".\r\nЩетите са причинени от неизвестно засега моторно превозно средство. В резултат на удара е повредена селскостопанска система за обработване на гори, предаде DarikNews.bg.", "date": "2019.09.09", "title": "Необичайно: Кола блъсна хеликоптер в родопско село"}
{"url": "https://www.dnes.bg/stranata/2019/09/09/piian-s-nad-3-promila-sedna-zad-volana-arestuvaha-go.422237", "text": "Полицията задържа 52-годишен мъж, управлявал автомобил с 3,10 промила алкохол, съобщиха от ОДМВР – Кърджали.\r\n\r\nМъжът бил спрян за проверка около 18,30 часа вчера в Крумовград.\r\n\r\nМъжът управлявал \"Опел\" и при извършен тест техническото средство показало резултат 3,10 промила. Мъжът е отказал кръвна проба за анализ. \r\n\r\nЗадържан е в полицейското управление и образуваното бързо производство.", "date": "2019.09.09", "title": "Пиян с над 3 промила седна зад волана, арестуваха го"}
{"url": "https://www.dnes.bg/zvezdi/2019/09/09/vdovicata-na-chestyr-ot-linkin-park-se-sgodi.422247", "text": "Вдовицата на Честър Бенингтън, Талинда Бенингтън, се е сгодила. Тя направи това разкритие в социалната мрежа Instagram, като обяви, че отново се е влюбила и планира да се омъжи.\r\n\"Много съм щастлива да обявя, че съм сгодена за моя ангел на земята - Майкъл Ф. Тук съм, за да ви кажа, че можете да намерите любовта отново след трагедия. Че смъртта на сродната ви душа не означава смърт на вас. Моето семейство, моите приятели и братята ми от Linkin Park го приветстваха в семейството с отворени обятия. Ще продължа да почитам Честър и ще продължа с мисията на живота си - да направя така, че неговата смърт да не е напразна. За всички, които са оцелели след самоубийство на близък - вие можете отново да сте щастливи. Може да имате място в сърцето си за скръб, радост, щастие, тъга, любов. Благодаря ви за продължаващата ви подкрепа и любов\", написа Талинда.\r\n \r\nВокалистът на Linkin Park се самоуби на 20 юли 2017 г. \r\n \r\n", "date": "2019.09.09", "title": "Вдовицата на Честър от Linkin Park се сгоди"}
{"url": "https://www.dnes.bg/sofia/2019/09/09/za-vtora-godina-syzercavame-zaleza-ot-vitosha.422233", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗа втора поредна година ще можете да видите залеза от Витоша.  Достатъчно е само да се запишете предварително през уеб сайта на  \"Балканик\". Те организират съзерцаването на последните слънчеви лъчи  всеки четвъртък през летните месеци.\r\n\"Идеята се зароди преди 2  години и половина. Искахме да покажем нашата България на пътешественици  от целия свят\", сподели основателят на платформата Асен Величков.\r\nСъоснователят Лаура Славов допълни, че мисията им е да мотивират и .\r\n\"Все  повече българи имат желание да се впуснат в подобни приключения. Искат  да пробват нещо ново и да предизвикат себе си, като покрай това се  запознаваме с много готини млади хора, които наистина имат една култура  да опазват природата, която започва да се предава и на другите\", допълни  тя пред \r\n                    \n                    \n                \r\n                \r\n                \r\n                Уникалното преживяване .", "date": "2019.09.09", "title": "За втора година: Съзерцаваме залеза от Витоша"}
{"url": "https://www.dnes.bg/politika/2019/09/09/vmro-iskat-registyr-na-seksualnite-prestypnici.422245", "text": "„Тук не става дума за лов на вещици или за истерия. Става дума за превенция. Тя е ключът към противодействието на всеки вид престъпност.“, това се казва в позицията на председателя на „Патриоти за София“ в СОС и член на националното ръководство на ВМРО – Българско национално движение Карлос Контрера. \n\n\r\n\n\r\nРеакцията му е провокирана от зачестилите случаи на сексуални престъпления, често съпроводени и с убийство на жертвите. \r\n                    \n                    \n                \r\n                \r\n                \r\n                \"Само за последните месеци станаха обществено известни няколко брутални примера: изнасилването и убийството на Виктория в Русе, сексуалната гавра на един баща – учител със собствената му дъщеря, изнасилването и убийството на 7-годишната Кристин в Сотиря, последвано от нов опит за сексуално посегателство на малко момиченце, отново там, гаврата и изнасилването на 12-годишно момче от други малолетни момчета в Раковски, както и стотиците случаи на поругани възрастни жени в малките населени места и хилядите изнасилвания, останали неизвестни за обществото.\n\r\nДокато за този проблем не се говори и се разчита основно на сега действащия Наказателен кодекс, а и на последвалата саморазправа с извършителите на такива деяния от другите затворници, ако въобще те стигнат до затворите, ще оставаме неми свидетели и реално ще бъдем косвени съучастници на тези жестокости\". \r\nЕто защо Контрера е категоричен, че спешно трябва да бъде изготвен регистър на сексуалните престъпници. Само така може да бъдем спокойни, че тези хора не са аниматори на детските партита на децата ни, че не са техни учители или треньори.", "date": "2019.09.09", "title": "ВМРО искат регистър на сексуалните престъпници"}
{"url": "https://www.dnes.bg/obrazovanie/2019/09/09/paralelnoto-obrazovanie-4-000-leva-na-godina-izliza-7-klasnik.422255", "text": "Подготовката на седмокласник за националното външно оценяване излиза на родителите до 4 000 лева. Освен подготовката на седмокласниците за задължителните занятия, родителите трябва да пресметнат и цената на курсове и извънкласни занимания. \n\r\nПодготовката в школите излиза около 1 000 лева годишно, а индивидуалните уроци вървят между 30 и 50 лева на час. Според последните проучвания на образователен сайт 18% от учениците вярват в частните уроци при подготовката за училище, а между 50 и 100 лв. за дете всеки месец отиват за допълнителни курсове, съобщава Нова тв. \n\r\nДве посещения по основните дисциплини излиза по 30 лева на предмет - т.е. 60 лева на седмица. Това означава, че на месец обучението е 240 лева. Отделно са всички спортни занимания и така сметката за издръжката на един седмокласник отива до 4-500 лева на месец, пресмятат родители. \n                    \n                    \n                \r\n                \r\n                \r\n                \r\nТака се оказва, че на година родителите инвестират между 90 и 100 млн. лева в паралелната образователна система. Вече почти всички деца ходят на допълнително уроци, а някои започват с подготовката още в 6 клас. \n\r\nМалко по-изгодно за родителите излиза да запишат децата си в група. Тогава цената на уроците е между 1000 и 1500 лева на глдина. \n\r\nНай-евтино е в държавните и общински школи, където заниманията са между 10 и 60 лева. \n\r\n ", "date": "2019.09.09", "title": "Паралелното образование: 4 000 лева на година излиза 7-класник"}
{"url": "https://www.dnes.bg/eu/2019/09/09/fon-der-laien-utvyrdi-spisyka-s-novi-evrokomisari.422257", "text": "Новоизбраният председател на Европейската комисия Урсула фон дер Лайен съобщи, че е утвърдила списъка с предложения за нови еврокомисари, който ще представи на Европейския парламент.\r\nЗа България се потвърждава името на еврокомисаря Мария Габриел.\n\r\nУточнено е, че утре по обяд Урсула фон дер Лайен ще представи разпределението на отговорностите в новата ЕК.\r\n\r\nСъобщението показва, че за Румъния е одобрена Рована Плумб. Тя бе едно от двете имена, предложени от Букурещ. Румънските власти единствени откликнаха на желанието на Урсула фон дер Лайен да предложат мъж и жена за еврокомисар, за да се постигне полово равновесие в новата комисия, пише БТА.\r\n\r\nДо 1 ноември се предвижда предложените за нови еврокомисари да преминат изслушвания и гласуване в ЕП. След това те ще положат клетва пред Съда на ЕС.", "date": "2019.09.09", "title": "Фон дер Лайен утвърди списъка с нови еврокомисари"}
{"url": "https://www.dnes.bg/obrazovanie/2019/09/09/vylchev-otnovo-trevojen-ima-seriozen-nedostig-na-uchiteli.422254", "text": "Има сериозен недостиг на учители във всички направления, кризата ще се задълбочава през следващите десет години. Това каза пред журналисти днес в Поморие министърът на образованието и науката Красимир Вълчев. Той информира, че между 4000 и 4500 учители се пенсионират ежегодно у нас, една част продължават да работят в системата след пенсионна възраст.\n\r\nЗа да се овладее кризата в системата, ежегодно трябва да постъпват два пъти повече учители. От друга страна възрастовата структура е такава, че младите хора, които постъпват на пазара на труда, са едва две трети от тези, които навлизат в пенсионна възраст. Т.е. ние имаме недостиг, обясни министърът. Той заяви, че системата на образованието е изправена пред предизвикателството да осигури достатъчно падагогически специалисти.\r\n                    \n                    \n                \r\n                \r\n                \r\n                Красимир Вълчев поясни, че тази година не се наблюдава криза в образованието, тъй като увеличението на възнагражденията давало резултат. Наблюдавала се тенденция, че педагози напуснали веднъж системата се връщали отново.\n\r\nМинистърът посочи, че традиционно има недостиг на учители по специалностите информационни технологии, английски език. Най-остър е недостигът на преподаватели по математика, физика, химия, учители по професионална подготовка.\n\r\nВажно е не само да обезпечим количествения недостиг, но и да мотивираме по-добрите ученици да се включат в педагогическата професия. В инженерните направления също сме предвидели стипендии. Имаме голяма нужда от педагози и инженерни специалисти, подчерта министърът.\n\r\nЗа да се стимулират все повече студенти да учат педагогически специалности, ще се въведат и допълнителни стипендии, подчерта Вълчев, цитиран от БТА.\n\r\nМинистърът бе в Поморие, където се срещна с учители от общината.", "date": "2019.09.09", "title": "Вълчев отново тревожен: Има сериозен недостиг на учители"}
{"url": "https://www.dnes.bg/stranata/2019/09/09/postradalite-pri-katastrofata-na-hemus-v-stabilno-systoianie.422193", "text": "Осем души остават в болница след вчерашната катастрофа между ТИР и автобус на магистрала \"Хемус\". Всички пострадали са в стабилно състояние. \n\n\r\n - 64-годишен мъж. Той е със счупени лява и дясна подбедрица. Подготвя се за операция, обясни на извънреден брифинг здравният министър Кирил Ананиев.\r\n48-годишна жена е настанена в болница \"Света Анна\". Тя е с лицево-челюсти наранявания. В стабилно състояние е и също предстои да бъде оперирана.\r\n– трима са с леки травми, обработени са и са освободени веднага.\r\n                    \n                    \n                \r\n                \r\n                \r\n                Мъж и жена са постъпили в болница „Царица Йоанна” с охлузвания и също са освободени.\r\n„През почивните дни преминаха пострадали от 28 катастрофи през „Пирогов”. Настанени са осем пациенти – четирима в неврохирургия и четирима в травматология. Дежурствата бяха тежки през тези почивни дни. ”, обясни шефът на „Пирогов” Асен Балтов, цитиран от bTV.\r\nДвамата апелираха хората да шофират внимателно.", "date": "2019.09.09", "title": "Пострадалите при катастрофата на \"Хемус\" – в стабилно състояние"}
{"url": "https://www.dnes.bg/sport/2019/09/09/nadal-triumfira-na-us-open-sled-epichen-mach-s-medvedev.422192", "text": "Рафаел Надал триумфира на турнира US open след епичен мач срещу Даниил Медведев. Испанецът спечели с 3:2 сета финала след 7:5, 6:3, 5:7 , 4:6, 6:4\r\n\r\nТака това е четвърта титла за Матадора в САЩ, като с този успех 33-годишният испанец се доближи само на една титла от Роджър Федерер.\r\nНадал вече има 9 победи и само 1 поражение от тенисисти, които са извън Голямата четворка. А за успехът му тази нощ бяха необходими 4 часа и 51 минути игра.\r\n", "date": "2019.09.09", "title": "Надал триумфира на US Open след епичен мач с Медведев"}
{"url": "https://www.dnes.bg/usa/2019/09/09/tovaren-korab-se-preobyrna-chetirima-dushi-v-neizvestnost.422190", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТоварен кораб се преобърна край бреговете на американския щат Джорджия. От екипажа са спасени 20 души, а други четирима са в неизвестност.\r\nПожарникари се опитват да стабилизират кораба и да възстановят спасителните дейности, които бяха прекратени заради пожар на плавателния съд.\r\nКорабът е превозвал автомобили и е пътувал за Балтимор, предаде .\r\nЗасега не се съобщава за замърсяване на водата. Издадено е обаче предупреждение да не се плува на няколко плажа, докато се взимат проби.", "date": "2019.09.09", "title": "Товарен кораб се преобърна, четирима души в неизвестност"}
{"url": "https://www.dnes.bg/obshtestvo/2019/09/09/kyrvava-bania-v-sofiia-za-9-septemvri-chestit-praznik-neblagodarnici.422194", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСофия осъмна с \"кървава баня\" в утрото на 9 септември. Столичен фонтан в Докторската градина бе оцветен в червено и се озова с надпис \"Честит празник, неблагодарници!\".\r\nКакто е известно, в годините през комунизма 9 септември бе честван като национален празник. Днес обаче той все по-често е заклеймяван. \n\nАвтор на \"кървавата бяна\" в близост до Руския културно-информационен център в София е скулпторът Андрей Врабчев. Той застана пред екип на Bulgaria ON AIR, за да обясни постъпката си.\n                    \n                    \n                \r\n                \r\n                \r\n                \r\n\"Има много убити, взимани са имоти... без съд и присъди. Не може цели групи от обществото да се крият зад маската на антифашизма. Не чувствам ръцете си окървавени, по някакъв начин ми олекна. Няма вандализъм, изкуството не трябва да бъде плахо. Позицията ми е морална, не е толкова политическа\", каза Андрей Врабчев.\n\r\nСкулпторът уточни, че му е струвало 120 лева, за да изрази позицията си по този начин. И призна, че е готов да понесе вината си за извършеното.\r\n\n\n\r\n\"Не искам да обиждам никого, искам да събудя размисъл. Мина достатъчно време, за да не се чувстваме обвинявани, а да преценим фактите. Да не разрешаваме този конфликт да бъде употребяван срещу интересите на нашия народ и държава\", обясни Андрей Врабчев в ефира на \"България сутрин\".\n\r\nПаметникът на Съветската армия пък за пореден път осъмна надраскан преди два дни. Според Врабчев монументът няма място в София в този му вид. По думите му може да бъде преместен като исторически спомен за това какво се е случило в миналото.", "date": "2019.09.09", "title": "\"Кървава баня\" в София за 9 септември: Честит празник, неблагодарници!"}
{"url": "https://www.dnes.bg/kino/2019/09/09/sled-veneciia-jokera-bydesht-favorit-za-oskar.422185", "text": "\"Жокера\" на американския режисьор Тод Филипс спечели наградата \"Златен лъв\" за най-добър филм на кинофестивала във Венеция, а Голямата награда на журито получи историческият трилър \"Офицер и шпионин\" на Роман Полански, съобщи БТА, позовавайки се на световните информационни агенции.\r\n\"Жокера\", който наследява за наградата \"Златен лъв\" филма \"Рома\"на Алфонсо Куарон, беше един от фаворитите на пресата. Кинокритиците му предричат номинация за \"Оскар\". Те определиха изпълнението на Хоакин Финикс като Жокера като \"сензационно\".\n\n\r\n\"Благодаря, че ми се довери с твоя невероятен талант\" - заяви, получавайки наградата, Тод Филипс, обръщайки се към Хоакин Финикс. Той подчерта, че актьорът, който прави впечатляваща роля на изтормозен и болен човек, подритван от живота, \"е най-свирепият, смел и дързък лъв, който познава\".\r\n                    \n                    \n                \r\n                \r\n                \r\n                Филмът проследява произхода на персонажа и трансформацията му от осмиван самотник в уверен злодей. По времето, когато се развива действието, Брус Уейн - бъдещият супергерой Батман, е още дете. С \"Жокера\" Тод Филипс предлага нов подход към филмите за супергерои.\r\n\"Проява на дързост е една индустрия като тази в САЩ да поеме риска да създаде \"Жокера\" - каза председателката на журито Лукресия Мартел. - Това е размисъл върху героите и антигероите\".\r\nПо думите на режисьора Тод Филипс една от водещите теми, които засяга кинотворбата му, е \"липсата на състрадание в света\".\r\nВтората по значимост награда на кинофестивала във Венеция - Голямата награда на журито, спечели филмът \"Офицер и шпионин\"(\"Аз обвинявам\") на Роман Полански за аферата \"Драйфус\" и зараждането на национализма и антисемитизма в Европа. Предишния ден той спечели и наградата на ФИПРЕСИ - Международната федерация на филмовия печат. 86-годишният Полански не дойде на фестивала. Наградата от негово име прие съпругата му Еманюел Сение.\r\nОрганизаторите на кинофестивала във Венеция бяха ракритикувани сериозно заради решението да включат \"Офицер и шпионин\" в конкурсната програма. В своя защита те заявиха, че филмът, а не човекът, подлежи на разглеждане от журито.\r\nРоман Полански още е в полезрението на американското правосъдие, след като бяга, когато е признат за виновен в изнасилването на малолетно момиче през 1977 г.\r\nНаграда \"Сребърен лъв\" за най-добър режисьор спечели шведът Рой Андершон за филма \"За безкрайността\". Преди няколко години той спечели наградата \"Златен лъв\" с \"Гълъб, кацнал на клон, разсъждавайки върху съществуванието\".\r\nНаградата за най-добър актьор - купа \"Волпи\", спечели италианският актьор Лука Маринели за ролята във филма \"Мартин Идън\". Творбата е адаптация на едноименния роман на Джек Лондон и разказва за беден, амбициозен писател. Сюжетът е пренесен в Неапол в началото на 20 век. Лука Мартинели посвети наградата си \"на всички, които спасяват хора в морето\".\r\nЗа най-добра актриса журито определи французойката Ариан Аскарид за ролята в \"Световна слава\" (Gloria Mundi\"). Във филма тя играе майка, която отчаяно се опитва да помогне на финансово притиснатото си семейство. Действието на драмата се развива в Марсилия.\r\nСпециалната награда на журито получи документалният филм \"Мафията не е това, което беше\" на Франко Мареско.\r\nНаградата за най-добър сценарий спечели анимацията \"Чери лейн No 7\" на режисьора Юнфан.\r\nСред филмите, зо които се очакваше да получат награди на кинофестивала във Венеция, но не успяха, бяха \"Брачна история\" на Ноа Баумбак, \"Ема\" на Пабло Лараин, \"Пералнята\" на Стивън Содърбърг.\r\nКинофестивалът във Венеция е най-старият в света - учреден е през 1932 г. Миналогодишният лауреат на наградата \"Златен лъв\" - \"Рома\" на Алфонсо Куарон спечели награда \"Оскар\" за най-добър чуждоезичен филм, най-добър режисьор и оператор.", "date": "2019.09.09", "title": "След Венеция: \"Жокера\" бъдещ фаворит за \"Оскар\""}
{"url": "https://www.dnes.bg/obshtestvo/2019/09/09/osvobojdenieto-i-omrazata-9-septemvri-otnovo-ni-razdeli.422199", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОт празник, през въстание и революция, до преврат – 75 години по-късно все още събитията от 9 септември 1944 г. намират различни тълкувания. Едни са категорични, че случилото се тогава забавя европейското развитие на страната ни, а други са на мнение, че благодарение на това България присъства на европейската карта.\r\n. Причината е изложба, която руското посолство в столицата открива тази вечер, посветена на 75-ата годишнина от освобождението на Източна Европа от нацизма. \n\n\r\n                    \n                    \n                \r\n                \r\n                \r\n                , което посъветва руското посолство да не преиначава историята и по този начин да привилегирова конкретни политически кръгове у нас. Стигна се и до коментари от Москва.\r\n\"2019 година е кулминация за битката с историята - тази за младото поколение, вкарват ни в коловоз с неистини. Най-много ме притеснява, че всичко върви в контекста на омразата и кой е врагът\", каза историкът и експерт по геополитика Нина Дюлгерова.\r\nПо думите ѝ, ако искаме да имаме общество и нормални хора, трябва да приемем историята каквато е.\r\n\"Нека не забравяме и пословицата: \"Не слушай какво говорят, гледай какво правят\". Влизаме в релсите на омразата\", каза още тя.\r\nПолитическият анализатор Боян Чуков подчерта, че \r\n\"Правят го все едни и същи структури - НПО-та, свързани с външно финансиране. Русия ще претърпи едно от най-тежките си поражения в хибридната война. Отношението към нея няма политически цвят. Във всяка политическа партия има русофили и русофоби\", коментира Чуков пред .", "date": "2019.09.09", "title": "Освобождението и омразата – 9 септември отново ни раздели"}
{"url": "https://www.dnes.bg/mestni-izbori-19/2019/09/09/milko-kalaidjiev-dobrite-hora-shte-glasuvat-za-men.422200", "text": "Милко Калайджиев ще се кандидатира за кмет на Свиленград, издигнат от ДПС.\r\n„Добрите хора ще гласуват за мен, хората които ме харесват\", посочи певецът. \n\n\r\nПо думите му . Съпругата му обаче не е останала доволна, че ще се кандидатира за кмет.\r\n„25 години съм се доказал вече, имам над 200 песни, цяло творчество, което колкото и да бъде плюто, все пак остава”, отбеляза Милко Калайджиев пред bTV.\r\nСпоред него на първо място човек трябва да бъде дисциплиниран.\r\nЗа всичките почти 30 години демокрация съм видял какво ли не. Кое може да ме изненада”, посочи още Калайджиев.\r\nТой отбеляза, че все още не знае каква друга партийна подкрепа ще получи за кандидатурата си, но загатна, че кампанията му ще бъде много музикална и с много усмивки.", "date": "2019.09.09", "title": "Милко Калайджиев: Добрите хора ще гласуват за мен!"}
{"url": "https://www.dnes.bg/world/2019/09/09/rodeni-v-germanskiia-raihstag-deca-se-sybraha-v-berlin.422191", "text": "Петнайсетина души, родени в сградата на германския парламент - Райхстага - през последните години на Втората световна война, бяха посрещнати от председателя на Бундестага Волганг Шойбле на специално събиране, предаде ДПА.\n\r\nРайхстагът като институция води началото си от времето на Свещената римска империя. Германският парламент се нарича по този начин до разгрома на хитлерова Германия. В съвремието \"Райхстаг\" се нарича сградата, а \"Бундестаг\" – институцията.\n\r\nНе се знае точно колко бебета са били родени в историческата сграда в центъра на Берлин между 1943 и 1945 година, но е известно, че близка болница организира родилно отделение в мазето й в през този период, за да осигури безопасността на новородените и майките по време на бомбардировките.\n                    \n                    \n                \r\n                \r\n                \r\n                \r\n\"Не знаем колко хора са родени тук - всички документи са били унищожени\", каза 76-годишният Шойбле, който е доайенът на парламента.\n\r\nТой покани т. нар. бебета на Райхстага на специална обиколка на сградата и дискусия, пише БТА.\n\r\nСред тях е 74-годишната Марейле Ван дер Вист, която е родена на 15 септември 1944 година.\n\r\n\"Майка ми в напреднала бременност пътувала до бункера в Райхстага всяка вечер, а сутрин се връщала вкъщи. Нямам представа как е успявала да го прави в силно разрушения град, при непрекъснатите сирени и падащи бомби\", разказва Ван дер Вист.\n\r\nТя има пожизнено разрешение да посещава Райхстага, когато реши. \"Казаха ми, че мога да идвам когато си искам, с когото искам\", допълва жената.\n\r\nСред родените в сградата е и Михаел Турнес. Той описва как хората занемяват, когато видят свидетелството му за раждане, на което на ръка е написано \"роден в Райхстага\".\n\r\nСъщото пише и на свидетелството за раждане на Моника Айзер, макар и на машина.\n\r\nПосещението на Берлин и Райхстага за мен винаги е нещо специално - историята е навсякъде, казва тя.", "date": "2019.09.09", "title": "Родени в германския Райхстаг деца се събраха в Берлин"}
{"url": "https://www.dnes.bg/akoshtete-vqrvaite/2019/09/09/sedmichen-liuboven-horoskop-za-9-15-septemvri.421949", "text": "Втората седмица на септември ще ни донесе много положителни емоции в любовта. Повече за това какво ви очаква според зодията, вижте в любовния хороскоп на Az-jenata.bg\r\n\r\nЛюбовният ви живот става все по-хубав. Тази събота, Венера ще се премести във вашия партньорски сектор и ще остане тук до 8 октомври. Обвързаните представители на зодията ще се чувстват сякаш са на меден месец. Любимият човек ще ви накара да се чувствате обичани, ценени, привлекателни. Някои дори може да се сгодят. В случай, че се срещате с някого, отношенията ви може да се задълбочат.\r\n\r\nМарс все още се движи през вашия любовен сектор, правейки всичко по-романтично. Тази седмица той ще бъде в перфектна позиция към Сатурн и вие няма как да не го усетите.\r\n                    \n                    \n                \r\n                \r\n                \r\n                Определено няма да останете разочаровани, що се отнася до случващото се в спалнята ви. Необвързаните Телци имат шанс за ново познанство, благодарение на подкрепата на Венера.\r\n\r\nЛюбовта определено е около вас, Близнаци! В събота Венера се премества във вашия сектор за романтиката и така ще остане до 8 октомври. Имате невероятния шанс да срещнете интересна личност и да се влюбите. Това може да е не само изключително привлекателна личност, но като характер да ви допадне. Ще се радвате да разберете, че този човек не търси игрички, а сериозни взаимоотношения. Обвързаните Близнаци може да решат да си имат бебе.\r\n", "date": "2019.09.09", "title": "Седмичен любовен хороскоп за 9 - 15 септември"}
{"url": "https://www.dnes.bg/obshtestvo/2019/09/09/nedostig-na-priemni-roditeli-u-nas-nai-zle-v-sofiia.422197", "text": "Националната асоциация за приемна грижа отчита недостиг на приемни родители в големи региони на страната. Най-сериозен е проблемът в столицата, където е и най-голям процентът на нуждаещите се деца.\r\n което според асоциацията е крайно недостатъчно. Като основна причина за недостига те изтъкват липсата на системна държавна подкрепа, свръхконтрола на социалните служби и липсата на социални права. \n\r\nРезултатите от национално представително допитване, реализирано от Изследователския център \"Тренд“ по поръчка на Националната асоциация за приемна грижа, показаха, че всеки шести българин би станал приемен родител, ако получава заплата и издръжка от държавата за приемното дете.\r\n                    \n                    \n                \r\n                \r\n                \r\n                „, което е около 600 лева чисти пари. Допълнително се отпускат между 190 до 300 лева за разходи според възрастта на детето. В момента приемен родител няма право да се разболее, да се регистрира в бюрото по труда, да кандидатства за ипотечен кредит, а в същото време контролът е много завишен и изискванията - големи, затова и няма и много кандидати“, коментира Александър Миланов.\r\nПо тази причина от Националната асоциация за приемна грижа настояват да бъде въведен специален договор по Закона за социалните услуги, с който да се регламентира трудът на приемните родители по начин, гарантиращ техните социални и осигурителни права. Така те ще имат право на платен годишен отпуск, на болничен и майчинство.\r\nОт асоциацията определиха . Към момента приемните родители се грижат за децата в риск по силата на граждански договори, които ги лишават от правото на осигуряване за всички рискове. Те нямат право на трудова злополука, обезщетения за безработица, за бременност и раждане на дете. Така остават без средства при прекратяване на договорите им, или когато се наложи да проведат лечение, в резултат на което децата се извеждат от дома им.\r\n„От 2007 до 2011 година хората, включени в услугата, са сключвали трудови договори със социалните служби, които впоследствие били отменени. Като причини се изтъкват различията и спецификата на полагане на труд. Пречка за подписване на трудови договори се оказало и това, че приемната грижа се финансира с европейски пари“, коментира Александър Миланов.\r\nможе да бъде законово уредено от 2020 година, когато финансирането се поема от държавата. \r\nОт асоциацията твърдят, че правоотношения, регламентирани по специални закони и приравнени на трудовите, няма да бъдат прецедент в българското законодателство. Последно такива са регламентирани в новия Закон за физическото възпитание и спорта от 2018 г. Въвеждането им беше аргументирано именно със спецификата на труда на спортистите и техните треньори, поради което трудовите договори се оказаха неприложими. Затова се даде възможност те да предоставят труда си срещу възмездни договори, сключени с клубовете. \r\n„Считаме, че хората, които спасяват детството на изоставени, неглижирани и малтретирани деца, които им помагат да станат личности и да работят за държавата, вместо държавата да ги издържа в домовете, заслужават същата тази държава да се погрижи да защити правата им“, категорични са от Националната асоциация за приемна грижа, цитирани от \"Монитор\".\r\n ", "date": "2019.09.09", "title": "Недостиг на приемни родители у нас, най-зле в София"}
{"url": "https://www.dnes.bg/mestni-izbori-19/2019/09/09/lambo-za-maia-manolova-za-kmet-no-se-pritesniava-ot-komiteta-i.422205", "text": "Стефан Данаилов подкрепя Мая Манолова за кмет на София и същевременно призна, че симпатизира и на Йорданка Фандъкова като градоначалник.\n\r\n\"Двете дами, които ще се явят на състезанието за кмет на София, ще ги гледам по особен начин. Това са интересни и умни жени. Симпатизирам на Йорданка Фандъкова. Тя обаче е доста уморена, рутината също пречи. Това са недостатъци\", изрази мнение легендарният актьор в интервю пред bTV. \n\n\n\n\"Прави впечатление, че каквото и да се случи, минава покрай нея и все някой друг го е извършил. А цялата отговорност носи тя. Харесвам я, но винаги съм гласувал против нея и е ясно защо\", допълни Данаилов.\n                    \n                    \n                \r\n                \r\n                \r\n                \r\nЛегендата изрази мнение, че Мая Манолова трябва да решава проблемите на София по свой начин.\n\r\n\"Плаша се от екзалтираните жени. Малко се страхувам от нейния инициативен комитет. Това са едни млади хора, които са много остри и напрягащи. А тя е много склонна да приеме това и да продължи по техния начин. Така че я съветвам да укроти тона\", заяви Ламбо.\n\r\n\"Преди време й казах, че не става за президент. Сега най-отговорно казвам, че каквото и решение да вземе моята партия, аз съм „за” Мая Манолова да бъде кандидат за кмет на София\", допълни Стефан Данаилов. \n\r\nЛегендата на киното все пак пожела да има повече женственост, мисъл и по-малко емоция в кампаниите на Фандъкова и Манолова.\n\r\nСамият Данаилов се завръща на сцената само дни след инцидента, при който счупи тазобедрена става. Първото представление след претърпяната сериозна операция е тази вечер във Варна на постановката \"Актрисата\".\n\r\n\"Като започнах да прохождам прилично си казах защо да спирам представленията. Адреналинът помага - усетя ли публиката, забравям за болката\", посочи легендата.", "date": "2019.09.09", "title": "Ламбо \"за\" Мая Манолова за кмет, но се притеснява от комитета й"}
{"url": "https://www.dnes.bg/politika/2019/09/09/bzns-izliza-na-protest-zaradi-ruskata-izlojba.422206", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        БЗНС излиза на протест заради предстоящата руска изложба.\r\nПосолството на Русия в България открива изложбата \"75 години от Освобождението на Източна Европа от нацизма\". Дипломатическият спор между София и Москва започна във вторник, когато от МВнР заклеймиха историческата теза на Русия за освобождаване от нацизма.\r\nПротестът на земеделците ще се проведе днес от 16 часа.\n\r\n\"Това е опит за подмяна на историческата истина. Става въпрос за съзнанието на младите, но мен повече ме притеснява това на по-възрастните - на професорите, които очевидно познават историята, но продължават да бъдат на страната на Съветска Русия и оправдават този вероломен акт\", каза председателят на БЗНС Николай Ненчев в \"България сутрин\".\n                    \n                    \n                \r\n                \r\n                \r\n                \r\nТой допълни, че не може да приеме за доброномереност, когато се изопачава историята в този смисъл, че едва ли не Русия освобождава България.\n\r\n\"По-важното е, че след този акт отношенията между България и Русия ще бъдат влошени и ще вървят към по-зле\", посочи Ненчев пре \n\r\nТой отбеляза, че допуска в някаква степен в рамките на политическия дебат това напржение да се отрази на предстоящите местни избори.\n\r\n\"Моята голяма надежда е, че краят на този дебат ще дойде, когато в Русия има демократично правителство и демократични избори. Вярвам, че това ще бъде скоро\", заключи председателят на БЗНС.", "date": "2019.09.09", "title": "БЗНС излиза на протест заради руската изложба"}
{"url": "https://www.dnes.bg/kino/2019/09/09/tom-hanks-v-toronto-s-hubav-den-v-kvartala.422196", "text": "Том Ханкс постига нюансиран и многопластов образ на водещия Фред Роджърс във филма \"Хубав ден в квартала\", чиято световна премиера беше на кинофестивала в Торонто, съобщиха Асошиейтед прес и БТА.\r\nФилмът не е биографичен, а показва истинска история за журналист (в ролята Матю Рис), който пише статия за Роджърс.\r\nРежисьорката Мариел Хелър (\"Дневникът на една тийнейджърка\") се съсредоточава върху това как срещата с много чувствителния и сърдечен Роджърс променя циничния нюйоркски репортер. Изпълнението на Том Ханкс е само част от филма, но нюансираното му превъплъщаване във водещия предизвика бурни аплодисменти от публиката и бляскави отзиви от критиката.\r\n\"Ханкс не е просто добър, той е възхитителен\" - написа \"Варайъти\". Покойният Фред Роджърс е един от най-обичаните американски телевизионни водещи на детски предавания.", "date": "2019.09.09", "title": "Том Ханкс в Торонто с \"Хубав ден в квартала\""}
{"url": "https://www.dnes.bg/obshtestvo/2019/09/09/pravila-niama-globi-ima-do-2-meseca-gotovi-zakonite-za-el-skuteri.422207", "text": "До два месеца се очаква да станат ясни какви ще са правилата за движение на електрически скутери по улиците в България. Въпреки че няма установени правила, първите глоби за каране са вече факт, съобщават от БНТ. \n\n\r\nНаказанията се прилагат само за хората, управляващи свои собствени тротинетки, не и за тези, използващи услугата Lime.\r\n\"Готови сме с проект за промени в Закона за движение по пътищата, така че вярвам, че до месец - два бихме могли да имаме регламент по какъв начин да се придвижват тротинетките във всички области на България. Това обясни Зафир Зарков, зам.-председател на комисията по транспорта в Столичния общински съвет.\r\n\r\n ", "date": "2019.09.09", "title": "Правила няма, глоби има! До 2 месеца готови законите за ел. скутери? "}
{"url": "https://www.dnes.bg/obshtestvo/2019/09/09/bezraboticata-se-kachi-s-2-lipsvat-kadri.422202", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБроят на безработните се е покачил с близо 2% спрямо предходния месец, сочат данни на Агенцията по заетостта. . На годишна база обаче се отчита спад в броя на безработните.\n\n\n\r\n\"От много години говорим, че ще се стигне до момент, в който икономиката би могла да се задъха. Кадрите просто ги няма като бройка. Не се раждат толкова, колкото са се раждали преди. Ако за една позиция преди кандидатстваха 150 човека, сега има 10-12\", коментира председателят на Асоциация BG Staffing Надя Василева.\r\nТя посочи, че трябва да очакваме да разкрепостим политиката на внос на кадри или много бързо да минем към роботизация в определени дейности.\r\n                    \n                    \n                \r\n                \r\n                \r\n                По думите ѝ невинаги кандидатстващите отговарят на изиксванията, а много често не четат обявата или не се явяват на интервю. Сред най-важните неща за младото поколение е да имат разнообразие в работната среда, както и да имат страхотни колеги и шефове, допълни тя.\r\nВ момента \r\nТя коментира, че заплатите са се увеличили значително в сравнение с преди 10 години и буквално са станали двойни. Като процент най-вероятно имаме най-голямото увеличение в света, подчерта Василева пред .\r\n\"Трябва веднъж завинаги да си направим реална статиска с какво разполагаме. Това са цифри, които ни трябват, за да си направим изводите.  Има други, които се оправят без проблем и без да търсят работа\", каза още тя.", "date": "2019.09.09", "title": "Безработицата се качи с 2%, липсват кадри"}
{"url": "https://www.dnes.bg/eu/2019/09/09/dete-pochina-ot-ushno-vyzpalenie-roditelite-go-lekuvali-s-bilki.422214", "text": "7-годишно дете почина от ушно възпаление в Италия, защото . Италианските власти ги дават на съд.\r\nРодителите на момченцето били привърженици на хомеопатичното лечение и не смятали за необходимо да свалят температурата на сина си с медикаменти. . Те били и против ваксините.\r\nСпоред прокурора, повдигнал обвинение срещу родителите, те са предизвикали смърта на детето си, въпреки всички сигнали, че билките не били достатъчни да преборят отита, предаде Нова.\r\nФранческо издъхнал в болницата в Анкона, където постъпил, след като обикновено ушно възпаление се изострило и преминало в енцефалит. Но според прокуратурата,  Майката и бащата му се доверили, тъй като той лекувал детето от няколко години.\r\n                    \n                    \n                \r\n                \r\n                \r\n                След инцидента се заговори за това колко е важно законодателят да се намеси, тъй като и в Италия ваксините са задължителни. Училищата и детските градини не приемат деца, ако родителите не представят документи за направени имунизации.\r\nМайките и татковците антиваксъри обаче опитаха да заобикалят закона и да изфабрикуват сертификати, за което бяха наказвани.", "date": "2019.09.09", "title": "Дете почина от ушно възпаление, родителите го лекували с билки"}
{"url": "https://www.dnes.bg/stranata/2019/09/09/na-more-prez-septemvri-evtino-no-moreto-pylno-s-meduzi.422176", "text": "Септемврийското море е рай за закъснелите отпускари. Тази година заради дългите жеги водата още е много топла, бурните ветрове секват и морето става гладко като тепсия. След две седмици мъки заради високите вълни и следващия ги мъртвак, спасителите във Варна си отдъхват. Североизточният вятър, който вдига високи вълни, утихна и по вишките вече се вее не червен, а жълт, а някъде дори зелен флаг. Въпреки че ивиците още са пълни с народ, постовете са разредени и по двама души бдят на 15, вместо на 25 вишки.\n\r\nЕдинственият минус: Почти всяка година цели колони медузи изплуват до брега през септември.\n\r\n„Макар че морето се кротва, плуването през септември също крие рискове. Най-големият са едрите медузи, които превземат крайбрежието в ранна есен. Още не са се появили, но ги чакаме тези дни. Те не са като малките бели майски медузи – лилави и охранени са. Опасни са най-вече за очите, затова всеки плувец трябва да носи очила“, обясни пред „Труд“ главният спасител на варненските ивици Георги Есов. \n                    \n                    \n                \r\n                \r\n                \r\n                \r\n\"Ако човек се паникьоса, може и вода да нагълта при такъв инцидент“, предупреждава Есов. \n\r\nЧерноморските медузи не са опасни за живота. И двата вида, които излизат на крайбрежието – малките Aurelia aurita и достигащите до 60 см Rhizostoma pulmo, наричани още белодробни медузи, могат да причинят дискомфорт, но не и тежко увреждане на здравето. Мешестите отделят слуз с три вида токсини, които предизвикват зачервяване на кожата, сърбеж, понякога и алергични реакции. Засегнатото място веднага трябва да се промие с морска вода, докато се отстрани слузта, а после да се подсуши. Миенето с вода от чешмата обаче дава обратен ефект, предупреждават плажните медици.\n\r\nПосетителите на градските ивици във Варна могат да разчитат на безплатната им помощ чак до края на септември увери началникът на ДКЦ 1 „Св. Клементина“ д-р Иван Иванов. Това лято екипите са имали повече работа с пострадали на брега, отколкото в морето. Помагали са на много слънчасали, хронично болни, ужилени от насекоми и получили различни травми. Тъй като градските плажове са предпочитани от местните пенсионери, в пунктовете час през час идват възрастни плажори да си мерят кръвното без пари. Този сезон е имало и куриозни случаи. Туристи по бански, въоръжени със сини здравноосигурителни книжки, настоявали да се прегледат на пясъка на аванта, вместо да отидат в поликлиника. \n\r\n\"Трудно разбират, че нямаме право да извършваме такава дейност, както и да пишем рецепти. И за това много често ни търсят“, коментира д-р Иванов. В края на сезона и той, и шефът на спасителите са категорични, че плажуващите стават все по-некултурни. Хипертоници се пекат по обед, бабаити се хвърлят в прибоя след 2-3 бири, родители зарязват малките си деца си сами във водата и на пясъка, докато хапват в плажните кръчми. И масово – българи и чужденци, не спазват флаговата сигнализация. \n\r\n\"Нямаме права да ги санкционираме, единственото ни оръжие са свирките“, не крие разочарованието си Георги Есов. Той споделя, че няколко пъти това лято колегите му били принудени да играят ролята на бавачки на загубени малчугани. Последният случай бил в първите дни на септември. Спасителите приютили хлипащо мъниче. Докато разсеяните му родителите дойдат, минал повече от половин час.\r\n \r\nНа юг в Бургас пък нито един плажуващ не е бил глобен на Бургаския плаж за неподчинение на спасителите през това лято. По принцип санкцията, ако не изпълняваш разпоредбите на морските стражи, варира от 50 до 200 лева. Обикновено летовниците не се подчиняват на свирките на спасителите и влизат във водата при червен флаг, без да мислят за последствията. Спасителите викат общинска полиция и общинарите им съставят актове. Тази година обаче прави изключение и всички гости на Бургаската плажна ивица са били прилежни.\n\r\n„Най-разбрани бяха родните летовници“, разкриха спасителите. Нашенци редовно следели прогнозите и разпитвали за опасностите от мъртвото вълнение. Много от тях дори гледали да опънат хавлиите си по-близо до вишките. По Южното Черноморие спречквания обаче е имало. Очевидци разказват как бесен спасител измъкнал от морето чужденец, който искал да плува навътре при червен флаг и го пернал заплашително.\n\r\nВ момента броят на спасителите е редуциран, а от 15 септември морските стражи по плажовете ще станат още по-малко. Десети ден продължава червената сигнализация, която предупреждава за опасно мъртво вълнение, туристите трябва да са много внимателни.", "date": "2019.09.09", "title": "На море през септември: Евтино, но морето пълно с медузи"}
{"url": "https://www.dnes.bg/health/2019/09/09/lekuvat-ugolemena-prostata-bezkryvno.422175", "text": "Столичната Хил клиник, поставила основите на лазерната урология в страната, вече повече от 10 години практитува безкръвно премахване на увеличена простатна жлеза. През лятото и есента оплакванията на пациентите, които страдат от ДПХ (доброкачествена простатна хипероплазия - увеличена простата), нарастват поради по-големия прием на течности. Разговаряме с ръководителя на операционния екип на Хил клиник и водещ в света уролог.\r\n\r\nЕвропейската и Американската урологични асоциации след редица проучвания категорично препоръчват Зеления и Холмиум лазерите като най-щадящ метод за отстраняване на увеличена простата. В България, в нашата клиника имаме и двата лазера, затова твърдя, че пациентите ни имат достъп до най-доброто в момента лазерно лечение. Аз лично ежемесечно гостувам на клиниката в София, за да премахвам наистина големи аденоми със Зелен лазер. Има и уролози, които използват други видове лазери, но когато говорим за най-добри резултати, Зеленият лазер е новият ”златен стандарт”. Например, премахнатите с диоден лазер аденоми на простатата водят до редица късни усложнения – запушване на шийката на пикочния мехур, стриктура на пикочния мехур и инконтиненция. Същите проблеми се наблюдават често и при ТУР-П. Това е традиционен метод за отстраняване на увеличена простата чрез трансуретрална резекция, т.е. през пикочния канал.\r\n                    \n                    \n                Лазерът може да изпарява (вапоризира) уголемената простатна тъкан и да освободи пикочния канал така, че нормалното уриниране на бъде възстановено. При по-големи аденоми специална технология енуклеация, която аз използвам, позволява успешно и бързо отстраняване. Методът е ефективен, възстановява напълно уринната функция и тъканта, която премахнем може да се изследва хистологично.\r\nПредимствата на лазерната енергия е, че не засяга дълбоко околните тъкани и не причинява тежка некроза. За по-малко от час може да се премахне всяка простата, без значение от големината ѝ. Съществен елемент в съвременната медицина е обезболяването - стремежът е да се избягва пълната упойка и то при пациенти в напреднала възраст. За лазерните операции на простата в Хил клиник ползваме спинална упойка, затова е единственият начин на мъже с диабет или сърдечно-съдови заболявания да се подложат на операция без риск за живота.\r\nЗа самочувствието на пациентите е от съществено значение и това, че след манипулация със Зелен или Холмиум лазер отпада необходимостта от продължителна катетъризация, която е много неприятна и ограничава до голяма степен мъжът в ежедневието. Методът запазва сексуалната функция и сваля до минимум рискът от усложнения като перфорация и инконтиненция (неволно изпускане на урина). Пациентът е у дома си до 24 часа след манипулацията.\r\nХил клиник в едно от най-престижните болнични заведения в Европа, където простатата може да бъде премахната без скалпел, без кръвозагуба, без опасност от последващи усложнения, а следоперативното възстановяване да бъде съкратено драстично. Екипът на клиниката има опита, уменията и знанията да предлага медицински услуги на световно ниво и аз се радвам, че мога да работя с тях. Д-р Боцевски, д-р Георгиев и д-р Деримачковски ежедневно преглеждат десетки мъже. При част от тях се препоръчва медикаментозно лечение, следи се състоянието. За съжаление, няма нищо, което да спре разрастването на простатната тъкан и състоянието с времето прогресира. Така в един момен единственото решение е оперативното. Тогава е важно за пациента да  обсъди със своя лекар възможностите за лечение, преимуществата на лазера, особено при по-възрастни пациенти с придружаващи заболявания.\r\n ви кани на урологичен профилактичен преглед. През септември 2019 цената е 25 лв. и включва както консултация с уролог, така и PSA туморен маркер, ректално туширане, ехографско изследване.\r\n\r\n ", "date": "2019.09.09", "title": "Лекуват уголемена простата безкръвно"}
{"url": "https://www.dnes.bg/notifikacii/2019/09/09/na-kolonkata-karame-s-nai-evtinite-goriva-ot-7-meseca-nasam.422177", "text": "Зареждаме най-евтините горива от 7 месеца насам, след като в края на миналата година повечето търговци понижиха жените. \n\r\nПо колонките масовият бензин А-95 се продава за под 2,20 лв./л, а дизелът е 2,25 лева по големите вериги бензиностанции. \n\r\nНа някои литър струва дори в диапазона 2,14-2,19 лева. При по-малките търговци цените са с 10 и повече стотинки надолу.\n\r\nПричина за поевтиняването са котировките на петрола, които през последния месец намаляваха. В края на миналата седмица обаче имаше повишение до 61 долара за барел, след като се заговори, че може да има край на търговската война между САЩ и Китай. Вашингтон и Пекин се договориха за нови преговори по митата през октомври. \r\n                \r\n                \r\n                \r\nВ подкрепа на поскъпването на петрола е и споразумението на страните от ОПЕК и Русия за ограничаване на добива.\n\r\nВ същото време опасенията от световна рецесия и намаляване на търсенето натискат цените надолу. Редица анализатори твърдят, че ако Париж даде гаранция от 15 млрд. долара на Иран за връщането на страната в ядреното споразумение, това може да понижи цената на петрола с 6-7 долара.\n\r\nПоследните данни, които показват увеличение на запасите от петрол на САЩ, също понижават цените. Миналата сряда Американският петролен институт публикува данни, че резервите са се увеличили с 401 000 барела до 429,1 млн. Първоначалните прогнози бяха, че ще има намаление с 2,5 млн. барела.\n\r\n ", "date": "2019.09.09", "title": "На колонката: Караме с най-евтините горива от 7 месеца насам"}
{"url": "https://www.dnes.bg/stranata/2019/09/09/na-pazar-hranata-ni-po-skypa-ot-minaliia-septemvri.422179", "text": "Брашното и месото са по-скъпи този месец, отколкото септември миналата година, сочат данните за цените на едро по борсите.\n\r\nБрашното тип „500” в последния работен ден на миналата седмица бе с цели 19 ст. на килограм по-скъпо, отколкото преди 12 месеца и достигна средна цена за страната от 99 ст. Въпреки богатата реколта от пшеница, която бе прибрана това лято, поскъпването на основната суровина за хляба продължава. Нивото от четвъртък е с 3 ст. по-високо спрямо края на август. \n\r\nОт месата спрямо първите дни на деветия месец на 2018-та сега най-голямо поскъпване е отчетено при каймата от 36 ст. на кило и при пилешките бутчета - 34 ст., сочи последната информация от сайта на Държавната комисия по стоковите борси и тържищата (ДКСБТ). Каймата, която заедно с кренвиршите се смята евтината алтернатива на чистото месо за хората с по-празни джобове, в четвъртък вървеше на едро по 4,98 лв./кг. Все пак трябва да се отбележи, че нивото е със 7 ст. по-ниско от края на август. Каймата смес в последния работен ден преди отминалия по-дълъг уикенд се продаваше на едро най-евтино по 3,90 лв./кг във Варна. Най-високата цена от 6,80 лв./кг за основния продукт за кюфтета на борсите бе регистрирана в София. Пак там най-ниската бе 5,60.\n                    \n                    \n                \r\n                \r\n                \r\n                \r\nВ края на миналата седмица зрелият фасул се изравни по цена на едро на ниво от 3,42 лв./кг с пилешките кренвирши, сочат още данните на борсовата комисия. Най-ниската цена от 2,30 бе отчетена в четвъртък в Силистра, а най-високата от 3,90 лв./кг в София, пише \"Монитор\".\n\r\nПилешките бутчета пък на 5 септември се продаваха по борсите средно по 2,92 лв./кг или с 34 ст. повече, отколкото преди 12 месеца. Спрямо края на август 2019-та нарастването също е чувствително - 13 ст., сочат още данните на ДКСБТ.\n\r\nОранжерийните домати на едро сега са с около половин лев по-евтини, отколкото преди година, сочи още информация от сайта на борсовата комисия.\n\r\nВ последния работен ден на миналата седмица те са се продавали средно по 1,44 лв./кг, срещу 2,05 лв./кг преди 12 месеца. Не така обаче стоят нещата при краставиците от парник, които сега са с цели 34 ст. по-скъпи и цената им на едро стигна 1,36 лв./кг срещу миналогодишна от 1,02 лв./кг. Друга съставка на традиционната ни мешана салата - зрелият кромид лук, сега е с 25 ст. по-скъп, като в четвъртък бе на ниво от левче, срещу 75 ст. преди година.\n\r\nДините и пъпешите пък са по-евтини на годишна база. При дините цената е едва с 6 ст. по-ниска и е средно 0,43 лв./кг. Пепоните обаче са с цели 44 ст. по-евтини и в четвъртък вървяха по борсите по 0,78 лв./кг, срещу 1,22 лв./кг преди 12 месеца.\n\r\nМечтата на народа по времето на соца – бананите, сега пък са с четвърт лев по-скъпи от навечерието на миналия 9 септември и достигнаха 2,03 лв./кг.\r\n ", "date": "2019.09.09", "title": "На пазар: Храната ни по-скъпа от миналия септември"}
{"url": "https://www.dnes.bg/politika/2019/09/09/3-mln-leva-shte-struva-tehnikata-za-novata-zala-na-parlamenta.422178", "text": "Обществени поръчки за доставка на гориво за 835 хил. лв. без ДДС и 2 928 667 лв. без ДДС за оборудване на зали в новата сграда на Народното събрание пусна парламентът.\n\r\nТехниката за близо 3 млн. лв. ще бъде сложена в новата пленарна зала, както и в залата за конференции на пл. “Княз Александър I”, Техниката, която търси Народното събрание, включва компютризирана система за гласуване, озвучителна и дискусионна система, видеокамери, системи за презентиране, видеозапис и онлайн излъчване, както и такава за симултанен превод. Фирмата изпълнител ще трябва да извършва и поддръжка на системите в следващите 36 месеца.\n\n\r\nПарламентът търси и доставчик, който в рамките на 1 година да достави 90 хил. литра бензин A-95H, 60 хил. литра A-98H/A-100H, и 150 хил. литра дизел за автомобилите на Народното събрание. Предвидено е за тези горива да отидат 620 хил. лв., пише \"24часа\".\n                    \n                    \n                \r\n                \r\n                \r\n                \r\nЗа останалите 215 хил. лв. парламентът ще закупи 120 хил. литра дизелово гориво за отопление на лечебната база във Велинград.\n\r\nОсвен да се съобразят с рамковите цени за доставка на горивата, фирмите трябва да имат поне 50 бензиностанции на територията на страната, които да са включени към система за безналично плащане чрез електронни карти.\n\r\nРемонтът на новата сграда вече е към края си. Все още не е ясно от коя дата депутатите ще се пренесат в нея, но се очаква това да стане не по-рано от 2021 г.", "date": "2019.09.09", "title": "3 млн. лева ще струва техниката за новата зала на парламента"}
{"url": "https://www.dnes.bg/snimka-na-denia/2019/09/09/sedmicata-zapochva-sys-slynce-na-mesta-se-obrazuvat-mygli.422182", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДнес времето ще бъде предимно слънчево с временни увеличения на облачността. Това съобщи за „Фокус” дежурният синоптик от НИМХ. \n\r\nВ сутрешните часове на отделни места в низините и котловините ще има намалена видимост. Ще духа слаб до умерен изток-североизточен вятър. \n\r\nМаксималните температури ще бъдат между 26° и 31°, в София около 27°. \r\nАтмосферното налягане в сутрешните часове ще бъде близко до средното за месеца. През деня слабо ще се понижи.\n\r\nНад Черноморието ще се задържи предимно слънчево с до умерен изток-североизточен вятър. Максималните температури на въздуха ще бъдат между 26° и 27°. Температурата на морската вода е 24 - 25°. Вълнението на морето ще бъде 3 - 4 бала.\r\n                \r\n                \r\n                \r\nНад планините ще бъде предимно слънчево след обяд с временни увеличения на облачността, но само на отделни места ще превали слабо. Ще духа слаб до умерен вятър, предимно от югозапад. Максималната температура на височина 1200 метра ще бъде около 21°, на 2000 метра 13 - 14°.", "date": "2019.09.09", "title": "Седмицата започва със слънце, на места се образуват мъгли"}
{"url": "https://www.dnes.bg/notifikacii/2019/09/09/pilotite-na-british-airways-zapochnaha-48-chasova-stachka.422183", "text": "Пилотите на британския превозвач British Airways започнаха в полунощ /местно време/ 48-часова стачка с искания за увеличаване на възнагражденията и подобряване на условията на труд, съобщиха Ройтерс и ТАСС.\n\r\nЗаради стачката, която може да стане най-голямата в историята на компанията, \"Бритиш еъруейз\" беше принудена да отмени 1500 полета. Най-малко 280 хиляди пътници ще бъдат засегнати, съобщава в. \"Дейли телеграф\".\n\r\nВ хода на досегашните преговори синдикатът на пилотите BALPA отхвърли предложението на авиокомпанията за вдигане на заплатите с 11,5 процента за три години. Синдикатът настоява, че това е недостатъчно, защото финансовите показатели на компанията сега й позволяват да направи на пилотите по-добро предложение.\r\r\n                \r\n                \r\n                \"British Airways\" от своя страна заяви, че стачните действия са неоправдани, защото предложението й за вдигане на заплатите е \"достойно\", предаде БТА.\n\r\nХиляди пасажери бяха принудени да търсят алтернативни варианти на пътуванията си, а авиокомпанията беше подложена на критики за начина си за комуникация с пътниците преди стачката, отбелязва Ройтерс. \"Тази стачка ще струва на компанията много повече, отколкото инвестициите, необходими за уреждане на този спор\", заяви генералният секретар на БАЛПА Брайън Стрътън в навечерието на стачката. \"Време е да се върнем на масата за преговорите и заедно да стигнем до сериозна оферта, която ще сложи край на този спор\", добави той.\n\r\nГоворител на британския премиер Борис Джонсън призова и двете страни да прекратят спора.\n\r\nКомандирите на полети на \"Бритиш еъруейз\" сега получават средно 167 хиляди паунда /205 хиляди долара/ годишно. Средната годишна заплата на вторите пилоти възлиза на 70 хиляди паунда /86 хиляди долара/, отбелязва ТАСС.\r\n ", "date": "2019.09.09", "title": "Пилотите на British Airways започнаха 48-часова стачка"}
{"url": "https://www.dnes.bg/usa/2019/09/09/planyt-na-trymp-sraboti-po-malko-migranti-na-us-granicata.422180", "text": "Планът на президента Доналд Тръмп да принуди Мексико да спре потока на мигранти през югозападната граница на САЩ изглежда работи, пише американското издание POLITICO.\n\r\nГраничните арести, показател за незаконно преминаване, паднаха до 51 000 през август, според предварителните данни на правителството, получени от POLITICO в сряда, с повече от 60 процента от връхa им през май. А граничните наблюдатели казват, че това е до голяма степен заради споразумението, което Тръмп сключи с Мексико през юни. Мексиканските власти, подкрепяни от новосформираната Национална гвардия, сега преследват мигрантите, които преминават през южната граница на Мексико с Гватемала, наблюдават речните прелези и спират автобуси, превозващи мигранти от Централна Америка през Мексико. В същото време САЩ кара десетки хиляди лица, търсещи убежище, да чакат в Мексико, докато молбите им се разглеждат.\n\n\n                    \n                    \n                \r\n                \r\n                \r\n                \r\nСпадът на граничния трафик, ако се запази, може да представлява голяма победа за Тръмп, когато той се насочи към изборите през 2020 г. Може би по-важното е, че експерименталните мерки, предприети от неговата администрация, могат да прекроят имиграцията за години напред.\n\r\n\"Мисля, че те получават точно това, което са казали, че ще получат, принуждавайки Мексико да действа\", каза Оскар Чакон, изпълнителен директор на базираната в Чикаго промигрантска група Alianza Americas. \"Но въпросът е:\" Устойчиво ли е? \"\n\r\nБелият дом и Министерството за вътрешна сигурност не отговориха на искания за коментар. Но мексиканският посланик в САЩ Марта Барсена каза на POLITICO, че стъпките, предприети от юни, дават очевидни резултати.\n\r\n\"Хората знаят, че ако влязат в Мексико, те трябва да спазват мексиканския закон\", каза Барсена. Тя добави, че мигрантите, които планират да търсят убежище в САЩ, сега разбират, че \"не е толкова лесно, колкото им е било казано, че ще бъде\".\n\r\nТръмп похвали действията на Мексико за намаляване на мигрантския поток в събота, като цитира Брандън Джъд, президент на Националния съвет за граничен патрул, заявявайки, че Мексико \"прави това, което трябва да направи\".", "date": "2019.09.09", "title": "Планът на Тръмп сработи? По-малко мигранти на US границата"}
{"url": "https://www.dnes.bg/world/2019/09/09/goreshtoto-liato-vzelo-1500-jertvi-samo-vyv-franciia.422181", "text": "Хиляда и петстотин души са починали това лято във Франция заради изключително силните жеги. Това съобщи в ефира на радио \"Франс енфо\" министърът на солидарността и здравеопазването г-жа Анес Бюзен, цитиран от Франс прес.\n\r\nПо данни на ведомството средната смъртност за периода във Франция е нараснала именно заради изключително горещото време. \r\n\"През тези месеци са регистрирани 1500 смъртни случая над средното\", каза Анес Бюзен.\n\r\n\"Тази година във Франция имаше 18 много горещи дни. Жегите засегнаха на практика 20 милиона души\", добави тя и уточни ,че половината от починалите са над 75-годишни.\n\r\nТази смъртност впрочем е \"десеторно по-ниска, отколкото през жегите от 2003 г., когато във Франция умряха 15 000 души\", допълни министърът.\n                    \n                    \n                \r\n                \r\n                \r\n                \r\nСпоред Бюзен мнозина са оцелели благодарение на помощта, предоставяна на възрастните хора от социалните служби. Тя обаче прикани да се разработят нови мерки за борба с рисковете по време на горещините, тъй като смята, че жегите може да се завърнат.\n\r\nНа 28 юни термометрите в южния френски департамент Еро показаха 48 градуса по Целзий - температурен рекорд за континентална Франция.", "date": "2019.09.09", "title": "Горещото лято взело 1500 жертви само във Франция"}
{"url": "https://www.dnes.bg/notifikacii/2019/09/09/kabinetyt-v-london-misli-kak-da-zaobikoli-otlaganeto-na-brexit.422184", "text": "Правителството на британския премиер Борис Джонсън обмисля няколко плана, които би трябвало да му позволят по легален начин да заобиколи закона за отлагане на Brexi. Това съобщи вестник The Telegraph , позовавайки се на източници в британското правителство, пише Фокус.\n\r\nМиналата седмица британският парламент прие закон, който задължава правителството да поиска от Европейския съюз ново отлагане на Брекзит, ако Лондон и Брюксел все още не са съгласни с условията на \"развода\".\n\n\n\n\r\nСпоред събеседниците на изданието Джонсън, който настоява Обединеното кралство да напусне ЕС не по-късно от 31 октомври, възнамерява да убеди Брюксел да не се съгласи на ново отлагане. Заедно с официално искане правителството може да изпрати писмо до Брюксел, в което посочва своята позиция, която се различава от позицията на парламентарното мнозинство и директно посочва, че не иска да отлага датата на излизане от ЕС от 31 октомври на 31 януари.\r\n                \r\n                \r\n                \r\n\"Възнамеряваме да предотвратим всяко отлагане. Законът ще има значение, само ако ни бъде предложено отлагане, но когато планът ни е ясен, много вероятно е такова предложение да не последва\", подчерта източник на вестника, според когото кабинетът има на и друг план, в случай че Брюксел се съгласи да отложи Брекзит.\n\r\nЗаплахата, че правителството ще заобиколи закона, който позволява на парламента да поеме контрола върху излизането на страната от ЕС и е предназначен да изключи възможността за \"твърд“ Брекзит, може да принуди опозицията да подкрепи предложението на правителството за провеждане на предсрочни избори в Камарата на общините. \n\r\nГласуването по този въпрос трябва да се проведе в понеделник и според източника на изданието това ще бъде последната възможност за опозицията да оспори правителството, преди работата на парламента да бъде спряна до средата на октомври.\r\n ", "date": "2019.09.09", "title": "Кабинетът в Лондон мисли как да заобиколи отлагането на Brexit?"}
{"url": "https://www.dnes.bg/index/2019/09/09/receptata-dnes-teleshki-giuvech-ot-gordyn-ramzi.421562", "text": ":\r\n1 кг телешко месо за готвене\r\n3 скилидки чесън\r\n1 глава лук\r\nняколко стръка мащерка\r\n500 г пресни печурки\r\n2 супени лъжици горчица\r\nсол, черен пипер\r\n1 с.л. доматено пюре\r\n2-3 с.л. заквасена сметана\r\n2 чаени чаши телешки бульон\r\nпресен кориандър\r\nбучка масло\r\nзехтин за задушаване на зеленчуците\r\n \r\n:\r\n \r\nВ тиган задушете чесъна, лука и мащерката. Когато поомекнат, добавете нарязаните гъби. Щом се задушат добре, отстранете зеленчуците в чиния или просто ползвайте втори тиган. Овкусете месото със сол и черен пипер и го нарежете на малки парченца.\r\n \r\nСгорещете малко парче масло, сложете месото и добавете горчица. Когато месото се задуши от всички страни, сложете доматеното пюре и бульона, както и сметаната. Разбъркайте добре и оставете да къкри.\r\n \r\nЩом месото е почти готово, прибавете към него зеленчуци и гответе до пълна готовност. Накрая поръсете с пресен кориандър.\r\n\r\n\r\n ", "date": "2019.09.09", "title": "Рецептата Dnes: Телешки гювеч от Гордън Рамзи"}
{"url": "https://www.dnes.bg/notifikacii/2019/09/09/jiva-veriga-ot-uchenici-na-protesta-v-honkong.422186", "text": "Стотици ученици от средните училища образуваха живи вериги по улиците на Хонконг днес, в подкрепа на антиправителствените протести, след поредна седмица на сблъсъци в управлявания от Китай мегаполис, предаде Ройтерс.\n\r\nМетростанциите, които вчера бяха затворени по време на ожесточените сблъсъци между демонстранти и полицията, днес отново заработиха.\n\n\n\n\r\nПолицията в Хонконг вчера използва сълзотворен газ и стреля с гумени куршуми, за да разпръсне агресивно настроени демонстранти, събрали се за неразрешен протест в оживения търговски район Козуей бей. Десетки хиляди изпълниха улиците на Хонконг в шествие до консулството на САЩ, за да призоват американския Конгрес да приеме предложен законопроект за санкции срещу правителствени служители от Хонконг, уличени в погазване на основните свободи, предаде ДПА.\r\n                \r\n                \r\n                \r\nКитайските държавни медии днес обявиха, че Хонконг е неразделна част от Китай и че всяка форма на отцепничество \"ще бъде смазана\".\n\r\nКитайският в. \"Чайна дейли\" съобщи, че вчерашният митинг е бил доказателство, че чужди сили стоят за протестите и предупреди, че демонстрантите \"трябва да спрат да поставят на изпитание търпението на централното правителство\". \r\n/БТА/", "date": "2019.09.09", "title": "Жива верига от ученици на протеста в Хонконг"}
{"url": "https://www.dnes.bg/world/2019/09/09/moshten-taifun-vryhletia-tokio.422188", "text": "Мощен тайфун, съпроводен с ветрове със скорост до 216 км/ч и рекордни дъждове, връхлетя тази сутрин района на Токио. \r\n\r\nБлизо 290 хиляди домакинства останаха без електричество, десетки къщи са пострадали, много коли са преобърнати в селището Шизуока близо до японската столица, според местни медии. Телевизионни кадри показаха срутил се голям покрив на бензиностанция в Татеяма, южно от Токио.\r\n\r\nКомпанията за железопътен транспорт \"Сентръл Джапан рейлуей\" обяви анулирането на стотина бързи влакове, свързващи Токио с градовете в централна и западна Япония. \r\n\r\nФериботните връзки в Токийския залив също бяха преустановени. Въздушните компании отмениха 171 полета.\r\n\r\nВластите издадоха указания за евакуация за над 390 хиляди жители, след като метеоролозите предупредиха за опасност от силни пориви на вятъра и високи вълни, свлачища, наводнения и повишаване на нивото на реките, пише БТА.", "date": "2019.09.09", "title": "Мощен тайфун връхлетя Токио"}
{"url": "https://www.dnes.bg/stranata/2019/09/09/s-burgas-i-haskovo-zapochna-stara-hartiia-za-nova-kniga-2019.422208", "text": "Отличен старт на националната екоинициатива \"Стара хартия за нова книга\" поставиха децата на Бургас и Хасково. На 7 септември 1200 малчугани от морския град се включиха в кампанията на „ЕКОПАК България“ и Книжен център \"Гринуич\", която се проведе в Приморския парк, пред Пантеона. Те предадоха 7,4 тона хартия за рециклиране, получиха 1550 нови книжки и така спасиха от изсичане над 96 дървета.\n\r\nНа следващия ден още повече малки екоактивисти от Хасково участваха в надпреварата. Точно на празника на града, 8 септември, 1325 деца събраха общо 7,6 тона стара хартия, получиха 1620 нови книжки и спасиха от изсичане 99 дървета. И в двата града кампанията се проведе с подкрепата на общините и регионалните библиотеки.\n                    \n                    \n                \r\n                \r\n                \r\n                \r\nОрганизаторите на \"Стара хартия за нова книга\" Мариана Петкова от \"ЕКОПАК България\" и Виктория Бисерова, управител на Книжен център \"Гринуич\", изразиха своята благодарност към всички деца, които с участието си в инициативата допринасят към каузата да живеем в един по-чист свят, но и показват, че обичат книгите и са готови да изследват невероятните истории, скрити между кориците им.\n\r\nПод надслов \"Почисти и прочети\" събитията преминаха с много музика, танци и тематични игри, чиято основна цел беше да докаже на малчуганите, че да се грижиш за природата и да четеш е не само необходимо, но и много забавно.\r\nЕто защо децата имаха възможност да се превърнат в приказни герои на пътуващата великанска книга на кампанията, а нейното продължение \"Да уловиш остров\" си извоюваха в специална викторина. Двете произведения са изработени по проект на студент от Националната художествена академия и бяха представени от \"ЕКОПАК България“.\n\r\nДруги игри пък предизвикаха децата да покажат какво знаят за разделното събиране и екологията, както и за талисманите на тазгодишната кампания – детективите Агата и Лари, героите на Стийв Стивънсън от популярната поредица на издателство \"ФЮТ“.\n\r\nНационалната екоинициатива \"Стара хартия за нова книга\" продължава със събития в София на 15 септември, Русе на 28 септември и Велико Търново на 29 септември.\n\r\nПартньори на кампанията са издателствата \"Ентусиаст“, \"ФЮТ“ и инициативата „Забавното четене“. Каузата е подкрепена от издателствата „ТРУД“, „ЕГМОНТ“, „Книгомания“, „Хермес“, „Бард“, „Сиела“, „Софтпрес“, „Златното пате“, „Албо груп“. Медийни партньори са Bulgaria ON AIR, webcafe.bg, detskiknigi.com, clubz.bg, Майко мила!, azcheta.com, az-deteto.bg, dnes.bg, purvite7.bg, noviteroditeli.bg.\r\n ", "date": "2019.09.09", "title": "С Бургас и Хасково започна \"Стара хартия за нова книга\" 2019"}
{"url": "https://www.dnes.bg/rusia/2019/09/09/partiiata-na-vlastta-v-rusiia-gubi-mnogo-na-vota-v-moskva.422201", "text": "Руската управляваща партия Единна Русия, която подкрепя руския президент Владимир Путин, е изгубила около една трета от местата си в московската Дума, съобщава руската агенция РИА Новости, цитирана от Ройтерс. Това навежда на мисълта, че стратегията за тактическо гласуване, прокарана от опонентите й, може да е проработила.\n\r\nВчера местните избори в Русия бяха едни от най-внимателно следените от години, след като изключването на опозиционни кандидати от участие във вота в руската столица доведе до най-масовите протести от близо десетилетие насам. \n\r\nИзключените от вота кандидати, в това число и Алексей Навални, обявиха, че това е била стратегия на властите, за да ги спре от спечелване на места в московския парламент. Навални използва поддръжниците си, за да гласуват тактически из цялата Русия за кандидати, които имат най-добрите шансове да отправят предизвикателство към Единна Русия.\n                    \n                    \n                \r\n                \r\n                \r\n                \r\nКандидати за вота в Москва от Единна Русия пък се явиха на него като независими в опит да се дистанцират от партията, чиято популярност е на рекордно ниско равнище за повече от десетилетие.\n\n\r\nСпоред данни от вота в Москва, цитирани от РИА Новости, Единна Русия както изглежда е изгубила около една трета от контролираните преди това от нея места в столицата. РИА Новости допълва, че Единна Русия е напът да контролира 26 места от 45 места в московската Дума, което е достатъчно, за да запази тя мнозинството си. \n\r\nНа изборите през 2014 г. партията обаче се справи по-добре и спечели 28 места. Още 10 места бяха спечелени тогава от кандидати, които се явиха като независими, но които подкрепяха Единна Русия. Сега, според РИА Новости, Комунистическата партия е взела места от Единна Русия. Твърди се, че е спечелила 13 места. На предишния вот тя имаше 5 места. Две други партии - опозиционната Яблоко и Справедлива Русия, както изглежда печелят по 3 места.\n\r\nРейтингът на Единна Русия пострада от недоволството на обществото от увеличаване на възрастта за пенсиониране в момент на намаляващи приходи. Рейтингът на Путин пък е над 60 процента, което е много по-високо от този на повечето западни лидери, но което е по-малко, отколкото беше рейтингът му преди това.\n\r\nВ Москва 7,2 милиона избиратели имаха вчера право на глас, допълва Франс прес, цитирана от БТА. Според данни за избирателната активност в Москва тя е била разочароваща - 17,2 процента към 18 ч. вчера. Пълните данни от вота в Москва и на други населени места ще бъдат оповестени по-късно днес.\n\r\nВчера в изборния ден бяха арестувани около петнайсетина протестиращи, сред които бившата членка на бунтарската пънк група Пуси Райът - Мария Альохина, и журналистът Иля Азар. Те бяха организирали акция в подкрепа на осъдени участници в предишни опозиционни протести в Москва.\n\r\n ", "date": "2019.09.09", "title": "Партията на властта в Русия губи много на вота в Москва"}
{"url": "https://www.dnes.bg/eu/2019/09/09/bylgarite-koito-jiveiat-v-briuksel-osnovno-chistachki-i-stroiteli.422203", "text": "Българските граждани, заселили се законно в Брюксел, работят основно като чистачки и строители. Това показват данни, представени в местни медии.\r\n\r\nОтбелязва се, че чужденците от ЕС съставляват 23 на сто от столичното население. Най-често европейските имигранти са на възраст между 25 и 54 години. По-голям е делът на жените имигранти от новоприетите държави от ЕС, като единствено при гражданите на България, Румъния и Полша се наблюдава числено превъзходство на мъжете.\r\n\r\nНаселението на Брюксел е 1,2 милиона души, като от тях 275 000 са имигранти от ЕС. Делът на тези чужденци е нараснал между 2000 и 2018 г. със 130 хиляди души, показват данните, цитирани от БТА.\r\n\r\nДопълва се, че делът на европейските имигранти в столицата постоянно расте, с изключение на броя на британците и гърците. От 2016 г. насам се отчита задържане на притока на новодошли европейци, вероятно заради липсата на нови разширявания на ЕС. \r\n ", "date": "2019.09.09", "title": "Българите, които живеят в Брюксел – основно чистачки и строители"}
{"url": "https://www.dnes.bg/sofia/2019/09/09/chasti-ot-sofiia-ostavat-bez-voda-na-10-septemvri-vtornik.422220", "text": "На 10 септември 2019 г. (вторник), във връзка с подмяна на сградно водопроводно отклонение на бул. „Гоце Делчев“ жк. „Белите брези“ се налага спиране на водоподаването от 10:00 до 22:00 часа на клиентите на „Софийска вода”, живеещи в района на:\r\nбул. „Гоце Делчев“ /четни/ от ул. „Дойран“ до бул. „България“ и района между:  ул. „Грамада“, бул. „Гоце Делчев“, бул. „България“ и ул. „Пирински проход“\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Гоце Делчев“ ъгъла с ул. „Битоля“. \n                    \n                    \n                \r\n                \r\n                \r\n                \r\nНа 10 септември 2019 г. (вторник), във връзка с изпълнение на инвестиционен проект за реконструкция на уличен водопровод на ул. „Арх. Пенчо Койчев“ вилна зона „Малинова долина“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на:\r\nул. „Арх. Антон Торньов“, ул. „Арх. Пенчо Койчев“, ул. „Арх. Алекси Начев“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Арх. Антон Торньов“ ъгъла с ул. „Проф. Юрдан Данчов“.\n\r\nСлед възстановяване на водоснабдяването е възможно временно повишаване  мътността на водата.\n\r\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n“Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.\n\r\n ", "date": "2019.09.09", "title": "Части от София остават без вода на 10 септември, вторник"}
{"url": "https://www.dnes.bg/sport/2019/09/09/grigor-dimitrov-skochi-na-25-a-poziciia-v-listata-na-atr.422217", "text": "Българинът Григор Димитров скочи с 53 места нагоре и вече заема 25-а позиция в мъжката тенис-ранглиста, която беше оповестена от АТР веднага след края на турнира US Open. Димитров има 1432 точки, като с малко пред него са Милош Раонич и Беноа Пер.\n\r\nРуснакът Даниил Медведев, който достигна до финала на последния за годината турнир от Големия шлем, се премести от 5-о на 4-о място с 5235 точки, но все още е много далече от големите трима, които остават непроменени по местата си.\n\r\nШампионът Рафаел Надал е на 2-о място с 9225, като пред него с 9865 точки е Новак Джокович (Сърбия), реално загубил близо 2000 точки. Трети е швейцарският ветеран Роджър Федерер.\n                    \n                    \n                \r\n                \r\n                \r\n                \r\nЧелната десетка на световната ранглиста на АТП и българите в тях:\r\n1. (1) Новак Джокович (Сърбия) 9865 точки\r\n2. (2) Рафаел Надал (Испания) 9225 точки\r\n3. (3) Роджър Федерер (Швейцария) 7130 точки\r\n4. (5) Даниил Медведев (Русия) 5235 точки\r\n5. (4) Доминик Тийм (Австрия) 4575 точки\r\n6. (6) Александър Зверев (Германия) 4095 точки\r\n7. (8) Стефанос Циципас (Гърция) 3420 точки\r\n8. (7) Кей Нишикори (Япония) 3375 точки\r\n9. (9) Карен Хачанов (Русия) 2810 точки\r\n10. (10) Роберто Баутиста Агут (Испания) 2575 точки\r\nбългарите:\r\n25. (78) Григор Димитров 1432 точки\r\n234. (294) Димитър Кузманов 122 точки\r\n527. (540) Александър Лазаров 50 точки\r\n792. (797) Александър Донски 18 точки\r\n796. (800) Габриел Донев 18 точки\r\n828. (760) Александър Лазов 16 точки\r\n956. (955) Адриан Андреев 11 точки\r\n1096. (1100) Васко Младенов 7 точки\r\n1221. (1238) Симон Антъни Иванов 5 точки\r\n1482. (1489) Пламен Милушев 2 точки\r\n1699. (1712) Вениамин Нив 1 точка\r\n1901. (1876) Леонид Шейнгезихт 1 точка\r\n/БТА/", "date": "2019.09.09", "title": "Григор Димитров скочи на 25-а позиция в листата на АТР"}
{"url": "https://www.dnes.bg/notifikacii/2019/09/09/otkriha-trup-na-myj-krai-niva-vyv-vidinsko-selo.422210", "text": "Тяло на 67-годишен мъж от видинското село Буковец е открито в местността Средока в землището на селото, съобщават от Областната дирекция на МВР във Видин.\r\n\r\nТялото е намерено на 6 септември. В 10.30 часа жител на Буковец сигнализирал на тел.112 за открито безжизнено тяло на 67-годишен мъж в близост до нива в местността. \r\n\r\nДежурна оперативна група е извършила оглед на местопроизшествието, като следи от насилствена смърт не били констатирани. \r\n\r\nТрупът е транспортиран за аутопсия в МБАЛ - Видин. По случая в РУ - Видин е образувано досъдебно производство.", "date": "2019.09.09", "title": "Откриха труп на мъж край нива във видинско село"}
{"url": "https://www.dnes.bg/crime/2019/09/09/otkradnaha-lovna-pushka-i-pistolet-ot-shumensko-selo.422212", "text": "Законно притежавани ловна пушка, пистолет „Макаров“ и 16 броя боеприпаси са откраднати от къща в с. Преселка, съобщиха от полицията в Шумен.\n\r\n\r\n\r\nСлед разбиване на метална решетка на прозорец, крадецът е проникнато в къщата, собственост на 62-годишен мъж. Злосторникът е разбил метален шкаф и откраднал законно притежавани карабина „Мазалат“, пистолет „Макаров“ и 16 броя боеприпаси. \r\n\r\nПо случая е образувано е досъдебно производство.", "date": "2019.09.09", "title": "Откраднаха ловна пушка и пистолет от шуменско село "}
{"url": "https://www.dnes.bg/obrazovanie/2019/09/09/tri-pyti-poveche-uchilishta-minavat-na-elektronen-dnevnik.422218", "text": "Два до три пъти повече училища от досегашните 50 се очаква да минат изцяло на електронни дневници, съобщи директорът на 51 СУ в София Асен Александров.\r\nПреди месец Министерството на образованието и науката обяви, че ще финансира всички, които желаят да ползват нововъведението през новата учебна година. За специализирания софтуер МОН е заложило близо 2 млн. лв.\n\r\n\"Едната причина е, че колегите видяха добрите примери, второ – самите електронни дневници се развиха и трето – министерството отпусна програма за финансирането на дневниците”, посочи той.\n\r\n\"Който и родител да попитате, ще ви каже, че електронният дневник го облекчава страхотно. В него може да се качи много повече информация. За миналата година, при 1200 ученика, имаме качени около 120 000 отзива и над 100 000 оценки, тоест средно на ученик по 100 оценки и 120 отзива. Те могат да бъдат похвали или забележки”, обясни  Александров пред \"Труд\".\n                    \n                    \n                \r\n                \r\n                \r\n                \r\nПроучване в училището показва, че 80% от родители гледат електронния дневник през приложение на телефона си, където получават известия в реално време.\r\n\"Така намаляха много отсъствията в гимназиален етап”, уточни Александров.\r\n ", "date": "2019.09.09", "title": "Три пъти повече училища минават на електронен дневник"}
{"url": "https://www.dnes.bg/stranata/2019/09/09/dvama-sa-s-opasnost-za-jivota-sled-tejka-katastrofa.422222", "text": " след пътен инцидент в района на Благоевград, съобщиха от МВР в града.\r\nИнцидентът е станал на 8 септември около 17:20 часа на главен път Е-79.\r\n47-годишен водач на лек автомобил от Благоевград, в посока Благоевград, на ляв завой се ударил в еластична ограда и се преобърнал в лентата за насрещно движение.\r\nПри инцидента водачът на автомобила и пътуващата в него 48-годишна жена от Благоевград са пострадали. Двамата са с опасност за живота.", "date": "2019.09.09", "title": "Двама са с опасност за живота след тежка катастрофа"}
{"url": "https://www.dnes.bg/index/2019/09/09/zapaliha-bylgarsko-zname-pred-konsulstvo-na-severna-makedoniia.422221", "text": "Македонски изселници протестираха пред консулството на Северна Македония в Мелбърн, Австралия, срещу Преспанското споразумение за новото име на страната, съобщи информационният сайт МКД.\n\r\nДемонстрантите запалиха българско, гръцко и албанско знаме и картонени фигури на премиера на Северна Македония Зоран Заев и вицепремиера Радмила Шекеринска.\n\r\nТе скандираха \"Никога Северна, само Македония\".\n\r\nПротестиращите носеха знамена със Звездата от Вергина. Такова знаме бе издигнато и на пилона пред консулството, предаде БТА.\r\n \r\n ", "date": "2019.09.09", "title": "Запалиха българско знаме пред консулство на Северна Македония"}
{"url": "https://www.dnes.bg/sport/2019/09/09/za-pyrvi-pyt-sled-9-godini-ferari-triumfira-na-monca.422211", "text": "За първи път от 2010 година насам Ферари триумфира у дома на Монца.  Шарл Льоклер вдигна купата пред насъбралите се на пистата хиляди тифози във втората си победа този сезон. Но и направи още по-ясна една тенденция, за която се говори от дълго време – контрастът между двамата пилоти на Ферари никога не е бил толкова голям. \n\n\r\nШарл става все по-добър и по-добър с всяко състезание. Гран При на Италия беше наистина фантастично. Но докато той побеждаваше, Себастиан Фетел преживяваше едно от най-лошите състезания в кариерата си. За последните 27 старта, пилотът направи деветата си огромна грешка... дори без участието на друга кола.\r\n                    \n                    \n                \r\n                \r\n                \r\n                Фетел се движеше спокойно на четвърта позиция след Льоклер, Хамилтън и Ботас, когато изведнъж просто се завъртя и изгуби контрол над автомобила. Но това не беше най-лошото. Той се опита да се върне в състезанието, но без да се огледа, създавайки ситуация, подобна на онази, в която Юбер загина миналата седмица.\r\n„Очевидно не съм щастлив“, заключи Фетел, който завърши на 13-та позиция.\r\nСъстезанието на Монца бе и седмото, в което младият Шарл успява да си спечели място на подиума, а Себастиан – не.\r\nОще преди лятната почивка на Формула 1 се заговори, че Люклер може да отнеме позицията на главен пилот на Ферари от Фетел. Но това може да се случи най-рано другата година, когато изтича договорът на Себастиан. Ала според експертите, Ферари няма проблем с пилотите, а с автомобила, който от началото на сезона показа, че далеч не е перфектен.", "date": "2019.09.09", "title": "За първи път след 9 години: Ферари триумфира на Монца "}
{"url": "https://www.dnes.bg/crime/2019/09/09/spipaha-shofior-bez-knijka-podkaral-kola-s-chujdi-nomera.422225", "text": "Неправоспособен шофьор, подкарал кола с чужди регистрационни табели, бе задържан от полицията в Добрич, съобщават от Областната дирекция на МВР.\n\r\nНа 8 септември, около 16:40 часа, в Добрич е спрян за проверка лек автомобил \"БМВ\" с чужда регистрация, управляван от 20-годишен мъж, известен на МВР. \n\r\nВ хода на проверката е установено, че поставените регистрационни табели на колата са издадени за друг автомобил. Освен това, при извършената справка в информационните масиви на МВР е установено, че водачът е неправоспособен.\n\r\nТой е задържан за 24 часа. По двата случая са образувани досъдебни производства.\n\r\nПри друг случай от тази вечер, 15 минути след полунощ, по пътя от с. Кранево посока к.к. Албена е спрян за проверка лек автомобил \"Форд\" с варненска регистрация, управляван от 44-годишен мъж от град Суворово. При извършената проверка за употреба на алкохол с техническо средство, цифровата индикация отчита наличието на 2,46 промила в издишания от водача въздух. \n                    \n                    \n                \r\n                \r\n                \r\n                \r\nЗадържан за 24 часа. По случая е образувано бързо полицейско производство.", "date": "2019.09.09", "title": "Спипаха шофьор без книжка, подкарал кола с чужди номера"}
{"url": "https://www.dnes.bg/notifikacii/2019/09/09/33-godishen-ubi-maika-si-v-kyrdjaliisko-selo.422230", "text": "60-годишна жена е починала, след като била наранена от 33-годишния си син по време на скандал в дома им в село Калоянци, съобщава полицията в Кърджали.\n\r\n\r\nИнцидентът станал 6 септември. След него на пострадалата била оказана спешна помощ и била настанена в болницата за лечение, където починала. \r\n\r\nМъжът е задържан за срок до 24 часа в полицията в Кърджали, а след това до 72 часа с постановление на прокуратурата.\r\n\r\nОбразувано е досъдебно производство по случая.", "date": "2019.09.09", "title": "33-годишен уби майка си в Кърджалийско село"}
{"url": "https://www.dnes.bg/notifikacii/2019/09/09/stachkata-na-british-airways-otmeni-poletite-ot-sofiia-kym-london.422236", "text": "Днешните полети на  British Airways от Лондон до София и обратно са анулирани, показва справка в сайта на аерогара София, пише БНР. \n\n\r\nПилотите на British Airways  започнаха двудневна стачка, недоволни от заплащането, условията на труда и стратегията на британския въздушен превозвач. Десетки хиляди пътници бяха предупредени да не отиват към летищата и да потърсят алтернативни полети за техните дестинации.\n\r\nBritish Airways и профсъюзът на пилотите „Балпа“ казват, че имат желание за нови преговори, но въпреки това мнозинството от полетите на компанията за понеделник и вторник бяха отменени, тъй като стачката все пак започна, защото те не успяха да се договорят за среща.\r\n                \r\n                \r\n                \r\nОчаква се и в сряда, денят след приключване на стачката, да има отложени полети.\n\r\nВ последното съобщение от British Airways се казва, че превозвачът е готов и желае подновяване на преговорите с „Балпа“. А генералният секретар на „Балпа“ Брайън Стратън отвърна, че е време за връщане на масата за преговори, за разглеждане на сериозно предложение, което ще сложи край на спора.\n\r\nПредполага се, че стачката ще струва на авиолинията 40 милиона паунда на ден.\n\r\nОколо 4000 пилоти участват в стачните действия и почти всички от 1600-те планирани полета няма да се състоят. Ако двете страни не постигнат споразумение през следващите дни ще има втора стачка на 27 септември.", "date": "2019.09.09", "title": "Стачката на British Airways отмени полетите от София към Лондон "}
{"url": "https://www.dnes.bg/zvezdi/2019/09/09/dara-na-21-g-pojelavam-si-poveche-pozitivna-energiia.422251", "text": "Певицата Дара днес навърши 21 години. Тя сподели, че се чувства благодарна за нещата, които се случват в живота ѝ, и си пожелава да бъде заобиколена от повече позитивна енергия.\r\nИзпълнителката на \"Все на мен\" публикува снимка, на която духа свещи и написа:\r\n\"Честит 21-и рожден ден на мен. Благодаря ти, Господи, за благословиите, които ми даде. Пътят ми беше цветен, вдъхновяващ, динамичен, пълен с възходи и падения. Аз съм само в началото на това мое пътешествие. Всичко, което искам за рождения си ден, е повече позитивна енергия и по-големи и по-добри неща, които да ми се случват\".\r\n\r\n", "date": "2019.09.09", "title": "Дара на 21 г.: Пожелавам си повече позитивна енергия"}
{"url": "https://www.dnes.bg/stranata/2019/09/09/20-godishen-podpali-restorant-v-pazardjik.422253", "text": "20-годишен младеж е задържан за палеж на ресторант в Пазарджик, съобщи полицията в града. Сигналът за пламналото заведение в парк Острова е бил получен в събота от частна охранителна фирма, чиято противопожарна система се включил от пламъците.\n\n\n\r\nНа място охранители и пожарникари установили, че горят маси, столове и чадъри на терасата на ресторанта. Усетена била и силна миризма на бензин, с който подпалвачът залял обзавеждането на терасата. Бързите действия на пожарникарите предотвратили прехвърлянето на пламъците към основната сграда на ресторанта. \n\r\nВ същото време гардове на охранителната фирма засекли в близост до заведението млад мъж със съмнително поведение. Охранителите успели да го задържат, а у него открили празна туба за бензин. \n                    \n                    \n                \r\n                \r\n                \r\n                \r\nОще на място полицейски служители установили, че задържаният от гардовете е Т. Б. от близкото село Добровница. Станало ясно, че младият мъж е бивш служител на ресторанта, който подпалил заведението, за да си отмъсти на собственика заради неуредени взаимоотношения. \n\r\nЩетите, нанесени от палежа тепърва ще се уточняват, а задържаният подпалвач е направил пълни самопризнания и ще бъде съден по бързата процедура.", "date": "2019.09.09", "title": "20-годишен подпали ресторант в Пазарджик "}
{"url": "https://www.dnes.bg/index/2019/09/09/maikyl-shiilds-progovori-za-aresta-u-nas-paveto-i-barmana-martin.422264", "text": "\"Все едно не са минали десет години. Има седмици, дори месеци, в които не мисля за това, което се случи. Тогава виждам нещо по телевизията за затвора и казвам на жена си: \"Не е точно така.“ А тя ми отговаря: \"От къде си толкова сигурен? Оу...“\r\nПрез 2005 година Майкъл Шийлдс се връща от Истанбул, където е станал свидетел на онези 15 минути, които шокират света.\r\nЛюбимият му отбор Ливърпул побеждава Милан след като губи с 3:0 през първото време.\r\nНа връщане от Истанбул, Шийлдс посещава курорта Златни пясъци. Всъщност, много от феновете на Ливърпул са там. Една от вечерите става сбиване. Барманът Мартин Георгиев е пребит и ударен с камък по главата. Нараняванията му са тежки.\r\r\n                \r\n                \r\n                Тази нощ Майкъл Шийлдс е измъкнат от леглото си от полицията. Наредено му е да се облече и е арестуван.\r\n\"Бях толкова наивен. Мислех си: „Хайде да приключваме с това бързо\", казва Шийлдс пред Independent.  - Когато си млад не си наясно какво се случва. Толкова бях глупав, че когато полицаят ме събуди и ми каза да сложа блуза с определен цвят, аз го направих. Бях тийнейджър.“\r\nШийлдс е отведен в районното, където, по думите му, полицаите казват на свидетелите да посочват него от редицата заподозряни. През цялото време той си мисли, че всичко ще приключи скоро. Но всъщност минават 4 години преди да е свободен отново.\r\nКогато Георигев се събужда от комата, в която е изпаднал, той също посочва Шийлдс като своя нападател.\r\n\"Изпитах смесени чувства, когато жертвата ме обвини. Можех да видя белега на главата му, беше ужасяващ. Тогава ме посочи с пръст, а аз не можех да повярвам. Стоях в съда и се опитвах да му привлека вниманието и да кажа: \"Знаеш, че лъжеш!“, спомня си Шийлдс.\r\nНо той се опитва да си обясни реакцията на Георгиев: \"Когато се събуди, лицето ми беше навсякъде по вестниците. Полицията му каза, че съм аз. Хората вече ме бяха идентифицирали. Бях му ядосан по онова време. Но това е тъжно, защото той беше най-голямата жертва от всички.“\r\n15 години – това време трябва да прекара Шийлдс в затвора.\r\n“Центърът за задържане беше архаичен – нямаше прозорци, условията бяха лоши. Беше като в \"Среднощен експрес“. Кожата ми беше станала жълта. В затвора беше по-добре, но най-тежкото бе, че ме местиха в различни, изправях се пред неизвестното. Всеки затворник ще ви потвърди това“, обяснява Шийлдс.\r\nТой казва, че през първите години не бил ядосан. По-скоро се питал как му се е случило това.\r\n\"Получавах писма, които ми разказваха за подкрепата, която получавам у дома. Но в България бях злодея. Когато научих достатъчно от езика, за да чета вестници, видях как ме описват като чудовище, хулиган“, казва Шийлдс. По-късно той е екстрадиран във Великобритания, където да излежи останалата част от присъдата си. Обстановката е съвсем друга.\r\n\"Имаше правила и регулации“, казва той.\r\nИ докато фенът на Ливърпул е изпаднал в дълбока апатия, семейството му продължава да се бори. На 9 септември 2009 година усилията им се увенчават с успех – Шийлдс се превръща в първият британски гражданин, осъден в чужбина, който е помилван от британските власти.\r\n\"Стана изневиделица. Дадоха ми два часа. След това вече бях на свобода“, спомня си мъжът. Но дори свободата е предизвикателство за него.\r\n\"Умствено, все още бях на 18. Всички бяха продължили с живота си, но не и аз. Намерих си работа през ноември. Трябваше ми. Живеех забързано в продължение на година. Не можех да седна и да гледам телевизия. Родителите ми искаха да говоря с терапевт за случилото се, но бях твърдоглав. Опитвах се да забравя.“\r\nДнес, Шийлдс има жена и две деца. Признава, че понякога мисли за Георгиев, човекът, чийто живот също се променя на 14 май 2005 година.\r\n\"Той беше жертвата. Платихме 80 хил. паунда глоба. Семейството постоянно събираше пари. Чудя се колко ли от тях той е видял? И как това се е отразило на живота му? България е място, ръководено от парите. Всичко в затвора се въртеше около парите. Цялото им общество е построено около това. Надявам се парите да не са поставили мишена на гърба му“, казва Шийлдс пред Independent. \r\n ", "date": "2019.09.09", "title": "Майкъл Шийлдс проговори: За ареста у нас, павето и бармана Мартин"}
{"url": "https://www.dnes.bg/politika/2019/09/09/metodi-lalov-oshte-e-sydiia-kolegiiata-i-dnes-ne-go-osvobodi.422262", "text": "Съдийската колегия и днес не освободи Методи Лалов като съдия в  районния съд в София. Той подаде оставка преди месец и два пъти до днес  членовете на колегията не успяха да съберат кворум, предаде БТА.\r\nДнес до освобождаване на Лалов не се стигна, защото по мнение на  Драгомир Кояджиков, това било работа на комисията по атестиране и  конкурси.\n\r\nБоян Магдалинчев пък цитира справка, че към днешна дата Лалов имал  дело, по което не се е произнесъл. Вероника Имова го подкрепи и заяви,  че съдията трябва да се произнесе по въпросното искане за освобождаване  от ареста на конкретно лице и след това нямало да има пречка да бъде  освободен.\r\nТака осем човека сметнаха, че ресорната комисия по атестиране трябва първо да се произнесе по случая.", "date": "2019.09.09", "title": "Методи Лалов още е съдия. Колегията и днес не го освободи"}
{"url": "https://www.dnes.bg/stranata/2019/09/09/balkon-nad-trotoar-chupi-glavi-na-sluchaini-minuvachi.422266", "text": "Заради балкон, надвиснал над тротоар на красивата пловдивска улица \"Охрид\" 4, доста хора се оказват с разбити глави.\r\nЗа близо половин век жертвите са стотици, но няма сила, която да поправи нелепата проектантска грешка. От близка болница обмислят предложение за нова клинична пътека, шегуват се медици.\n\r\nГеорги Симидов се връщал от гости, когато внезапно чул удар от главата на една жена. \r\n\"Челото ѝ беше хлътнало и потече много кръв. Притискайки тампон към раната, тя стигна до поликлиниката. Много хора казаха, че такъв инцидент е ежедневие\", разказва свидетелят пред Нова тв. И допълва, че човек може да премине коварната тераса, само ако се наведе навреме.\r\n                    \n                    \n                \r\n                \r\n                \r\n                Ако човек се движи с по-голяма скорост в тъмно, не би забелязал изобщо. Блокът е в квартала от 70-те години. Човек не може да мине от това място без да се наведе. \"Един миг не внимание, цял живот - страдание\", обяснява още Симидов.\n\r\nСлед инцидента мъжът подава жалба. Редовно преминаващите покрай опасното място пък настояват терасата да бъде премахната.\n\r\nРажда се и нова идея за по-безопасен контакт с балкона - да се изгради пункт за раздаване на сигнално жълти каски и светлоотразителен триъгълник за през нощта. \n\r\n\"Има три варианта за решаване на този проблем - единият е боядисване на терасата в ярък цвят, поставяне на указателна табела за внимание и насочване на пешеходците, за да не се блъснат в терасата\", коментира кметът на район \"Южен\" в Пловдив Борислав Инчев.", "date": "2019.09.09", "title": "Балкон над тротоар чупи глави на случайни минувачи"}
{"url": "https://www.dnes.bg/akoshtete-vqrvaite/2019/09/09/4-zodii-koito-ne-lyjat-partniora.422250", "text": " Честността е най-важното нещо, за да бъде връзката здрава, стабилна, истинска и сериозна. Някои от зодиакалните знаци са открити, искерни с партньорите, държат да си казват всичко и няма да скрият, дори да са направили нещо, което може да ви нарани. Понякога може да са леко груби в изказа си, но ви казват истината във връзките. Ето и кои са те.\r\n\r\n \r\nМного е забавно да се край Овните, те са енергични и позитивни, но не мислят преди да говорят. Когато са ядосани, те избухват и често нараняват най-близките с думите си. Казват ви точно как се чувстват, без да се интересуват дали това ще ви нарани. Ако излизате с Овен, пригответе се да чувате неща, които не ви харесват и за които не сте готови, но поне може да сте спокойни, че няма да ви лъжат. Те са нежни и мили, но понякога просто са прекалено импулсивни, не успяват да помислят и бълват обиди. Говорят открито за чувствата си и няма да се чудите на какъв етап сте с тях.\r\n \r\n\r\n \r\nТе просто имат нужда да бъдат центъра на вселената за някого и няма да се задоволят с нещо по-малко и скромно. Лъвовете са много лоялни и защитават любимите си хора, затова не биха ги излъгали. Искат да се открият пред тях, да им имат пълно доверие и да са им верни. Открити и прями са, няма да ви подведат или да са колебливи. Но и те очакват такава честност, иначе няма смисъл да имате връзка с тях. Нямат енергия и време за игрички, прекалена потайност. Искат да им се каже точно какво става, искат комуникацията да е на ниво и всичко да става ясно.\r\n \r\n", "date": "2019.09.09", "title": "4 зодии, които не лъжат партньора"}
{"url": "https://www.dnes.bg/sofia/2019/09/09/v-gorubliane-pak-na-protest-shte-blokirat-carigradsko.422215", "text": "Жителите на столичния квартал \"Горубляне\" подновяват протестите си. Те ще блокират бул. \"Цариградско шосе\" от 18:30 до 20:30 часа.\n\n\nпри светофара на кръстовището с улиците \"Павел Красов\" и \"Димитър Пешев\", предаде bTV.\r\nПрез месец май тази година инициативния комитет от протестиращи в квартала даде на прокурор столичния кмет Йорданка Фандъкова.\r\nПротестът е , до които нямат достъп повече от 20 години, но въпреки това плащат всяка година данък.", "date": "2019.09.09", "title": "В Горубляне пак на протест, ще блокират \"Цариградско\""}
{"url": "https://www.dnes.bg/sport/2019/09/09/maradona-s-nov-otbor-hiliadi-fenove-go-posreshtnaha-na-krak.422269", "text": "Хиляди фенове трогнаха до сълзи легендата Диего Марадона, който в неделя беше представен като нов треньор на намиращия се на последното място в аржентинската Суперлига Химнасия и Есгрима (Ла Плата).\n\r\n58-годишният футболен магьосник беше представен пред 24 хиляди екзалтирани фенове, изчисляват местните медии в Ла Плата. Марадона не е бил треньор в родината си на клубно ниво от 24 години, но очите му се насълзиха при непрестанно скандиращите името му фенове.\n\r\nМарадона дълго време се бори със здравословни проблеми, като поради тази причина и през юни напусна мексиканския втородивизионен Дорадос де Синалоа.\n\r\nНа стадиона в Ла Плата той излезе пред приветстващите го фенове в количка за голф, тъй като има скорошна операция на коляното и все още се възстановява.\n                    \n                    \n                \r\n                \r\n                \r\n                \r\nОтборът има едва една точка в първите си пет мача и в следващия си мач ще играе с Расинг - друг отбор трениран от Диего Марадона.\n\r\n", "date": "2019.09.09", "title": "Марадона с нов отбор: Хиляди фенове го посрещнаха на крак"}
{"url": "https://www.dnes.bg/eu/2019/09/09/britanskiiat-parlament-spira-rabota-ot-dnes-do-14-oktomvri.422267", "text": "Британският парламент ще преустанови работа от днес в края на работния ден до средата на следващия месец, заяви говорител на министър-председателя Борис Джонсън, цитиран от Ройтерс.\r\n\r\nПарламентът няма да работи до 14 октомври.\n\n\n\r\nЗаконопроект за предотвратяване на излизане на Великобритания от Европейския съюз на 31 октомври без сделка, принуждаващ Джонсън да търси отлагане, трябва да стане закон днес. Говорителят обаче каза, че правителството няма да търси никакво удължаване на крайния срок за Brexit.\r\n\r\nПремиерът няма да одобрява никакви други безсмислени отлагания на Brexit, заяви говорителят.\r\n\r\nВ парламента би трябвало да има гласуване по предсрочни избори, което Джонсън ще свика по-късно днес, пише БТА.", "date": "2019.09.09", "title": "Британският парламент спира работа от днес до 14 октомври"}
{"url": "https://www.dnes.bg/usa/2019/09/09/maika-prostrelia-dyshteria-si-pomislila-ia-za-natrapnik.422246", "text": " Тийнейджърката се прибрала по-рано от колежа, искала да изненада майка си, съобщи NY Post.\r\n18-годишната Хана Джоунс разказва, че изтичала през вратата на дома си в Жирард, въодушевена да изненадана семейството си. Тя обаче изплашила майка си Рене, която я помислила за натрапница.\r\n\"Когато изтичах през вратата, в страха си тя ме простреля. Приклекнах и изпищях два пъти\", пише Хана във страницата си във Facebook.\r\nЧувайки писъците, приятелят й звъни на 911. Съобщава, че Хана Джоунс кърви обилно.\r\n\"Приятелката ми се прибра от колежа, майка й не знаеше, простреля я случайно\", гласи сигналът на спешния телефон.\r\n                    \n                    \n                \r\n                \r\n                \r\n                След операция Хана се сдобива с три пластини и осем болта, които да спомогнат за зарастването.\r\n\"Безкрайно съм благодарна, че все още съм на тази Земя. Късметлийка съм, че все още съм тук\", пише още тя в емоционален пост във Facebook.\r\nШефът на полицията в Жирард Джон Норман потвърди, че \r\n\"Тя притежава пистолет, за който има разрешително. Стреляла е по някой, който влиза през вратата\", каза той. \r\nЩатските прокурори все още не са решили дали да повдигнат обвинения.\r\n\"Ако знаете, че някой има пистолет за самозащита и не ви очаква, обадете се, когато влизате в дома, дори ако ставате да пиете вода посред нощ.\", съветва шериф Нарман.", "date": "2019.09.09", "title": "Майка простреля дъщеря си, помислила я за натрапник"}
{"url": "https://www.dnes.bg/notifikacii/2019/09/09/nerde-iambol-nerde-stambul-netaniahu-obyrka-boris-djonsyn-s-elcin.422238", "text": "Канцеларията на израелския премиер Бенямин Нетаняху публикува видео, в което се прави опит да бъде поправен негов гаф от седмичното заседание на правителството. \n\r\nПо време на заседанието Нетаняху обърка британския премиер Борис Джонсън с Борис Елцин, бившия руски президент, който почина през 2007 г., пише „Гардиън“. \n\r\n„Току-що се върнах от приятно посещение в Лондон, където се срещнах с премиера Борис Елцин и американския министър на отбраната“, казва Нетаняху. \n\r\nМинистрите реагират бързо и Нетаняху признава грешката си, оправдавайки се с това, че е искал да провери „дали неговите колеги следят заседанието“. \n\r\nВ официалното видео от заседанието гафът на Нетаняху е заличен и се чува как той казва Борис Джонсън. \r\n                \r\n                \r\n                \r\nВестник „Аарец“ информира, че това не е първият гаф на Нетаняху на официално събитие, като цитира негови думи от декември миналата година, когато по време на посещението си в Азербайджан той объркал страната с Афганистан. \n\r\n \r\n ", "date": "2019.09.09", "title": "Нерде Ямбол, нерде Стамбул – Нетаняху обърка Борис Джонсън с Елцин"}
