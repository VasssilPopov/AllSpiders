{"url": "https://www.dnes.bg/kino/2019/08/16/nova-versiia-na-klasikata-apokalipsis-sega.419933", "text": "Четиридесет години след появата на \"Апокалипсис сега\" по екраните през 1979 г., увлечението на Франсис Форд Копола по този култов филм не е престанало, предаде Франс прес. Нова реставрирана версия на филма, която е с половин час по-дълга от оригинала, излезе на екраните в САЩ.\r\nВъпреки успеха на филма си за войната във Виетнам, Копола никога не е бил действително удовлетворен от тази своя кинотворба с времетраене 2 часа и 33 минути, съобщава БТА.\r\nПрез 2011 г. по екраните се появи нова, удължена с 49 минути версия на филма - \"Apocalypse Now Redux\", която включва допълнителни сцени.\r\nНай-новата версия \"Apocalypse Now Final Cut\" с времетраене 3 часа и 1 минута излезе вчера на екраните в САЩ. С нея сякаш се прави компромис с предишните версии, като за пръв път е пристъпено към реставрация въз основа на оригиналния негатив, която е отнела близо година.\r\n                    \n                    \n                \r\n                \r\n                \r\n                \"Това е най-добрата версия на филма - каза Копола. - Тя е с по-добро качество на изображението и звука. Зрителите ще имат възможност да \"почувстват\" филма така, както винаги съм искал.\" \"Apocalypse Now Final Cut\" за пръв път бе представен през април на фестивала \"Трайбека\" в Ню Йорк.\r\nОсемдесетгодишният режисьор призна, че съжалявал за изрязването на някои сцени във филма от 1979 г., но че втората версия вероятно е прекалено дълга и затова се стигнало да заснемането на третата.\r\n ", "date": "2019.08.16", "title": "Нова версия на класиката \"Апокалипсис сега\" "}
{"url": "https://www.dnes.bg/crime/2019/08/16/48-godishna-dade-6-800-leva-na-izmamnici.419865", "text": "48-годишна жена от Каварна стана жертва на телефонни измамници, съобщиха от ОДМВР – Добрич. \r\n\r\nЖената е подала жалба на 15 август около 16:30 часа. По данни на тъжителката, около 09:00 часа е получила обаждане на домашния си телефон от непознат мъж, представящ се за служител на МВР. \r\n\r\nТой я заблудил, че иска наличната й сума пари с цел съхранение. Малко по-късно в градски парк на град Каварна възрастната жена предава на непознат мъж сумата от 6 800 лева. \r\n\r\nПо случая е образувано досъдебно производство.", "date": "2019.08.16", "title": "48-годишна даде 6 800 лева на измамници"}
{"url": "https://www.dnes.bg/mish-mash/2019/08/16/koi-zodii-sa-nai-uvereni-v-resheniiata-si.419916", "text": "Не е нужно да се бунтар, за да изразите мнението си без притеснение. Трябва ви само малко увереност, която да ви позволи да застанете зад решението си без да имате нужда от подкрепа. Тази черта от характера трудно се проявява при всеки и астрологията е причината за това. \r\nНякои от зодиите нямат желанието и не чувстват задължение да обясняват поведението си. Те не се опитват да спечелят одобрението на другите и нямат желание да се харесат на всички. Рядко се характеризират като хора, които ще се опитат да угодят на околните и поставят себе си на първо място. Това им дава свободата да бъдат себе си и да не трупат омраза към света.\r\n \r\n\r\n\r\nПредставителите на тази зодия ще правят това, което им харесва и въобще не ги интересува мнението на останалите. Не смятат, че дължат обяснение на когото и да било и не желаят да си развалят настроението с хора, които търсят само и единствено конфликта. Всъщност, те са като малките деца и, ако някой им забрани да правят нещо, то Овните ще имат още по-голямо желание да го извършат.\r\n \r\nИнатът също е голяма част от характера им. Това, което ги интересува, е дали искат да направят нещо, или не. Ако изяват желание, то никой не може да ги спре, дори действията им да са грешни. Рядко признават, че са стъпили накриво и по-скоро ще забравят за темата, вместо да се извинят.\r\n \r\n\r\n \r\nТе рядко се впечатляват от околните. Не са двулични и много често им личи, когато не харесват някого. Трудно държат езика си зад зъбите, но вярват до последно в своите убеждения и са готови да се борят до край за тях. Ако някой има проблем с това, Водолеите не го приемат като критика и дори не отразяват човека отсреща. \r\n \r\nНе се стремят да се впишат във всяка обстановка. Ако трябва да избират, ще се присламчат към групата, която най-много им приляга, а не към тази, която ще ги изстреля бързо към върха. Много независими са във емоционално и финансово отношение. Ако смятат, че това, което правят е правилно, то бъдете сигурни, че няма да може да ги спрете.\r\n \r\nКои са другите най-уверени зодии четете в ", "date": "2019.08.16", "title": "Кои зодии са най-уверени в решенията си?"}
{"url": "https://www.dnes.bg/usa/2019/08/16/iznasilvach-na-dete-ubil-i-maika-mu-ekzekutiran-v-tenesi.419912", "text": "Американец, признат за виновен в отвличането и изнасилването на дете, а след това и за убийството на майка му, беше екзекутиран в четвъртък. 56-годишният Стивън Уест избрал електрическия стол, а последната пожелана от него храна била пържени картофки със сирене.\n\r\nПрестъпникът извършил зверствата през далечната 1986-а година. Тогава той похитил 15-годишно момиче и майка му. Детето било брутално изнасилено и убито, а майката заклана, пише BG-VOICE.\n\r\nУест е обявен за мъртъв в 7,27 часа в четвъртък. „Смъртната присъда на Стивън Уест беше изпълнена с ток на 15 август 2019 г. в съответствие със законите на щата Тенеси“, се казва в съобщение, изпратено до Fox News от ведомството.\n                    \n                    \n                \r\n                \r\n                \r\n                \r\nЕкзкекуцията била извършена в затвора Ривърбенд в Нашвил.\n\r\nПо време на целия процеса Уест отричал вината си. Той твърдял, че негов приятел е убил 51-годишната Уанда Роминес и е изнасилил 15-годишната й дъщеря Шейла.\n\r\nСъдът счете, че соченият за съучастник също има основна вина за случилото се и му даде доживотен затвор.\n\r\nЧетирима затворници са екзекутирани в Тенеси от август 2018 г. Двама са починали от смъртоносна инжекция, а останалите са избрали електрическия стол, заявявайки, че това ще бъде по-бърз и по-малко болезнен начин.\r\n ", "date": "2019.08.16", "title": "Изнасилвач на дете, убил и майка му, екзекутиран в Тенеси"}
{"url": "https://www.dnes.bg/zvezdi/2019/08/16/madona-na-61-skandalna-i-nepokorna.419886", "text": "Мадона. Името само говори за себе си и дори да не сте почитател на поп музиката, няма как да не сте чували за певицата. Родена на този ден преди 61 години, тя се превърна в икона, която често обаче беше свързвана със скандални сцени, облекла и поведение. Освен певческите таланти, Мадона се е утвърдила и като модна икона още с първите си появи под прожекторите. \r\nОтраснала е в Бей Сити, но по нейни думи градът не е за нея. Мадона го описва като \"малък, смрадлив град в северен Мичиган\". С това си изречение тя веднага разпалва страстите сред съгражданите си, но те се хващат за нещо, което не представя цялата истина. Веднага след това неприятно описание, Мадона споделя, че все пак таи топли чувства към родния си град.\r\n \r\nЖивотът на певицата не е лесен, тъй като губи майка си още когато е на 5. Мадона Луис, на която е кръстена и бъдещата звезда, се разболява от рак на гърдата и не успява да победи болестта. Въпреки нещастието, Мадона се заема сериозно с ученето и не пропуска да зарадва семейството си с високи оценки.\r\n \r\nМакар на сцената да е провокативна, в детството си тя е била прилежна ученичка и дори се слави с коефициент на интелигентност от 140. По нейни думи залягала над учебниците, защото искала да се махне от родното си място възможно най-скоро.\r\n \r\nМечтата ѝ се сбъдва и тя се мести в Ню Йорк, когато е едва на 18. Може днес Мадона да има висок финансов статут, но тогава тя е отишла в Голямата ябълка с едва 35 долара в джоба. За да се прехранва, тя започва работа като продавач в компания за понички на Таймс Скуеър. Още тогава се проявява темпераментът на певицата и не след дълго тя е уволнена, защото пръскала със сладко клиентите.\r\n \r\nНе всичко е било лесно и в кариерата ѝ. Решава да се пробва в мюзикъл, но все още не била тренирала пеенето си. Всичките ѝ опити се оказват неуспешни и тя се принуждава да търси друг начин за печелене на пари.\r\n \r\nВсе пак късметът ѝ се усмихва и тя е избрана като танцьорка за френския диско певец Патрик Ернандес през 1979-а. След това певицата участва и в други банди докато от една продуцентска къща забелязват таланта ѝ и ѝ предлагат договор за соло кариера.\r\n \r\nС музиката й започва и влиянието ѝ върху модната индустрия. Според експерти, Мадона има огромна заслуга за част от модата през 80-те. С прозрачните дантелени блузи, многото гривни, дългите чорапи на дупки тя се превърна в модна икона за това време.\r\n \r\n", "date": "2019.08.16", "title": "Мадона на 61 - скандална и непокорна "}
{"url": "https://www.dnes.bg/index/2019/08/16/jeliaznata-zavesa-ideologicheskoto-i-fizicheskoto-razdelenie-na-evropa.419900", "text": "Изразът \"Желязна завеса\" символизира разделението, първо идеологическо, после и физическо, установено в Европа веднага след Втората световна война - между зоната на съветско влияние в източната част и страните от Запада. Бариерата пада през 1989 г. заедно с Берлинската стена.\n\r\n\r\nТя става популярна след изказване на британеца Уинстън Чърчил: \"От Шчечин на Балтийско море до Триест в Адриатика желязна завеса се спусна над континента\", заявява той на 5 март 1946 г. в реч, произнесена в САЩ, пише Франс прес.\n\r\nИзразът се приписва на руския писател Василий Розанов, който го използва през 1918 г. във връзка с болшевишката революция в книгата си \"Апокалипсисът на нашето време\": \"С дрънчене, скърцане, скрибуцане една желязна завеса се спуска над Руската история\".\r\n                \r\n                \r\n                \r\n\n\r\nТази граница между комунистическа Европа и Запада, замислена от съветските ръководители като преграда пред западната идеология, постепенно се материализира - целта е да възпрепятства бягствата на Запад.\n\r\nИздигната след 1949 г. от Унгария, последвана от останалите страни от комунистическия блок, тя се простира на хиляди километри, съставена от бодлива тел, ровове, бетонни конструкции, електрически аларми, устройства за автоматична стрелба и минни полета.\r\n\n\r\nКомунистическите управници на Източна Германия установяват през 1952 г. десетметрова забранена зона по дължината на границата с Федерална република Германия (ФРГ) - със заграждения от бодлива тел и наблюдателни постове.\n\r\nВ системата обаче има слабо звено и това е Берлин, разделен на две части - едната под съветски контрол, другата западна, между които хората се движат без особени проблеми. От 1952 до 1961 г. близо три милиона успяват да намерят убежище във ФРГ, минавайки през Западен Берлин, и човешките ресурси на Германската демократична република (ГДР) започват да се изчерпват.\n\r\nСъс съгласието на Москва източногерманският режим изгражда през 1961 г. Берлинската стена, представена като \"редут срещу фашизма\".\n\r\nСтената - с ивица \"ничия земя\" покрай нея откъм изток, е дълга 155 км (43-километрова отсечка разцепва Берлин надве от север на юг, а 112 км отделят анклава Западен Берлин от територията на ФРГ). Построена е главно от армиран бетон, на места - от метални решетки.\n\r\n\n\r\nПрестоят на източноевропейските граждани в Западна Европа беше разрешаван само при строги условия.\n\r\nЖелаещите да емигрират поемаха всички рискове. Близо 600-700 души загиват при опит за бягство от режима в Източна Германия, посочват историците.\n\r\nСамо Берлинската стена става причина за най-малко 136 смъртни случая. Около 5 хил. души обаче я преодоляват, понякога твърде изобретателно. Едно семейство например успява да се спусне от покрива на сграда по въже, което придържат отдолу негови близки оттатък стената. Други бягат, като преплуват р. Шпрее, пресичаща Берлин, измъкват се през тунели или скрити в превозни средства.\r\n\n\r\nПрез май 1989 г. Унгария решава да отвори границата си с Австрия, което става първи пробив в Желязната завеса. На 19 август над 600 източногерманци, дошли на почивка в Унгария, се възползват от отварянето на един КПП на австрийската граница във връзка с провеждан общоевропейски пикник, за да избягат на Запад - първото подобно масово бягство от 1961 г.\n\r\nКомунистическите режими в Източна Европа падат един след друг, без да се намеси Съветският съюз, управляван тогава от Михаил Горбачов.\r\nБезпрецедентни демонстрации разтърсват ГДР.\n\r\nНа 9 ноември високопоставен ръководител на ГДР е хванат натясно с въпрос кога ще влязат в сила нови правила, предвиждащи свободно движение за източногерманските граждани. \"Доколкото зная, веднага\", измърморва той пред журналистите. Отговор, който отприщва вълна от хиляди жители на Източен Берлин към контролните пунктове - охраната, объркана, най-накрая вдига бариерите.\n\r\nОбзети от еуфория, берлинчани празнуват цяла нощ, възседнали стената, после грабват кирки и започват да я рушат. През следващите две години се разпада и Съветският съюз.\r\n \r\n/БТА/", "date": "2019.08.16", "title": "Желязната завеса – идеологическото и физическото разделение на Европа "}
{"url": "https://www.dnes.bg/balkani/2019/08/16/dve-eksplozii-raztyrsiha-grad-ujice-v-syrbiia.419936", "text": "Две експлозии разтърсиха сръбския град Ужице около 11.30 часа българско време. Взривовете във фабрика за бои и лакове са били последвани от пожар, предаде . \r\n\r\nПри инцидента е пострадал един мъж, който е откаран за лечение в Белград. На място са се отзовали 6 пожарни коли и 15 огнеборци. На кадрите от експлозията се вижда как над вилната зона на града, където се намира заводът, се стеле гъст черен ди", "date": "2019.08.16", "title": "Две експлозии разтърсиха град Ужице в Сърбия"}
{"url": "https://www.dnes.bg/stranata/2019/08/16/poredna-katastrofa-edin-zaginal-po-pytia-za-makaza.419929", "text": "Тежко пътнотранспортно произшествие е станало на разклона за село Великденче по пътя за ГКПП \"Маказа\" в сряда около 15:45 часа.\r\nВременно е затворен главният път към граничния пункт, а движението се отклонява през Джебел за Кирково, съобщава Нова тв.\r\n\r\nПо първоначални данни сблъсъкът е между четири автомобила, има загинал и пострадал. На мястото на произшествието са екипи на полицията, на Центъра за спешна помощ и на пожарната служба в Джебел.", "date": "2019.08.16", "title": "Поредна катастрофа: Един загинал по пътя за Маказа"}
{"url": "https://www.dnes.bg/sofia/2019/08/16/naemite-v-studentski-grad-skochiha-sys-17.419937", "text": "Малко повече от месец преди началото на новата академична година стотици студенти търсят да наемат или закупят жилище в София. Има ръст на наемните цени на апартаменти в двата най-предпочитани от студенти района – \"Студентски град\" и \"Овча купел\". \n\r\nЗа последните 12 месеца средната наемна цена на двустайно жилище в \"Студентски град\" е нараснала с почти 17% и към момента е 6,8 евро/кв.м, показва анализът на сайта .\n\r\nНачалната цена на двустаен обзаведен апартамент в \"Студентски град\", какъвто най-често търсят студентите,  започва от 5 евро/кв.м. и достига до 83 евро/кв.м. \n                    \n                    \n                \r\n                \r\n                \r\n                \r\nЦената се определя от типа строителство, локацията, обзавеждането и оборудването, които жилището предлага. Цените на наемите за двустаен апартамент започват от 250 евро и могат да стигнат до 2500 евро.\n\r\nВ другия привлекателен за студентите район – \"Овча купел\", също има лек ръст – от 8% в наемните цени на годишна база. Там средната сума, на която може да бъде нает двустаен апартамент, в момента е 4,7 евро/кв.м. Студентите, които са се спрели на квартира в този квартал, ще плащат между 230 и 430 евро.\n\r\nЧесто родителите на студенти предпочитат да не плащат наем, а да закупят апартамент. Изчисленията на Imoti.net показват, че ръстът в цените за продажба на двустаен апартамент в \"Студентски град\" продължава.\n\r\nЗа една година средните суми са нараснали с 10% като в момента за най-масовия тип жилища в района цените достигат до 1048 евро/кв.м. Без особена разлика в цените за продажба са жилищата в \"Овча купел\", които в момента варират между 900 и 930 евро/кв.м.", "date": "2019.08.16", "title": "Наемите в \"Студентски град\" скочиха със 17%"}
{"url": "https://www.dnes.bg/football/2019/08/16/samoletyt-na-emiliano-sala-bil-pylna-razvalina.419866", "text": "“Самолетът не беше годен за полет“, казва Хъмфри Пени, собственик на летището, където бил съхраняват самолета, в който загина футболистът Емилиано Сала. Машината имала толкова много проблеми, че „инженерът, който трябвало да го поправи просто отказал“.\r\nПоради тази причина пилотът Дейвид Хендерсън, който бе задържан за непредумишлено убийство през юни, отказал да се качи на прокълнатата машина 11 часа преди полета и прехвърлил отговорността на загиналия Дейвид Ибстън.\r\nПени си спомня, че хидравличният мотор на самолета бил „под всякаква критика“, капаците, системите за самоуправление и против замръзване не работили. Ремонтът щял да струва между 14 и 20 хиляди паунда.\r\n                    \n                    \n                \r\n                \r\n                \r\n                Но когато самолета бил нает за да откара Сала, той вече не бил в ръцете на Пени, а в тези на друга организация, която трябвало да свърши работата по него. Оказва се, че това може би не се е случило.\r\nВ началото на седмицата разследващите установиха, че Сала и Ибстън са били отровени от високи количества въглероден оксид, който е проникнал в кабината на самолета. Най-вероятно пилотът и спътникът му вече са били мъртви, когато машината се е разбила.\r\n\"Съпругът ми никога нямаше да се качи на самолета, ако знаеше, че е повреден“, казва в първото си интервю след трагедията Нора Ибстън, пред \"Добро утро, Британия“.\r\nВ месеците след катастрофата Дейвид Ибстън бе обвиняван многократно за случилото се със Сала. Оказа се, че той е имал далтонизъм, не е имал разрешително да превозва пътници и не е можел да борави добре с автопилота. Система, която се оказва, че може би не е работила.\r\n\"Тази новина е облекчение за нас, защото става ясно, че катастрофата не е била по вина на Дейвид. Нищо не е зависело от него“, казва съпругата му през сълзи. Нито Ибстън, нито Сала са можели да усетят, че нещо се случва, тъй като газът няма специфичен мирис.\r\nТялото на пилота така и не бе открито. По думите на Нора това е най-тежкото от всичко – да няма останки, които да погребе.\r\nСпоред разследването, въглеродният окис най-вероятно проникнал в кабината заради лоши уплътнения или течове във вентилационната система.\r\nAAIB не знаят кой точно е трябвало да прегледа и поправи самолета, но са категорични, че става дума за „човешка грешка“ при поддръжката. Те знаят името на собственика на машината, но все още не могат да го оповестят, тъй като тече разследване срещу него и има вероятност да бъдат повдигнати обвинения в непредумишлено убийство.\r\nСега AAIB започва детайлно изследване на самолета, за да разберат точната причина за отравянето с газа.", "date": "2019.08.16", "title": "Самолетът на Емилиано Сала бил пълна развалина "}
{"url": "https://www.dnes.bg/stranata/2019/08/16/i-v-pazardjik-pyrvi-sluchai-na-afrikanska-chuma-po-svinete.419939", "text": "Първи случай на Африканска чума по свинете е регистриран в Пазарджишка област. Става дума за трупни части от диво прасе, открити в местността \"Арнаутска поляна\" на територията на Държавно горско стопанство \"Чепино\", община Велинград. Това съобщи заместник- областният управител Йордан Кожухаров след извънредно заседание на епизоотичната комисия.\n\n\n\r\nДиректорът на Областната дирекция по безопасност на храните д-р Петко Митев уточни, че останките са намерени на 13 август и получените днес резултати от изследването им са показали наличие на болестта. Той допълни, че със заповед на Изпълнителния директор на БАБХ от днес се определя инфектирана зона с площ от 200 кв.км. от констатирания случай, предаде БТА.\r\n                    \n                    \n                \r\n                \r\n                \r\n                Директорът на РДГ- Пазарджик инж. Ангел Кузманов съобщи, че днес ще издаде заповед за ограничаване на достъпа до горските територии. Съгласно мерките за недопускане разпространението на болестта ще бъде преустановен дърводобивът,ще се забрани достъпът на туристи и събирането на гъби и билки. \r\nЗа срок от два месеца в инфектираната зона ще влизат единствено оторизирани органи след задължителна дезинфекция на автомобилите и служителите. Кузманов призова хората да бъдат отговорни и да не нарушават мерките за безопасност. Той увери, че РДГ ще направи всичко необходимо, след спирането на дърводобива, да се подсигурят дърва за огрев на населението от други райони.\r\nЗаместник- областният управител апелира жителите на Велинград, които отглеждат домашни прасета, в най-кратък срок да ги умъртвят и да усвоят месото.\r\nВъв връзка с мерките срещу африканската чума по свинете в Пазарджишка област са изградени 10 контролно-пропускателни пункта. Проверяват се всички товари за наличие на документи за произход. Има и съставени актове за нарушения.", "date": "2019.08.16", "title": "И в Пазарджик: Първи случай на африканска чума по свинете"}
{"url": "https://www.dnes.bg/stranata/2019/08/16/myj-s-tejki-izgarianiia-sled-prigotviane-na-zimnina.419856", "text": "61-годишен мъж е пострадал тежко при пожар в разградското село Тертер, съобщиха от ОДМВР - Разград. \r\n\r\nОгънят пламнал около 14.50 часа на 15 август. След потушаването му от дежурната смяна на РСПБЗН - Кубрат е установено, че при приготвяне на зимнина се е възпламенила газова бутилка, намираща се близо до запаления огън. \r\n\r\nУнищожени са 40 кв. м покривна конструкция. \r\n\r\nПострадалият мъж е откаран в МБАЛ - Русе с 50% изгаряния – трета степен и опасност за живота. По случая е образувано досъдебно производство.", "date": "2019.08.16", "title": "Мъж с тежки изгаряния след приготвяне на зимнина"}
{"url": "https://www.dnes.bg/politika/2019/08/16/rosen-jeliazkov-v-spor-s-bsp-za-proektozakona-za-prevoznite-sredstva.419941", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Политически спорове около новия закон за пътните превозни средства. Според БСП - той е лобистки. А министърът на транспорта Росен Желязков контрира, че се цели единствено ефективен контрол на техническото състояние, без да бъдат натоварвани купувача и продавача.\n\r\nОсновната цел на новите текстове е намаляването на катастрофите заради техническа неизправност на превозните средства. Вместо това обаче според БСП промените гарантират друго.\n\r\nНовият закон предвижда частни надзорни структури да контролират пунктовете за технически прегледи. А при регистрация на новозакупен автомобил, освен КАТ, да се посещава и специален пункт за издаване на технически паспорт. Така обаче според БСП се обезсмислят мерките на управляващите срещу административната тежест.\n                    \n                    \n                \r\n                \r\n                \r\n                \r\nСоциалистите предлагат режимът за регистрация на автосервизите да бъде уведомителен, а не разрешителен, както е посочено в новите текстове на закона. \n\r\nНа 19 август изтича срокът за обществено обсъждане.", "date": "2019.08.16", "title": "Росен Желязков в спор с БСП за проектозакона за превозните средства"}
{"url": "https://www.dnes.bg/index/2019/08/16/moje-li-grimyt-da-vi-predpazi-ot-izgariane.419891", "text": "Вече сме към края на лятото, но пък за сметка на това жегите продължават да ни тормозят. В последно време се наблюдават температурни рекорди, а съветът на лекари е да не излизаме в най-горещите часове на деня и да използваме слънцезащитни кремове, независимо дали сме на морето, или отиваме на работа.\r\nЗатова дерматолозите винаги препоръчват да използвате слънцезащитни кремове по време на цялото лято. Дори и когато има облаци. Те обясняват съветите си с това, че дори да виждате, че небето не е кристално синьо, то слънцето отново има начин да достигне до кожата и да я изгори без дори вие да разберете.\r\nЗа почитателите на гримове, има козметични продукти, които съдържат в себе си т. нар. SPF фактор, който показва точно колко сте защитени от слънцето. Излагането на UV лъчите без правилната защита, може да доведе до сериозни здравословни проблеми, включително и рак на кожата.\r\r\n                \r\n                \r\n                Може да смятате, че гримът ви, съдържащ SPF фактор е добър заместител на слънцезащитните кремове, може да не ви предпазва толкова добре, колкото мислите. Повечето продукти за красота съдържат фактор 15 или 20, а повечето дерматолози препоръчват да се излиза на слънце след като сте се намазали с крем, съдържащ поне 30 фактор.\r\nАко все пак не можете да си харесате грим, който е с по-голям фактор от 15 или 20, то трябва да сложите слънцезащитен крем преди да нанесете фон дьо тена си. Кремът обаче трябва да е с поне 30 фактор защита, за да имате по-голям успех срещу слънцето.\r\nД-р Карън Кемпбел споделя пред Insider, че по този начин ще се предпазите от UVA и UVB лъчите. „Първите причиняват по-бързо стареене, а вторите причиняват лошите изгаряния“, казва тя. Дерматоложката съветва да нанесете близо 30 грама от слънцезащитния крем както на лицето, така и на другите открити части на тялото.\r\n", "date": "2019.08.16", "title": "Може ли гримът да ви предпази от изгаряне?"}
{"url": "https://www.dnes.bg/obshtestvo/2019/08/16/poredna-jertva-za-nasilieto-v-nas-i-u-nas.419942", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Всяка трета жена у нас е жертва на домашно насилие, а кризисните центрове са едва 30. Хиляди жени, деца, а вероятно и мъже, всяка вечер отнасят обида, шамар, побой или гавра. Години наред, жертвите си мислят, че това е любов, че така ги обичат, че така трябва.\n\r\n\r\nСрам, унижение и обида кара тормозените да не признават, да не се разкриват, дори да не обсъждат проблемите си с най-близките. Ако имат такива.\r\n\r\nА хората, които могат да помогнат са много – съседите, колегите, дори непознатите. Понякога трябва да се намесиш, иначе ставаш съучастник в поредното \"убиване\" на някой.  Вижте разговор по темата в Bulgaria ON AIR.\r\n ", "date": "2019.08.16", "title": "Поредна жертва: За насилието в нас и у нас"}
{"url": "https://www.dnes.bg/notifikacii/2019/08/16/ubiistvo-na-policai-shokira-ostrova-13-godishen-syshto-v-aresta.419905", "text": "Около 23:30 вечерта в четвъртък, полицаят Андрю Харпър се отзовава на сигнал за грабеж край пътя между Рединг и Нюбъри. На следващия ден пътната връзка е затворена, а  негови колеги разследват убийството му.\r\nШест часа пътят остава затворен. Две големи тенти са опънати край него, полицаи, хеликоптери и кучета търсят доказателства, за да разгадаят какво се е случило на Харпър. По думите на свидетели, те дълго правели снимки, събирали неща от земята и оглеждали сиво BMW, изоставено на мястото на убийството.\r\nНяколко часа по-късно десет души са задържани за убийството на Андрю Харпър. Най-малкият от тях е на 13 години. Всички арестувани са мъже. Най-възрастният е на 30 г.\r\r\n                \r\n                \r\n                Всички във Великобритания са шокирани от случилото се.\r\nПремиерът Борис Джонсън изрази своите съболезнования към семейството, приятелите и колегите на Харпър.\r\n„Това трябва да ни напомни, че полицаите из цялата страна излизат всеки ден и излагат живота си на риск за да сме в безопасност ние. Те имат абсолютната ми подкрепа“, каза той.\r\nЛидерът на лейбъристите Джереми Корбин също изрази своите съболезнования към семейството и колегите на Андрюс. Той повдигна и въпроса за растящата престъпност в страната: „Трябват ни повече полицаи, които да отговорят не само на безредиците в страната ни, но и на цялото това насилие свързано и проблема огнестрелните оръжия.“\r\nРазследването на полицията продължава, тъй като все още не са ясни мотивите да убийството на техния колега. Те приканват всеки, който знае нещо, да им съдейства. ", "date": "2019.08.16", "title": "Убийство на полицай шокира Острова, 13-годишен също в ареста"}
{"url": "https://www.dnes.bg/mish-mash/2019/08/16/koi-sa-geroite-koito-spasiha-226-dushi-ot-tragediia-v-rusiia.419872", "text": "Капитанът Дамир Юсупов и първият офицер Георги Мурзин имат само няколко секунди да реагират, когато ято птици попаднало в двигателите на самолета, който управлявали. Освен двамата мъже, на борда имало още 226 пътници. \n\r\nТрагедията изглеждала неизбежна, но по чудо, против всякакви очаквания, Юсупов и Мурзим успяват да приземят самолета в царевична нива, без да отварят колесници и без да застрашат нито една сграда или живота на хората на земята.\r\n41-годишният Юсупов е роден в Сибир. Той не е типичният пилот с хиляди часове прекарани във въздуха. Всъщност, той е летял едва 3000 часа – малко над минимума, който ти е нужен, за да станеш командир. И все пак, в момент на криза, Юсупов реагирал светкавично.\r\n                    \n                    \n                \r\n                \r\n                \r\n                \"Имахме и други опции и благодаря на Бога, че не ги използвахме. Ако бяхме обърнали, за да се върнем, не знам какво щеше да се случи“, споделя пилотът на пресконференция малко след инцидента.\r\nЮсупов учил за адвокат, тъй като поради медицински причини не го приели в авиационното училище, когато бил тийнейджър. Макар че се насочил към друга кариера, той не се отказал от мечтата си. Няколко години по-късно започнал да учи за пилот и се дипломирал с почести. Колегите му го описват като спокоен, скромен професионалист, качества, които му помогнали при приземяването на самолета.\r\nПред медиите Юсупов обясни, че първоначалната му идея била да върне самолета обратно към летището, но видял, че и вторият двигател отказал. Тогава разбрал, че ударът в земята е неизбежен.\r\nДвамата с Мурзин решават да приземят самолета без да отварят колесниците, защото се страхуват, че може да се преобърне.\r\n\"Опитах се да се приземя възможно най-меко, така че докосването до земята дойде с минимална вертикална скорост“, обяснява Юсупов. Той казва, че не се чувства герой, защото просто си вършел работата: „Направих това, което се очакваше от мен, за да спася самолета и пасажерите“.\r\nКогато се уверява, че всички са в безопасност, Юсупов се връща обратно в кабината на самолета, за да открие телефона си и да се обади на съпругата си.\r\nВторият пилот, Георги Мурзин, е едва 23-годишен. Получава лиценза си преди две години от университета по гражданска авиация в Санкт Петербург и е нает от уралските авиолинии през 2018 година, пишат от RT. Зад гърба си младият пилот има едва 600 летателни часа, но се озовава в ситуация, в която никой от колегите му не иска да се намира.\r\n\r\n\"Свалям шапката си пред двамата пилоти и всички на борда, защото това беше едно кацане като по учебник“, казва авиационният експерт Джулиан Брей пред RT.\r\nПилотите се справили отлично, тъй като самолетът бил доста ниско, когато птиците се ударили в двигателите, те отказали и той започнал да губи височина много бързо.\r\n\"В историята си Русия има много добри пилоти. Това е професия, която е доста ценена в страната“, обяснява главният редактор на списанието Flightglobal Дейвид Леармонт.\r\nЩом всички формалности приключат, говорителят на президента Путин, Димитрий Песков, обеща, че двамата герои ще получат своите медали.\r\nВеднага след инцидента бе направен паралел с Чудото на Съли от 2009 година. Тогава ято гъски се удрят в двигателите на самолета, който Чесли Суленбърджър управлява. Машината започва също толкова бързо да губи височина, но смелият мъж успява не просто да я приземи, а да я приводни във водите на река Хъдсън. Всички 155 души на борда са спасени от лодки, които се намират наблизо.\r\n \r\n ", "date": "2019.08.16", "title": "Кои са героите, които спасиха 226 души от трагедия в Русия? "}
{"url": "https://www.dnes.bg/stranata/2019/08/16/mnimi-danychni-obikaliat-severnoto-chernomorie.419914", "text": "Мними данъчни инспектори са плъзнали в района на Северното Черноморие, предупреждават от офиса на НАП в Добрич.\r\n От там предупреждават търговците да  внимават за хора, представящи се за данъчни инспектори. От  приходната агенция напомнят, че служителите на НАП винаги се легитимират със служебната си карта при извършване на проверка, която е отпечатана на хартия и е защитена с воден знак.\n\n\r\nНа гърба на служебната карта са изписани всички права, които данъчните имат по време на проверката. Документът съдържа още номер, дата на издаване, трите имена на служителя, длъжност, териториална дирекция и звеното, в което работи данъчния, както и снимка.\n                    \n                    \n                \r\n                \r\n                \r\n                \r\nОсвен това служителите на НАП не приемат и не изискват плащания в брой. Всички дължими суми по глоби и актове се заплащат безкасово, по банковите сметки на териториалните дирекции на НАП. Искането на пари в брой е или измама, или корупция, за която всеки гражданин незабавно трябва да сигнализира в НАП и МВР, пише \"Монитор\".\n\r\nАко възникнат подозрения относно автентичността на служебна карта, гражданите могат да позвънят на 0700 18 700, където могат да сверят данните от картата и така да разберат дали проверяващият ги инспектор наистина работи в Националната агенция за приходите. Всеки може да сигнализира на горепосочения телефон за нарушения и корупционни прояви на цената на един градски разговор от цялата страна. Сигнали се приемат от понеделник до петък от 9.00 до 17.30 ч.", "date": "2019.08.16", "title": "Мними данъчни обикалят Северното Черноморие"}
{"url": "https://www.dnes.bg/temida/2019/08/16/arestuvaha-svodnici-v-razgrad-okazaha-se-chicho-i-plemennik.419897", "text": "След четиримесечна разработка на Районната прокуратура в Разград и на МВР са задържани чичо и племенник, набирали и транспортирали жени с цел сексуална експлоатация, както и за склоняването им към блудствени действия и съвкупление, съобщават от Държавното обвинение.\n\r\nВ ареста с постановление на наблюдаващия делото прокурор от Районната прокуратура в Разград са 43-годишният Дамян П. и племенникът му - 21-годишният Александър А. \n\r\nСрещу двамата е образувано и дело за пране на пари, което се води в Окръжната прокуратура в Разград.\n\r\nПрестъпната дейност на двамата обвиняеми е наблюдавана от разследващите четири месеца. Вътрешният трафик на жени с цел сексуална експлоатация, както и набирането и склоняването им към развратни действия е продължила от началото на годината до 14 август.\n                    \n                    \n                \r\n                \r\n                \r\n                \r\nТогава под ръководството на Районната прокуратура в Разград се е пристъпило по неотложност към реализация на разработката. Извършени са претърсвания и изземвания на няколко адреса в различни градове. \n\r\nВ къщите на двамата обвиняеми са иззети около 700 грама злато. Сводниците управлявали ново „Ауди“ и изплатено на лизинг „БМВ“.\n\r\nВсеки от двамата мъже работел с по две жени, които били карани да проститурат. Клиентите били набирани чрез обяви в интернет сайтове. \n\r\nВ Разград и Хасково сводниците наели квартири, където се помещавали жените. Имало ценоразпис за различните видове сексуални услуги. За един час се плащало около 120 лева, нестандартните желания се таксували доста по-скъпо. За редовни клиенти имало отстъпки.\n\r\nЗаради опасността обвиняемите да се укрият, да извършат престъпление или да въздействат върху свидетелките по делото, както и да упражнят върху тях физическа или психическа принуда, Районната прокуратура в Разград ще внесе искане в съда за определяне на постоянни мерки за неотклонение  \"Задържане под стража\" за Дамян П. и Александър А., казват от Обвинението.\n\r\nЗа всяко от трите престъпление, в които Районната прокуратура в Разград ги е привлякла като обвиняеми, се предвижда наказание лишаване от свобода от 3 до 10 години и глоба в различни размери.", "date": "2019.08.16", "title": "Арестуваха сводници в Разград, оказаха се чичо и племенник"}
{"url": "https://www.dnes.bg/obshtestvo/2019/08/16/kriptovalutite-mogat-da-otkliuchat-bydeshta-recesiia.419852", "text": "Всички икономики в еврозоната растат с много малки проценти и не се  случило нищо драматично с германската, която се сви с 0.1% второто  тримесечие. Факт е, че европейската икономика не може да се възстанови  след финансовата криза и да тръгне бързо нагоре. Това не се отразява на  страните извън еврозоната, някои от които растат доста бързо, каза  Ивайло Калфин, бивш вицепремиер, съветник на еврокомисаря по бюджет и  финанси в ефира на .\r\nВ еврозоната има несигурност по отношение на инструментите при бъдеща  криза – тук има спорове и неясноти. Общата валута е под въпрос, докато  не се решат всички проблеми с общ бюджет, общи решения за ограничения на  бюджетите и др. Виждаме как ЕК прави призиви, което после се  пренебрегва от Италия по отношение на бюджетния дефицит. Това дава доста  несигурност в еврозоната, каза той.\r\n                    \n                    \n                \r\n                \r\n                \r\n                По думите му Италия се завръща към \"нормалното\". Помним как в продължение на  години нямаше италианско правителство, което да оцелее повече от година.  После при Силвио Берлускони имаше няколко по-дълги мандата.\r\nСигналите за италианската икономика са притеснителни, защото тя е  голяма. Ако там се случи нещо, то ще е много по-тежко от това, което  стана в Гърция. При липсата на инструменти ще е много трудно за страните  от еврозоната да се справят. Виждаме вече, че в Италия се говори за  пускане на паралелни пари, краткосрочни облигации с които да се правят  разплащания. Това са сигнали, които държат инвеститорите нащрек, заяви  Калфин.\r\nНе виждам основания за дълбока рецесия, встрани от нормалния  икономически цикъл, който е с върхове и спадове. Теоретично в бъдеще  една рецесия може да тръгне от различните парични и платежни средства,  знаете за валутата на Фейсбук, която доста притесни централните банки.  Загубата на контрол върху монетарната политика може да е подобен пример и  има тенденции, че светът върви натам.\r\nЕЦБ поддържа много ниски лихви с цел да насърчи икономическия растеж. Не  само САЩ, но и Белгия наскоро издаде облигации с отрицателна лихва.  т.е. кредиторите плащат на държавата, за да и дадат парите си назаем.  Това значи, че въпреки наличния ресурс, инвестиционните възможности не  са толкова големи, каза гостът.\r\nВижте още на сайта на.", "date": "2019.08.16", "title": "Криптовалутите могат да отключат бъдеща рецесия"}
{"url": "https://www.dnes.bg/index/2019/08/16/opasaniiat-s-bodliva-tel-shrinagar-glavniiat-grad-na-kashmir.419641", "text": "Главният град в индийската част от оспорваната хималайска област Кашмир се е превърнал в огромен лабиринт от кълба бодлива тел и метални прегради, над които кръжат дронове и хеликоптери.\n\r\nОблечени с бронежилетки и каски, войниците от паравоенните части носят автомати и пушки, за да контролират мрежата от пропускателни пунктове и заграждения по пътища, улички и кръстовища в Шринагар. Има регулации за движението на малкото допускани в града автомобили и на пешеходците, пише Асошиейтед прес.\n\r\nЧетирите милиона жители на Кашмирската долина, където от десетилетия действат бунтовници, са свикнали с блокадите, но местните жители казват, че досега не са виждали такава, каквато бе наложена след изненадващото решение от миналата седмица на индийското правителство да отнеме конституционните привилегии на района. В този лабиринт, чиито входни и изходни точки често се променят, хората се оказват объркани в собствения си град и се опитват да запомнят често променящата се карта на улиците.\r\n                \r\n                \r\n                \r\n\"Тази зона е толкова огромна, толкова обширна\", каза местния жител Замир Ахмед, който се готви да пресече опасан с бодлива тел пропускателен пункт и добавя: \"Целият Шринагар е опасан с бодлива тел, за да ни накарат да мълчим и да се подчиняваме\".\n\n\r\nБлокадата на населената предимно с мюсюлмани долина, неспокойното \"сърце\" на индийския щат Джаму и Кашмир, бе наложена миналата седмица. Тогава Делхи отне на оспорваната хималайска област специалния й конституционен статут, отнемайки й и последните признаци на политическа автономия и привилегированите права за собственост върху земя и работа в държавния сектор, които бяха дадени на Кашмир при присъединяването му към новосъздадената Република Индия след получаване на независимост от Великобритания през 1947 г.\n\r\nОттогава Индия и Пакистан са водили две войни заради претенциите си към и всяка страна запази контрола само върху част от областта.\n\r\nВ индийската част бяха организирани няколко въстания, включително кървавия въоръжен бунт, избухнал през 1989 г. с искания за независимост и присъединяване към Пакистан. Около 70 000 души бяха убити в този бунт и последвалото му смазване с военна сила от Индия. Кашмирците бяха изтощени, травмирани и отчаяни.\n\r\nДори преди индийският парламент да гласува на 5 август, че лишава Джаму и Кашмир от някои елементи на държавност и го разделя на две съюзни територии, централното правителство наложи полицейски час, прекъсна телефонните и интернет услуги и разположи десетки хиляди допълнителни войски в региона, който и досега беше една от най-милитаризираните зони в света.\n\r\nНа пропускателните пунктове в Шринагар полицията учтиво упътва как да се мине през лабиринта, чиито входни и изходни точки се променят по няколко пъти на ден.\n\r\nМохамед Макбул, инженер, почти с възхищение говори за блокадата, която според него е най-сложната, която е виждал от 30 години насам в Шринагар.\n\r\n\"Този път направиха най-умната блокада\", каза той и добави: \"В сравнение с въстанието от 2016 г. не се държат агресивно. Ако ти се налага, позволяват ти да излезеш от вкъщи, но все пак задушават гласа ни с такава съвършена блокада\".\n\r\nБодливата тел разделя отделни квартали и това пречи на хората да се събират. Някои пътища са блокирани с напречно паркирани бронирани машини или частни автобуси. Заради сложната система на еднопосочно движение, въведена от силите за сигурност, не е възможно да се използва един и същ маршрут за прибиране у дома от която и да е точка, дори домът ти да е полезрението ти.\n\r\n\"Те промениха картата на нашия град, опитват се да ни накарат да се чувстваме като чужденци в собствените ни квартали\", каза Башир Ахмед, жител на централната част на Шринагар.\n\r\n\"Това е упражнение по дисциплиниране и регулиране на движението на хората. То цели да пречупи хората психически и да им внуши, че не контролират дори себе си\", каза Сайба Варма от Университета на Калифорния в Сан Диего, която е в Шринагар за след докторантска специализация по медицинска антропология.\n\r\n\"В Палестина (израелската) блокада не допуска пренасяне на храна и лекарства. Но тук е по-различно. Не лишават от храна, но се опитват да контролират телата, умовете и душите на кашмирците\", каза Варма.\n\r\nДругаде в областта някои ограничения бяха вдигнати, например в района с хиндуистко мнозинство в Джаму, където миналата седмица хората приветстваха стъпката на правителството и празнуваха по улиците.\n\r\nВластите отказват да дават каквито и да било сведения за пропускателните пунктове или новите методи, използвани при последната блокада. Правителствени представители уверяват, че положението се нормализира, че никой не е убит или сериозно ранен при някой от спорадичните протести, които избухнаха след налагането на блокадата. Заради ограниченията в придвижването и комуникацията не беше възможно да се проверят твърденията им.\n\r\n/БТА/\r\n ", "date": "2019.08.16", "title": "Опасаният с бодлива тел Шринагар - главният град на Кашмир"}
{"url": "https://www.dnes.bg/stranata/2019/08/16/mogila-na-6000-g-razkri-obgorial-skelet-na-bebe.419923", "text": "Обгорял скелет на бебе е една от интересните находки, открити този сезон при археологическите разкопки на селищната могила край Пазарджишкото село Юнаците, съобщава Телемедиа. \n\n\r\n\r\n\r\nИнтересни и неочаквани резултати донесоха този сезон проучванията на могилата край Юнаците. Направените сондажи показват, че селището е имало много по-голяма площ от селищната могила – над 100 дка.\r\n\r\nВ проучваната над 10 години т. нар „дупка“ са разкрити конструкции от дърво и глина. В една от сградите археолозите попаднат на обгорял скелет на бебе.\r\n\r\nОткритията този сезон са над 160, а учените си пожелават другата година отново да имат успешни находки.", "date": "2019.08.16", "title": "Могила на 6000 г. разкри обгорял скелет на бебе "}
{"url": "https://www.dnes.bg/world/2019/08/16/iran-otreche-bez-angajimenti-za-osvobojdavaneto-na-tankera.419932", "text": "Иран не е поемал ангажименти в замяна на освобождаването на танкера си и  отрича той някога да е пътувал за Сирия, както твърдят властите на  Гибралтар, каза днес говорител на иранското правителство, цитиран от  Ройтерс.\r\nФабиан Пикардо, първи министър на британската отвъдморска територия  каза, че заповедта за задържането е отменена след писмени уверения от  Техеран, че танкерът няма да разтовари превозвания петрол в Сирия в  нарушение на санкциите на Европейския съюз.\n\n\n\r\n\"Иран не е поемал ангажименти в замяна на освобождаването на танкера  \"Грейс 1\". Както казахме по-рано, Сирия не е била неговата цел. Твърдим  това и потвърдихме, че не е ничия работа, дори ако е била Сирия\", заяви  говорителят на иранското външно министерство Абас Мусави, цитиран от  агенция Тасним.\r\n                    \n                    \n                \r\n                \r\n                \r\n                Иранският танкер е сменил флага си в очакване за отплаване в Средиземно море, съобщи днес иранската държавна телевизия.\r\n\"В отговор на молба на собственика петролният танкер \"Грейс 1\"  вдигна ирански флаг и се преименува на \"Адриан Даря\" след като се  подготви за отпътуване\", заяви ирански представител, цитиран от БТА.\r\nВластите на Гибралтар вчера решиха да освободят плаващия под  панамски флаг танкер, но не посочиха дали ще отпътува веднага, след като  САЩ подадоха в последната минута иск срещу него.\r\nНаред с това друг танкер, собственост на Китай, също смени името си в  опит да избегне американските санкции. Насочилият се към Малакския  проток танкер \"Пасифик браво\" изключи транспондерите си на 5 юли при  преминаване през протока.\r\nАмериканските власти издадоха предупреждение  да не му бъде позволено да влезе в никое пристанище в Азия и твърдят, че  танкерът превозва 2 милиона барела ирански петрол в нарушение на  санкциите на САЩ срещу Техеран.", "date": "2019.08.16", "title": "Иран отрече: Без ангажименти за освобождаването на танкера"}
{"url": "https://www.dnes.bg/world/2019/08/16/chudo-pilot-i-semeistvoto-mu-oceliaha-v-samoletna-katastrofa.419943", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Известен пилот от НАСКАР и семейството му оцеляха като по чудо след самолетна катастрофа. Дейл Ърнхард-младши, неговата съпруга и дъщеря им са без опасност за живота. Двамата пилоти на самолета също са оцелели, както и кучето на семейството, предаде Bulgaria ON AIR.\r\nВ ранните следобдни часове малкият частен самолет започва кацане на пистата в град Елизабетън в щата Тенеси. Стуацията обаче се усложнява, след като машината излиза извън пистата и се разбива. Малко след това избухва в пламъци. \r\n\r\nНа борда на самолета се намира двукратния шампион от НАСКАР - Дейл Ърнхард-младши и цялото му семейство. Добрата новина е, че всички 5 души на борда са оцелени. Те са откарани в болница, където са прегледани и са в добро състояние. \r\n\r\nВластите са затворили летището, на което е станал инцидентът. В момента тече разлесдване на причините довели до него.", "date": "2019.08.16", "title": "Чудо: Пилот и семейството му оцеляха в самолетна катастрофа"}
{"url": "https://www.dnes.bg/akoshtete-vqrvaite/2019/08/16/pensioneri-postradaha-sled-napadenie-na-varan.419910", "text": "Австралийска двойка получи наранявания от варан, докато се опитваше да защити кучето си от нападенията му, предаде Франс прес.\n\r\nВараните са най-големите гущери в света. Те имат големи зъби и остри нокти. Някои екземпляри достигат до два метра дължина, макар че повечето са дълги около метър. Варани много рядко нападат хора, пише БТА. \n\r\nДвойката била ухапана от влечугото и одраскана от ноктите му, докато се опитвала да защити кучето си от нападенията му в североизточната част на щата Куинсланд, оповести говорителка на \"Бърза помощ\".\n\r\nМъжът, който е прехвърлил 70-те, е получил сериозни наранявания в крака и ръката. Той бе транспортиран с хеликоптер и ще се подложи на хирургична операция.\n                    \n                    \n                \r\n                \r\n                \r\n                \r\n\"Жената, която е на около 60 години, е хоспитализирана заради нараняване в крака - поясни говорителката. - Пациентите са имали късмет, че не са получили по-тежки наранявания, защото вараните понякога са много агресивни. Това все пак не се случва всеки ден.\"\r\nТелевизия Ей Би Си съобщи, че кучето е мъртво.", "date": "2019.08.16", "title": "Пенсионери пострадаха след нападение на варан  "}
{"url": "https://www.dnes.bg/index/2019/08/16/misteriite-na-da-vinchi-kartina-pod-kartinata-v-devata-na-skalite.419731", "text": "500 години по-късно експертите в Националната галерия в Лондон отриха \"изоставена композиция“ от Леонардо да Винчни под един от най-големите му шедьоври.\r\n\"Мадоната на скалите“ е картина, на която всеки любител на изкуството се възхищава. Но се оказва, че идеята на Леонардо в началото на работата по платното и в края, коренно се е променила.\r\nАнгелите и бебето Исус изглеждали доста по-различно от начина, по който ги виждаме сега, във финалната версия на картината. Но не е ясно защо геният не е продължил с първоначалната си концепция.\r\n\"Това, защо Леонардо е изоставил композицията, остава мистерия“, казва говорител на Националната галерия.\r\r\n                \r\n                \r\n                Шестима експерти работят по разгадаването на мистерията на \"Мадоната на скалите“. И тъй като рисунките от долния слой са нарисувани с материал, съдържащ цинк, те лесно могат да бъдат разгледани като се използват новите технологии с макро-рентгенови флуоресцентни карти (MA-XRF), както и  със същата инфрачервена технология, която помага за откриването на Осама бин Ладен в Пакистан през 2011 година.\r\nНе е ясно, дали рисунката под боята е направена от самия Леонардо. От 1880 година, когато Националната галерия купува \"Мадоната на скалите“, творбата е представена като работа на Да Вични. Но според някои експерти, само финалната картина може да е негово дело, а скицата под нея – на негов ученик.\r\nЗа първи път публиката ще може да се наслади не само на \"Мадоната на скалите“, но и мистериозната скица под нея на специална изложба, посветена на 500-та годишнина от рождението на гения.", "date": "2019.08.16", "title": "Мистериите на Да Винчи: Картина под картината в \"Девата на скалите\""}
{"url": "https://www.dnes.bg/televizia/2019/08/16/nomera-ot-klasa-v-bylgariia-tyrsi-talant.419931", "text": "Звездното жури в състав Любен Дилов-син, Катерина Евро, Ицо Хазарта и Славена Вътова се впуска в търсене на новия победител в шестия сезон на \"България търси талант\" от 15 септември от 20.00 часа. Всяка неделя зрителите на bTV ще се забавляват с невероятен спектакъл от изпълнения на даровити хора на всякаква възраст, националност и сфера на дейност.   \r\n\"Свършиха предварителните кастинги и мога отговорно да заявя, че се задава изключителен сезон. Тази година имаме неочаквани, невероятни и привидно невъзможни участници. Имаме и няколко важни промени във формата.  Шоуто се връща към архетипния си вариант с двама водещи – мъже – Сашо Кадиев и Даниел Петканов, които много ще ни забавляват. Отделно, имаме и страхотна сюжетна линия между майка и син с Катето Евро\", коментира Любо Дилов-син.\r\n                    \n                    \n                \r\n                \r\n                \r\n                Като част от журито на шоуто, вписано в рекордите на Гинес, той сподели със зрителите на bTV, че можем да очакваме невиждани номера от световна класа.  \"Има изпълнения, които никога не си очаквал да видиш на сцена, защото освен че са много оригинални, те са и с кауза.\"\r\nТой повдигна завесата на шоуто и сподели, че младите майки ще бъдат впечатлени от представление, което буквално е „скрило шапката“ на целия екип.\r\nСред претендентите за наградата от 50 000 лева и престижната титла традиционно има много танцови формации, защото в България това е единственото шоу, което дава сцена за изява на изключителни школи. Между тях протича напрегната надпревара с много ефектни изпълнения и дори се стига до battles между представителите на различните градове. Те дават най-доброто от себе си не само заради славата и перспективите, които \"България търси талант\" дава на своите участници, но и заради обществената оценка на техния труд.\r\nТой разкри, че на голямата сцена на \"България търси талант\" ще се качат множество чуждестранни артисти - от Англия, Норвегия и дори Венецуела. Те ще представят пред зрителите на bTV невероятно разнообразие от изпълнения, голяма част от които представят street art културата.\r\nЖурналистът и писател даде пример с „уличен театър“, който използва причудливи изразни средства, но чрез тях разказва сюжет по неповторим и интересен начин. Илюзионисти буквално са стреснали журито и водещите, изправили са „на нокти“ дори екипа зад кадър, с номер в стила на Худини. И допълни, че голямото разнообразие, сериозната конуренция на даровити изпълнители и сложността на номерата им е затруднило значително Катето Евро, Ицо Хазарта, Славена Вътова и него самия. Стигнало се е до спорове и сълзи заради селекцията на най-добрите от най-добрите, но изумлението и забавлението категорично доминират.\r\nПрез 2014 GotTalent влиза в книгата на Гинес като най-успешното талънт шоу в света. Got Talent е единственото шоу отворено за всички възрасти, всякакви таланти без ограничения. Показва не само оригинални форми на сценичните изкуства, уникални дарби, но и умения и таланти, които по друг начин никога не биха видели бял свят.\r\n ", "date": "2019.08.16", "title": "Номера от класа в \"България търси талант\" "}
{"url": "https://www.dnes.bg/sport/2019/08/16/2-2-slaviia-propilia-dva-gola-avans-sreshtu-botev-vraca.419947", "text": "Славия пропиля два гола аванс и направи домакинско 2:2 срещу Ботев Враца в първия мач от шестия кръг на футболната efbet Лига.  \n\n\n\n                    \n                    \n                \r\n                \n\n\n\n\n\r\nСлавия пропиля два гола аванс и направи домакинско 2:2 срещу Ботев Враца в първия мач от шестия кръг на футболната efbet Лига.\n\r\nГостите започнаха по-добре и още в четвъртата минута Доминик Янков стреля опасно от дъгата пред пеналта, но Георги Георгиев плонжира в ляво и изби с една ръка.\n\r\nВ 12-ата минута Ботев беше много близо до откриване на резултата, но Валери Домовчийски удари страничната греда с удар от десетина метра след центриране от корнер от дясно.\n\r\nСлед силните начални минути Славия се възползва от първата си по-опасна атака и поведе. В 38-ата минута при контраатака, започната с дълга топка от вратаря Георги Георгиев, Давид Рибейро изчисти лошо в половината на гостите, Галин Иванов овладя и изведе Цветелин Чунчуков в чиста позиция в ляво в пеналта, а нападателят на домакините хладнокръвно реализира.\n\r\nСтоличани удвоиха преднината си при спорна ситуация в 59-ата минута. Георги Йомов беше изведен в дясно в наказателното поле и реализира с удар по тревата от десния ъгъл на наказателното поле. При попадението останаха сериозни съмнения за засада на голмайстора на \"белите\".\n\r\nБотев все пак отвърна бързо и в 65-ата минута Доминик Янков намали на 1:2 с прецизен удар по тревата от 20 метра.\n\r\nВ 79-ата минута гостите изравниха. Резервата Мирослав Будинов вкара с глава след центриране от ляво на Янков.\n\r\nСлавия пропусна златен шанс да поведе в 85-ата минута.Йомов намери Галин Иванов в добра позиция, но той стреля край целта почти от точката на дузпа.\n\r\nМалко по-късно подобна комбинация след пробив на Йомов от ляво отново завърши с удар на Иванов от десетина метра, но пак край целта.\n\r\nВижте още  подробности в ", "date": "2019.08.16", "title": "2:2 - Славия пропиля два гола аванс срещу Ботев Враца"}
{"url": "https://www.dnes.bg/index/2019/08/16/datchanite-skochiha-vyzmuteni-sreshtu-trymp-grenlandiia-ne-e-za-prodan.419911", "text": "Доналд Тръмп може и да иска да купи Гренландия, но Дания изобщо не е съгласна на тази сделка. Всъщност, местните смятат, че е ужасна идея.\r\nСпоред информация на Wall Street Journal, Тръмп имал желание да купи Гренландия, тъй като Дания имала сериозни финансови проблеми. \"Какво мислите, дали ще се получи?“, питал той на един работен обяд веднъж.\r\n\"Отворени сме за бизнес, но не сме за продан“, категорично заяви външният министър на най-големия остров в света Ане Багър пред The Guardian. \n\r\n\"Бих казала \"Не, благодаря“, отсича депутатът от втората по големина партия в Гренландия Ая Ларсен пред в. Berlingske. Тя също така се „чувства неудобно и леко притеснена, че някой може да си помисли такова нещо“.\r\r\n                \r\n                \r\n                По думите й, за Гренландия ще е най-добре да остане с Дания, а защо не и да получи независимост някой ден. По-голямата част от населението подкрепя идеята, въпреки че не е много ясно как държавата ще се справи без подкрепана на Дания.\r\n\"Навярно някои хора биха си казали, че това е добра идея. Но мнозинството, включително и аз, тъй като съм живяла в Америка, предпочита да има връзка с Дания, отколкото със САЩ“, обяснява Ларсен. Попитана дали все пак не е поласкана, че Тръмп има интерес към земята, тя е категорична: \"Ако го блазни само геополитическото ни разположение, а не самата държава, то... не, изобщо не съм поласкана.“\r\n80% от 2 175 600-те квадратни километра площ на Гренландия са покрити с лед. 56 хил. души, които обитават острова са съсредоточени главно край крайбрежието и столицата Нуук. Въпреки че е автономна, Гренландия все още зависи от решенията на Копенхаген относно своята армия и външните работи. Именно поради тази причина, властите в Дания реагираха с ужас, когато чуха за идеята на Тръмп.\r\n\"Това трябва да е първоаприлска шега... но много извън сезона“, написа един от министрите в Twitter.\r\nСьорен Есперсен от националистическата партия заяви, че ако \"думите на Тръмп не са шега, а истина, то това означава, че той вече напълно е полудял“. \"Идеята, че Дания ще продаде 50 хил. души на САЩ ей така е просто налудничава“, категоричен е той.\r\n\"Ужасна идея“ и \"Най-абсурдното нещо, което съм чувал през живота си“, са само част от негативните реакции на политиците в Дания.\r\nПернил Скипър от Зелено-червения алианс каза, че „само фактът, че Тръмп мисли, че може да купи цяла държава с нейните хора, говори много за него“.\r\n\"Гренландия е на гренландците. Това не е 19-ти век. Не се продаваме!“, заяви тя.", "date": "2019.08.16", "title": "Датчаните скочиха възмутени срещу Тръмп: Гренландия не е за продан!"}
{"url": "https://www.dnes.bg/obshtestvo/2019/08/16/radikalizirashti-v-shkolata-uchitelite-triabva-da-sa-informirani.419945", "text": "Случаят с убийството на малкото момиче от сливенското село е много притеснителен. Явно в миналото на младежа, който е задържан за случилото се, е имало много сериозни пропуски, каза в предаването \"Денят ON AIR\" арабистът проф. Владимир Чуков.\n\r\n\"За да се стигне до подобен тип поведение, явно има институции, които не са си свършили работата – и семейството, и училището също\", коментира той пред .\n\r\nПо думите му те трябва да си партнират помежду си, да се допълват взаимно.\n\r\n\"Наистина може би учителите трябва да имат повече информация за радикализацията. Има симптоми, основните насоки и белези могат да се дадат на учителите в рамките на семинари, курсове\", заяви още събеседникът.\n                    \n                    \n                \r\n                \r\n                \r\n                \r\n\"В България има групи, които се самоизолират от обществото, което е тревожно\", подчерта още Чуков.  \n\r\nПо думите му след атентата срещу Шарли ебдо са били дадени милиони за проекти срещу езика на омразата.\n\r\n\"Нека ние не достигаме този етап, а да покажем, че имаме стратегия\", каза още той.\n\r\nБлизкият изток наистина е една взривоопасна зона, а Борис Джонсън има по-важни вътрешни дела за решаване от това да се занимава с Иран, смята Чуков.", "date": "2019.08.16", "title": "Радикализиращи в школата: Учителите  трябва да са информирани"}
{"url": "https://www.dnes.bg/stranata/2019/08/16/katastrofa-zatrudniava-dvijenieto-na-am-trakiia.419925", "text": "Движението на  АМ \"Тракия\", в района на 156 км, посока София е затруднено, поради катастрофа. Сигналът е подаден към 15 ч. По първоначална информация, лек автомобил с немска регистрация се е блъснал в мантинела.\r\nВ колата пътувало семейство с две деца, предава Нова тв.\r\nЧетиримата пътници в автомобила са откарани за преглед в старозагорска болница. Три екипа на пловдивската \"Пътна полиция\" са на място. Образувала се е около 2 км колона от автомобили. На 165 км движението се отбива през Плодовитово, съобщават от МВР-Пловдив.\r\n ", "date": "2019.08.16", "title": "Катастрофа затруднява движението на АМ \"Тракия\""}
{"url": "https://www.dnes.bg/index/2019/08/16/spipaha-go-ubiecyt-na-deteto-v-sotiria-martin-trifonov-s-beleznici.419894", "text": "Хванаха предполагаемия убиец на 7-годишното момиче от Сотиря край Сливен след преследване с полицията, съобщи Нова тв. \n\r\nПри преследването Мартин Трифонов е бил прострелян в краката и е в болницата в Сливен. Няма опасност за живота му, съобщават източници от МВР пред БНР. \n\r\nПо следите му от вчера бяха полицаи, военни, служители на горското стопанство, след като той беше единственият заподозрян за изнасилването и пребиването до смърт на детето. \n\n\n\n\r\nГлавният секретар на МВР Ивайло Иванов съобщи, че Мартин Трифонов е криминално проявен и е имал предишни прояви и към деца. \n\r\nТой е саможив, няма приятели, не работи, не е завършил училище, семейството му се намира в тежко материално състояние, каза още Иванов. \r\n                \r\n                \r\n                \r\nСигналът открито момиченце с множество травми и наранявания, което въпреки усилията на медиците по-късно почина в болница, е подаден вчера около 14 ч..\r\nПо първоначална информация Трифонов е пиел алкохол пред магазина в селото, детето е отишло да си купи сладолед. Вероятно младежът е проследил жертвата си. \n\r\nСпоред полицията Трифонов е извършител на множество кражби във вилната зона в района.\n\r\nПо думите на Димчо Георгиев, кмет на Сотиря Мартин е \"затворен и некомуникиращ с хората човек\".", "date": "2019.08.16", "title": "Спипаха го! Убиецът на детето в Сотиря Мартин Трифонов с белезници "}
{"url": "https://www.dnes.bg/stranata/2019/08/16/tol-sistemata-trygva-no-bez-taksi-zasega-samo-probno.419869", "text": "\nТол системата тръгва пробно от днес. \n\r\nВече са инсталирани  камерите, които ще отчитат изминатото разстояние. ТОЛ системата обаче тръгва от днес тестово, като  реалното събиране на таксите за камиони над 3 тона и половина ще започне от март следващата година. \n\n Вече са инсталирани  камерите, които ще отчитат изминатото разстояние. ТОЛ системата обаче тръгва от днес тестово, като  реалното събиране на таксите за камиони над 3 тона и половина ще започне от март следващата година.\n\r\nНа терен ще се отчитат реални данни от бордови устройства и маршрутни карти, за да се добие представа за разходите на превозвачите, съобщиха от АПИ.\n                    \n                    \n                \r\n                \r\n                \r\n                \r\nТол системата ще стартира с около 6000 км от републиканската пътна мрежа. Това ще са основно автомагистрали, първи и част от пътищата втори клас, както се договори премиерът Бойко Борисов на среща с превозвачи през месец май.\n\r\nОчакваните приходи от тол такси са около 700 млн. лв. на година и общо около 1 млрд. лв. приходи заедно с продажбите на винетки.\n\r\nСистемата предвижда три начина за тол таксуване – маршрутна карта, GPS тракери и бордови устройства. Маршрутната карта е подходяща за шофьорите, които по-рядко пътуват. Тя ще важи за 24 часа от момента на активирането ѝ.\n\r\nМоже да се купи един или 7 дни предварително в зависимост от това дали ползвателят на пътя е регистриран в системата. Той ще трябва да подаде и 4 междинни точки, освен началната и крайната точка на маршрута. Бордовите устройства и GPS тракерите са за редовните ползватели на републиканските пътища. Маршрутните карти ще се продават чрез познатите канали – сайта www.bgtoll.bg, мобилното приложение, физически в офиси, и в терминалите за самотаксуване.\n\r\nРазработен е и калкулатор, който ще бъде публикуван на www.bgtoll.bg след окончателно приемане на тарифите и обхвата на пътищата с тол такса. Целта е всеки превозвач бързо и точно сам да може да изчисли таксата си съобразно характеристиките на превозното средство и маршрута, по който ще премине.", "date": "2019.08.16", "title": "Тол системата тръгва, но без такси, засега само пробно"}
{"url": "https://www.dnes.bg/stranata/2019/08/16/cherno-more-pazi-mnogo-taini-potynali-selishta-korabi.419843", "text": "През тази година се навършват 60 години от началото на подводната археология у нас. Първата експедиция е през август 1959 г. в района на нос Калиакра. За историята, постиженията, легендите и съвременните успехи на тази наука разказва  доц. Преслав Пеев, ръководител на секция \"Морска геология и археология\" в Института по океанология към БАН във Варна, пише БТА. \n\n\r\nПървата експедиция всъщност е организирана изцяло от Военноморския музей във Варна, а целта й е да бъдат открити следи от битката между Русия и Османската империя през 1791 г., разказа Пеев. Тя не постига конкретни резултати. Няколко месеца по-късно новопрохождащата българска подводна археология постига първата си победа с откриването на интересни артефакти в района на Маслен нос.\n                    \n                    \n                \r\n                \r\n                \r\n                \r\nТази наука се развива много бурно през 60-те и 70-те години на миналия век, допълни Пеев. Тогава са правени проучвания по цялото родно Черноморие. Открити са стотици артефакти. Всъщност, по нашето крайбрежие са регистрирани почти всички видове паметници, които могат да бъдат намерени под вода - потънали праисторически селища, части от антични селища, жилищни квартали, крепостни стени, кораби. Цели плавателни съдове почти не са открити. Учените обаче могат да си правят изводи от натрупани амфори или друг товар по дъното къде има потънали съдове. Находки са откривани от 2-3 до 30 метра дълбочина, разясни Пеев.\n\r\nУчените от варненския институт все пак са открили няколко запазени антични кораби. Най-старият е датиран към втората половина на втори-началото на трети век от новата ера. Къде е потънал плавателният съд е станало ясно от струпани на едно място амфори, едната от които е изнесена и изследвана. Резултатите показали, че корабът е превозвал обработена риба. Намерените в амфората останки показали, че стоката е била европейски сом, уловен най-вероятно в някоя от големите реки в северозападния район на Черно море. Кои са били търговците и за къде е бил товарът обаче може само да се гадае, тъй като амфорите нямат печати.\n\r\nПо принцип за Черноморския регион е известно още от времето на Аристотел, за това улов на какви риби е имало и какъв е бил износът към Егейския район, разказа ученият. Той уточни, че търговските кораби са превозвали и зърно, вино, кожи, метали, зехтин. За Поморие има един исторически извор, че от там се е реализирал износ на хайвер за Константинопол, но няма информация за кои големци в престолния град е бил предназначен деликатесът, допълни Пеев.\n\r\nПо нашето Черноморие корабоплаването по принцип е било каботажно - покрай брега, уточни експертът. Древните обаче са предприемали и по-рискови пътувания и са минавали напряко през морето. Доказателство за това са намерени останки на потънали кораби между Турция и Крим, посочи Пеев. За това, че старите мореплаватели са били смелчаци е показателен и фактът за открития плавателен съд в района на Черни нос край Бяла, чийто товар е със североафрикански произход.", "date": "2019.08.16", "title": "Черно море пази много тайни - потънали селища, кораби... "}
{"url": "https://www.dnes.bg/world/2019/08/16/sled-kurban-bairam-turcite-trygnaha-da-se-vryshtat-kym-es.419870", "text": "Интензивен е трафикът на ГКПП Капъкуле на границата с България, където се е образувала двукилометрова опашка от леки автомобили, съобщи турската телевизия СиЕнЕн-Тюрк.\r\n\r\nОгромен брой турски граждани, работещи в ЕС, потеглят от Турция след празника Курбан байрам, както и след прекарана ваканция в родината им.\r\n\r\nВзети са всички възможни мерки за ускоряване на работата на служителите на границата.\r\n\r\nМного турци предпочитат да пътуват към ЕС през ГКПП Капъкуле-Капитан Андреево, отбелязва СиЕнЕн-Тюрк, цитирана от БТА.\r\n ", "date": "2019.08.16", "title": "След Курбан байрам турците тръгнаха да се връщат към ЕС"}
{"url": "https://www.dnes.bg/art/2019/08/16/akademiia-za-tvorchesko-pisane-obuchava-v-tynkostite-na-peroto.419867", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Продължава приемът за есенното издание на единствената по рода си Академия за творческо писане \"Заешка дупка\". \r\n\r\nВ основата на обучението са заложени интензивни писателски срещи и семинари, както и публични събития, чиито ментори ще бъдат известни писатели.\r\n\r\n\"Академията има двe възрастови категории, всеки желаещ може да се включи до 30 август\", каза за \"България сутрин\" основателят на академията Ирена Иванова – Рене Карабаш. \r\n\r\nТя допълни, че с бъдещите творци, над 16г., ще работят популярни писатели като Владимир Зарев, Здравка Евтимова и др. \r\n\r\n\"Нека децата не се замислят, ако усещат, че писането е тяхното нещо. Можем да ги научим на тънкости. Малките са страшно креативни и не мога да повярвам колко повече се сещат за нещата от нас\", подчерта тя пред Bulgaria ON AIR.", "date": "2019.08.16", "title": "Академия за творческо писане обучава в тънкостите на перото "}
{"url": "https://www.dnes.bg/notifikacii/2019/08/16/pochina-penka-stoianova-legenda-na-bylgarskiia-basketbol.419874", "text": "Една от легендите на българския женски баскетбол - голямата Пенка Стоянова, почина след  дълго боледуване на 69-годишна възраст.\n\r\nРодена на 21 януари 1950 година в град Карлово. Баскетболната й визитка е повече от впечатляваща, като с изявите си по терена, с усмивката си, с позитивността си и съветите си остави огромна диря в сърцата на всички баскетболни фенове не само у нас, но и в Европа и света.\n\r\nС националния екип Стоянова е сребърна медалистка от Олимпийските игри в Москва през 1980 година и бронзова от Игрите в Монреал през 1976 година. \n\r\nУчаства в 8 европейски първенства. Сребърна медалистка е на шампионата във Варна през 1972 година и бронзова от Клермон Феран през 1976 година. Има осем първи места от участия в 12 балканиади и още две трети места на младежки фестивал и универсиада. \r\n                \r\n                \r\n                \r\nТри пъти (през 1972, 1976 и 1981 година) е включена в сборния отбор на Европа, на който е и капитан. Има второто място на световния фестивал в Лима през 1973 година и в световните игри на турнира ,\"R. W. Jones\" в Тайван през 1983 година с втория отбор на Италия.\n\r\nСтоянова е трикратна шампионка на България с отбора на Марица Пловдив през 1971, 1973 и 1974 година с треньор Тенчо Начев. По четири пъти е сребърна и бронзова медалистка в първенството на България по баскетбол. С родния си клуб е и два пъти финалист за купа \"Лиляна Ронкети\" - през 1979 и 1980 година. \n\r\nВ националния отбор има записани 580 мача. Била е капитан на всички държавни гарнитури, а от 1974 до 1981 година е капитан на представителния женски национален тим, в който е включена за първи път за световното първенство в Прага през 1967 година.\n\r\nПенка Стоянова е първата българска баскетболистка, която играе професионален баскетбол в чужбина. От 1981 до 1983 година е състезател на италианския Рома. Включвана е в символичните петици на Европа от вестник \"Кориере дело спорт\". През 1969 година е наградена лично от президента на Италия на големия международен турнир в Авелино. Два пъти е избирана за спортист №1 на годината на Пловдив.\n\r\nПрез 1985 година в нейна чест се организира за първи път бенефисен мач между националния тим на България и сборен отбор на Европа.\n\r\nПочетен гражданин на град Карлово от 1985 година и на град Пловдив от 2000 година. Тя е сред факлоносците на олимпийския огън за игрите в Атина през 2004 година. През 2007 година е включена в списъка на ФИБА от 35 състезатели, допринесли за развитието на световния баскетбол през второто петдесетилетие на ХХ век.\r\n ", "date": "2019.08.16", "title": "Почина Пенка Стоянова - легенда на българския баскетбол "}
{"url": "https://www.dnes.bg/crime/2019/08/16/spipaha-dvama-v-razgrad-za-svodnichestvo-i-prane-na-pari.419875", "text": "Двама мъже са задържани за сводничество и пране на пари при специализирана полицейска операция в Разград, съобщиха от МВР.\r\nНа територията на Разград, Хасково и Силистра са извършени претърсвания на 6 адреса, при които са намерени и иззети над 600 грама златни накити, парични средства в евро и лева, придобити по незаконен път и други веществени доказателства, имащи отношения към извършваната престъпна дейност.\r\n\r\nВ хода на предприетите действия са задържани двама мъже – на 43 и на 21 години от село Бабук, обл. Силистра. С прокурорско разпореждане мярката им за задържане е удължена на 72 часа. \r\n\r\nПредстои да бъде внесено искане в съда за вземане на постоянна мярка \"задържане под стража\".\r\n\r\nВ хода на разследването са събрани данни, че лицата са извършвали престъпната си дейност на територията на страната и в три държави – членки на ЕС.", "date": "2019.08.16", "title": "Спипаха двама в Разград за сводничество и пране на пари"}
{"url": "https://www.dnes.bg/usa/2019/08/16/trymp-shte-mahnem-ot-ulicite-umstveno-uvredenite-i-opasni-hora.419876", "text": "Президентът Доналд Тръмп заяви след двете масови стрелби в Охайо и Тексас този месец, че иска да реши проблема чрез наблягане на душевните заболявания, а не на контрола над огнестрелните оръжия, предаде Асошиейтед прес.\r\n\r\nВ реч пред привърженици на митинг в Ню Хемпшър Тръмп каза, че иска отново да отвори заведенията за душевноболни в САЩ, но не даде подробности.\n\n\r\n\"Ще махнем от улиците умствено увредените и опасни хора, за да не се тревожим за тях. Това е голям проблем. Има някои сериозно болни хора и те са по улиците\", заяви Тръмп.\r\n\r\nТръмп каза, че това, което няма да направи след тези масови стрелби, е да взема мерки, които биха затруднили \"законопослушните хора да се защитават\", пише БТА.", "date": "2019.08.16", "title": "Тръмп: Ще махнем от улиците умствено увредените и опасни хора"}
{"url": "https://www.dnes.bg/obshtestvo/2019/08/16/namaliavat-broia-na-niakoi-vaksinacii-pri-decata.419879", "text": "Ограничаваме приемите на основна имунизация на пневмококова ваксина от три на два. Много европейски страни минаха по този път. Изследванията показват, че при двукратен прием се постига достатъчно ниво на защита, затова можем да избегнем третия прием на 6-месечна възраст“. Това обясни пред БНР главният държавен здравен инспектор д-р Ангел Кунчев по повод предложените за обществено обсъждане промени в имунизационния календар.\n\n\n\r\n\"Предлагаме отпадане на пробата манту на децата на 11-годишна възраст. Допълнителна имунизация предлагаме срещу коклюш на 12 години, тъй като в целия свят има процес на повишаване на възрастта на това заболяване. Оказва се, че е необходима допълнителна доза, за да сме сигурни, че хората са предпазени и в по-високите възрасти. От тази година се опитваме да въведем препоръчително ваксината за хората над 65-година срещу грип безплатно\", допълни здравният инспектор.\n                    \n                    \n                \r\n                \r\n                \r\n                \r\nТой подчерта, че има диалог с общопрактикуващите лекари по темата.\n\r\n\"Те имат известно несъгласие относно оповестяването, това, че сме посочили различни начини, които отнемат време. Важното е да бъдат поканени родителите, да могат да реагират\", обясни експертът. \n\r\nПо думите на д-р Кунчев няма основание пациентът да заплаща допълнително за имунизация в специализиран кабинет, въпреки че тя по принцип е задължение на личния лекар.\n\r\nПромените в имунизационния календар ще станат факт след отпечатването им в Държавен вестник и ще влязат в сила през 2020 година. \n\r\nД-р Кунчев поясни, че промените са в насока да поддържаме нашия календар на достатъчно високо ниво и той да е максимално близък и паралелен с календарите на страните от ЕС.", "date": "2019.08.16", "title": "Намаляват броя на някои ваксинации при децата"}
{"url": "https://www.dnes.bg/akoshtete-vqrvaite/2019/08/16/6-stypki-za-dobro-emocionalno-zdrave.419798", "text": "Динамичното ежедневие ни изправя пред редица предизвикателства. Стресът се промъква незабелязано в живота ни, в резултат на което, рано или късно емоционалното ни здраве започва да страда. Как да го балансираме, освен чрез прекарване на достатъчно време с любимите ни занимания, спортувайки или посещавайки психолог?\r\n\r\nЗа да функционират всички системи на тялото правилно, ние се нуждаем от достатъчно часове сън. Докато спим, мозъчната функция намалява, получената информация от деня се обработва, важната се фиксира в паметта. Напрежението се регулира, тялото се възстановява. От друга страна недоспиването води до редица здравословни проблеми. За да си осигурите добър сън може да си вземете отпускаща вана, да добавите аромат на лавандула в спалнята, да си направите вечерен масаж, разходка и разбира се 2-3 часа преди сън оставете телефоните и компютрите.\r\n                    \n                    \n                \r\n                \r\n                \r\n                \r\nТакива могат да бъдат с партньор, роднини, приятели, колеги... За да бъдем в емоционален баланс е важно с какви хора се заобикаляме, а до голяма степен можем да контролираме и изолираме тези, които не ни носят радост. \r\nОформете си приятен и зареждащ социален кръг.\r\n", "date": "2019.08.16", "title": "6 стъпки за добро емоционално здраве  "}
{"url": "https://www.dnes.bg/crime/2019/08/16/apashite-gastrolirat-v-kurortite-no-mvr-otchita-po-malko-krajbi.419855", "text": "Туристите в разгара на лятото са чести жертви на джебчиите. Полицията обаче отчита по-малко посегателства този сезон с над 30% по-малко.\n\r\n\"Преобладават сигналите от Свети Влас и Несебър. Най-вече се касае за дребни кражби и ежедневни хулигански прояви, които прерастват в сбивания. Няма тежки инциденти. Най-много сигнали в периода петък-неделя\", обясни Живко Даскалов, началник на РУП-Несебър, пред bTV. \n\n Седем акта и две затворени дискотеки в рамките на няколко дни. След като пое контрола върху шумните заведения това лято, полицията в \"Слънчев бряг\" се похвали, че сигналите за силна музика вечер рязко са спрели.  \n                    \n                    \n                \r\n                \r\n                \r\n                \r\nПри получаване на сигнал за нарушение на нощната тишина, адресът се посещава незабавно. Служителите на място съставят акт за административно нарушение на управителя на заведението. Установяват се свидетели и следва писмено разпореждане да не се допуска повече подобно нарушение. Към настоящия момент сме затворили две заведения, за които имаше доста сигнали\", обясни Павел Колев, началник сектор \"Охранителна полиция\" в РУП-Несебър.  \n\r\n\"След затварянето на двете питейни заведения мога да кажа, че на този етап музиката е много слаба и почти нямаме оплаквания\", допълни Колев.\n\r\nПроблем остават кражбите. Още в началото на ваканцията си в Свети Влас компания от Франция се разделя с голяма сума пари и документи.\n\r\n90% от жалбите на чуждите туристи са свързани с кражби, признават и командированите в курорта полицаи. \r\nПретъпканите градски автобуси са рай за джебчиите, които се сливат с туристите. Кражбите трудно се доказват, ако няма свидетели.\n\r\nВ Царево посред бял ден туристка открадна тротинетка, оставена пред магазин. За отвличане на вниманието жената използвала помощта на собствения си син. След общественото недоволство в социалните мрежи крадлата бързо била разпозната и върнала тротинетката.", "date": "2019.08.16", "title": "Апашите гастролират в курортите, но МВР отчита по-малко кражби "}
{"url": "https://www.dnes.bg/politika/2019/08/16/vmro-dojivoten-zatvor-i-himicheska-kastraciia-za-ubieca.419882", "text": "Евродепутатът Ангел Джамбазки поиска доживотен затвор и химическа кастрация за Мартин Трифонов, който изнасили и преби до смърт 7-годишно момиченце в сливенското село Сотиря.\n\n\n\n\r\n\"Преди години ВМРО предлагахме смъртно наказание за такива деяния. Аз и сега съм на това мнение - най-малкото - доживотен затвор без замяна и химическа кастрация\", коментира в социалната мрежа Facebook Джамбазки. \n\r\n21-годишният Трифонов е криминално проявен, не е въоръжен и е имал предишни прояви и към деца. \n\r\nТой е саможив, няма приятели, не работи, не е завършил училище, семейството му се намира в тежко материално състояние,  обясни главният секретар на МВР Ивайло Иванов.\n                    \n                    \n                \r\n                \r\n                \r\n                \r\nВ операцията за издирването му са мобилизирани служители на гранична и военна полиция и горското стопанство.\n\r\nОт ВМРО заговориха за химическа кастрация и доживотен затвор за наказания, след убийството на Виктория Маринова в Русе. \n\r\n30-годишната телевизионна водеща беше нападната на 6 октомври 2018 г. посред бял ден, докато тичала по крайбрежната алея в Русе. Убиецът й Северин Красимиров беше арестуван в Германия, където живее майка му. \n\r\n ", "date": "2019.08.16", "title": "ВМРО: Доживотен затвор и химическа кастрация за убиеца!"}
{"url": "https://www.dnes.bg/sport/2019/08/16/fen-kontuzi-adrian-livyrpul-ostana-bez-vratar.419887", "text": "Проблемите с вратарския пост в Ливърпул са на път да се задълбочат, след като стана ясно, че Адриан е с подут глезен и участието му в предстоящия шампионатен мач със Саутхямптън е под въпрос, призна мениджърът Юрген Клоп.\n\r\nСпоред германеца Адриан е бил контузен от фен, който е нахлул на терена в Истанбул, за да прегърне стража на \"мърсисайдци\" след спасената от него дузпа във финала за Суперкупата на Европа срещу Челси.\n\r\n\"В радостта си запалянкото е настъпил лошо Адриан и сега той ще трябва да почива няколко дни. Ако той не се възстанови до утре, на вратата на Ливърпул ще застане Анди Лонерган\", каза Клоп.\n\r\nВетеранът бе привлечен в клуба само преди дни, след като стана ясно, че бразилецът Алисон Бекер ще отсъства няколко седмици заради контузията, която получи в двубоя с Норич от първия кръг на Висшата лига.\n                    \n                    \n                \r\n                \r\n                \r\n                \r\nОсвен на вратата, Клоп има да разрешава и проблеми в средата на терена. Аут за гостуването на Саутхямптън е  Наби Кейта, който все още не е възстановен от контузията си. Алекс Окслейд-Чембърлейн, който игра през първото полувреме срещу Челси, още не е в оптимална форма и вероятно ще остане на пейката срещу \"светците\".\r\n", "date": "2019.08.16", "title": "Фен контузи Адриан, Ливърпул остана без вратар"}
{"url": "https://www.dnes.bg/temida/2019/08/16/razbiha-banda-za-falshivo-evro-shestima-sa-v-aresta.419883", "text": "Прокуратурата обвини шестима за участие в организирана престъпна група за държане и разпространение на фалшиви евро в България. \r\n\r\nОбвинените са задържани преди два дни в София и Сандански, като в акцията е участвал и експерт от Европол, съобщиха от прокуратурата.\r\n\r\nСпоред събраните до момента доказателства групата е била сформирана през септември 2018 г. с цел разпространение на фалшиви еврови банкноти на територията на България, които впоследствие да достигат и до други държави от Европейския съюз. \r\n\r\nИма данни, че освен неистински банкноти групата е предлагала на потенциални клиенти и кокаин.\r\n\r\nПри извършените претърсвания и изземвания в жилища и автомобили, както и при лични обиски, са намерени и иззети общо 122 200 фалшиви евро в купюри от по 200 евро.", "date": "2019.08.16", "title": "Разбиха банда за фалшиво евро, шестима са в ареста"}
{"url": "https://www.dnes.bg/muzika-drugi/2019/08/16/10-000-piaha-s-grafa-i-slatkaristika-v-strumica.419893", "text": "\n\r\nЗа трета поредна година любовта към музиката обедини България и Северна Македония. \n\r\nГрафа, Слаткаристика, Михаела Филева, Любойна, Виктория, оркестър Джамбо Агушеви бяха само част от изпълнителите и музикантите, които се качиха снощи на сцената в Струмица, поредната спирка на One Love Tour.\n\r\nБлизо 10 000 души аплодираха звездите, а сред официалните гости бе външният министър на България Екатерина Захариева, съпругата на президента Зоран Заев - Зорица, кметът на Струмица Коста Яневски, зам.-министърът на външните работи на Северна Македония Андрей Жерновски и др.\n\r\nКулминацията на вечерта бе рождения ден на най-популярния хип-хоп изпълнител в Северна Македония - Слаткаристика. Лично Графа и Андрей Арнаудов му връчиха подарък на сцената, а екзалтираната публика не спираше да скандира и аплодира.\n                    \n                    \n                \r\n                \r\n                \r\n                \r\nТрадиционната \"Алея на занаятите\", която съпътства фестивала, премина под надслов \"Обичай обичаите\". \n\r\nOne Love Tour продължава на 25 август в Крива Паланка, след което следват дати в Бургас, Варна, Скопие и Стара Загора.\r\n ", "date": "2019.08.16", "title": "10 000 пяха с Графа и Слаткаристика в Струмица"}
{"url": "https://www.dnes.bg/mish-mash/2019/08/16/myjete-na-xxi-vek-feministi-koito-govoriat-za-chuvstvata-si.419890", "text": "Някога перфектните мъже трябвало да могат да сменят крушката, да поправят това-онова у дома и да изкарват по-голямата част от семейния бюджет. Но времената се менят и в 21-ви век най-важните качества у истинския мъж са други.\r\nСпоред ново социологическо проучване, за силния пол днес е по-важно да е феминист и да изразява чувствата си.\r\nМодерните мъже също така трябва да разбират от технологии и да могат да готвят. Оказва се, че съвременните джентълмени не държат толкова да се развиват в кариерата си и да изкарват добри пари\r\nНякои неща, разбира се, никога не се променят – сред най-важните качества в мъжете все още са да е поддържан, с добри маниери и уверен в себе си.\r\n                    \n                    \n                \r\n                \r\n                \r\n                Според проучването на сайта My Nametags, сред отблъскващите черти в мъжете е фалшивият тен и добре оформените вежди.\r\n61% от анкетираните се съгласяват, че качествата, които един мъж трябва да притежава са се променили от поколението на техните родители. А около 75% от татковците са заявили, че са правели неща за децата си, които техните бащи не са, като да готвят и да ги водят на училище. \r\n ", "date": "2019.08.16", "title": "Мъжете на XXI век – феминисти, които говорят за чувствата си"}
{"url": "https://www.dnes.bg/politika/2019/08/16/podarihme-socialen-centyr-na-strumica-zaharieva-go-otkri.419888", "text": "България на практика подари на македонския град Струмица нов многофункционален социален център. Днес той беше открит от министъра на външните работи Екатерина Захариева, съобщават от ведомството. \n\r\nСтраната ни е финансирала проекта с 270 000 лв., които са част от програмата на българското правителство в рамките на помощта за развитие на западната ни съседка. \n\n\n\r\nНа представянето присъстваха кметът на Струмица Коста Яневски и зам.-министърът на външните работи на Република Северна Македония Андрей Жерновски. В центъра ще работят 6 неправителствени сдружения, които ще обслужват интересите на различни групи хора с увреждания.\n                    \n                    \n                \r\n                \r\n                \r\n                \r\n\"“Много съм щастлива, че съм тук точно една година,  след като премиерът Борисов връчи на премиера Заев ключа от автомобила, с който могат да се транспортират хора с увреждания, и този проект е своеобразно надграждане. Подкрепяме още много смислени и полезни проекти в Република Северна Македония”, каза Захариева.\n\r\nОт своя страна, кметът на Струмица благодари на българския министър за инвестицията и добавим, че Северна Македония мечтае да стане част от ЕС и разчита на помощта на нашата страна. \n\r\nОт началото на тази година правителството на България е отпуснало над един милион лева за реализацията на 11 проекта на територията на цялата страна. Сред тях са изграждане на втори център за ранна диагностика на аутизъм в Охрид, реконструкция на два моста в Струга и село Ложани, изграждане на спортни съоръжения в Крива паланка.\n\r\nОстаналите проекти са насочени към сътрудничеството между медиите от двете страни и мерките срещу „говора на омразата“, изграждане на спортни съоръжения в Крива паланка, фестивали в подкрепа на културния обмен, като за 2019 г. над 900 деца и възрастни от България взеха участие в два фестивала, предоставяне на спортно оборудване на 6 училища и 5 детски градини в община Гьорче Петров – Скопие, подкрепа на здравната медиация сред ромите.\n\r\nВ началото на 2019 г. приключи един от проектите за 2018 г. - подновяване на фасадата на едно от най-големите училища в Скопие - ОУ „Димитър Миладинов“. Общата стойност на проекта възлиза на 255 000 лв.", "date": "2019.08.16", "title": "Подарихме социален център на Струмица, Захариева го откри"}
{"url": "https://www.dnes.bg/top-novini/2019/08/16/otec-ivan-sled-napadenieto-ne-se-e-sluchvalo-takova-neshto.419832", "text": "Отец Иван, който пострада в четвъртък от агресивен пиян и дрогиран криминално проявен мъж призна, че такава нещо не се е случвало за 30 години в приюта му в Нови хан. \n\n\n \"Виках му спри се бе, спри се бе. Атанас скочи върху него, иначе не можех да се измъкна. Боричкаха се, изведнъж Атанас го подгони навън, тениската му беше скъсана\", разказа отчето пред БНТ. \r\n\r\nОтец Иван показа, че още има кръв по ухото, след като беше ранен с нож.\r\n\r\nПреди да нападне помощника на отец Иван Атанас, агресивният мъж се е нахвърлил на Поли, майката на детето му и я е заплашил, че ще я заколи. \r\n\r\nТя разказа, че не е очаквала такова нещо. \r\n\r\n\"Посягал е и на мен, посягал е и на детето\", сподели жената.\r\n\r\nОтец Иван добави, че не се страхува за живота си, тъй като нападателят е задържан. \r\n\r\nАтанас е в болница и се възстановява.", "date": "2019.08.16", "title": "Отец Иван след нападението: Не се е случвало такова нещо!"}
{"url": "https://www.dnes.bg/usa/2019/08/16/trymp-iskal-da-kupi-grenlandiia-ot-daniia.419829", "text": "Президентът на САЩ Доналд Тръмп неведнъж е проявявал интерес да купи Гренландия от Дания \"с различна степен на сериозност\", съобщи в. \"Уолстрийт джърнъл\".\n\r\nАмериканският ежедневник се позовава на неназовани настоящи и бивши служители на Белия дом. Според цитираните източници президентът на САЩ е поискал от своите съветници да \"разгледат идеята\" да бъде купен най-големият остров на Земята.\n\r\nТръмп е проявил интерес към Гренландия заради нейните природни ресурси и геополитическо значение. Възможни негови мотиви са да засили военното присъствие на САЩ в Арктика или да остави наследство от типа на купуването на Аляска от Русия през 19-и век.\n\r\nТръмп казал на свои сътрудници, че Дания изпитва финансови трудности заради това, че в състава на кралството влиза огромната автономна територия.\r\nПредвидено е президентът на САЩ да посети Дания в началото на следващия месец.\n                    \n                    \n                \r\n                \r\n                \r\n                \r\nБелият дом и Дания засега не са коментирали твърденията на \"Уолстрийт джърнъл\". Телевизия Си Ен Ен обаче цитира два анонимни източника, които потвърждават медийната публикация.\n\r\nС население от около 56 000 души, автономната територия в Арктика получава от Дания годишна субсидия в размер на приблизително 560 милиона долара - повече от половината от нейните приходи, посочва ДПА, цитирана от БТА.\n\r\nАП припомня, че САЩ вече са се опитвали да купят най-големия остров на Земята. През 1946 г. те предложили на Дания 100 милиона долара за Гренландия, като подхвърлили идеята да разменят земя в Аляска срещу стратегически части от арктическия остров.\r\n ", "date": "2019.08.16", "title": "Тръмп искал да купи Гренландия от Дания"}
{"url": "https://www.dnes.bg/temida/2019/08/16/shte-plati-li-bylgariia-sedemcifrena-suma-na-tad-grup-zaradi-nap.419834", "text": "Фирмата майка от Калифорния \"ТАД Груп\" е подготвила искове във вашингтонския търговски арбитраж срещу България, тъй като целият бранд страда. Става въпрос за седемцифрена сума, която ще бъде поискана от държавата.\n\r\nТова каза Георги Стефанов, адвокатът на един от обвиняемите по делото за хакерската атака срещу НАП – Иван Тодоров, който е в ареста, пред bTV. \n\n\n\n\n \"За нас е необяснимо защо той е задържан, защото най-малко данни в делото има за него. Името му не се споменава нито от свидетели, нито в каквито и да е други доказателства”, каза Стефанов.\n\r\n\"Нямам представа защо изобщо е поискана такава мярка за неотклонение спрямо него. Това поставя обвиняемите в едно неравнопоставено положение. Най-вероятно ще се борим за изменение на мярката\", допълни адвокатът.\n                    \n                    \n                \r\n                \r\n                \r\n                \r\nПо думите му не може един неосъждан човек, който се занимава с легален бизнес, да е обществено опасен, каквито са мотивите на прокуратурата.\n\r\nСпоред него Иван Тодоров е натопен или от конкурентна фирма, или от някой, който има интерес \"ТАД Груп\" да бъде закрита.\n\r\n\"В делото има двама свидетели, които са бивши служители на фирмата, които са били на изпитателен срок и са работили по един месец там. Не са имали никакъв досег с Иван Тодоров, освен при назначаването и освобождаването им”, коментира още Георги Стефанов.\n\r\nТой нарече \"инсинуация\" и \"картинки\" фирмените чатове, които бяха представени като доказателство по делото и в които се твърди, че Иван Тодоров е поставил на Кристиян Бойков задачата да хаква сайтове и след това да им предлага да станат клиенти на \"ТАД Груп\". \n\r\nПрокуратурата цитира и думи на Тодоров, че ще свали правителството.\n\r\n\"Той няма спомен да е казвал или писал подобно нещо. Съмнявам се в тези изнесени картинки\", заяви адвокатът.\n\r\nЗащитата на Иван Тодоров е входирала молба в Спецпрокуратурата Кристиян Бойков да бъде разпитан пред съдия, за да присъстват и адвокатите на другите обвиняеми. Стефанов бе допълни, че не се притесняват от разказа на Кристиян.\n\r\nТой бе категоричен, че няма разнобой в интересите на обвиняемите.", "date": "2019.08.16", "title": "Ще плати ли България седемцифрена сума на \"ТАД Груп\" заради НАП?"}
{"url": "https://www.dnes.bg/mish-mash/2019/08/16/vmesto-pretypkanite-turisticheski-obekti-po-evtini-destinacii.419805", "text": "Популярните туристически дестинации печелят своя статут защото предлагат много неща – невероятно културно преживяване, вкусна храна, прекрасна обстановка. Но с добрата репутация идват и злините- претъпкани улици с туристи, кич, капани и високи цени.\r\nНо се оказва, че ако искате да пиете вино, Тоскана не е единственото място, на което да го направите. Ако искате слънчеви плажове, не е нужно да се насочите към Малдивите. На света съществуват също толкова красиви места, които не са залети от туристи, предлагат същата красота, но няма да изпразнят напълно банковата ви сметка, ако ги посетите.\r\n\r\nИзточно от Рим, в региона Абруцо, Южна Италия се намира едноименния град, в който появата на турист всъщност е най-неочакваното нещо. Може да се окажете единственият турист в рамките на километри. Целият регион е изпълнен с малки селца, най-красивите сред които са Преца и Пачентро. Те са лесно достъпни с автобус. Абруцо предлага вкусни ресторанти, с цени между 23 и 40 евро на ястие и уютни къщи, в които малкото туристи да отседнат. Почти всички забележителности в околността могат да се разгледат безплатно.\r\n                    \n                    \n                \r\n                \r\n                \r\n                \r\nОт 1 юни все повече държави започнаха да предлагат директни полети до Португалия. Страната, която все още не е нападната от толкова много туристи, не е толкова претъпкана и е доста по евтина от Испания, Франция и Италия. Ала изкуството, храната и виното са също на високо ниво.\r\nВ Португалия, еспресото струва между 70 и 80 цента, а храненето в най-високо оценените ресторанти възлиза на цени между 15 и 25 долара на човек. Входът в музеите далеч не е 20 евро, а най-често между 3 и 12 евро.\r\n\r\nДа, Шетландските острови може и да са шотландска територия, но всъщност са по-близо до Норвегия, отколкото до Великобритания. Те не са толкова претъпкани с туристи, колкото Исландия във времето, в което Северното сияние краси небето. Но предлагат също толкова добър изглед към него.\r\nОсвен Северното сияние,  Шетландските острови предлагат много исторически обекти, красива природа и много добро уиски. А всеки януари там се състои фестивалът Up Helly Aa, вдъхновен от викингите, който не е за изпускане.\r\n\r\nНе е трудно да намериш страна, по-евтина от Швейцария. Но е трудно да намериш място, което да е сравнимо по красота със склоновете на швейцарските Алпи.\r\nНо австрийската част също има какво да покаже – красиви градове, глетчери и слънце. Естествено, локацията не е най-евтината за европейските стандарти, но със сигурност цените на транспорта, храната и удоволствията в Австрия са по-евтини от тези в Швейцария.", "date": "2019.08.16", "title": "Вместо претъпканите туристически обекти – по-евтини дестинации "}
{"url": "https://www.dnes.bg/world/2019/08/16/potvyrdeno-tazgodishniiat-iuli-nai-goreshtiiat-ot-1880-g.419833", "text": "Метеоролози потвърдиха, че тазгодишният юли е най-горещият, откакто се води статистика от 1880 г., предаде Асошиейтед прес.\r\n\r\nНационалната агенция за океански и атмосферни изследвания на САЩ оповести, че тазгодишният юли е с 0,95 градуса Целзий по-горещ от средните температурни стойности за месеца през 20-и век.\r\n\r\nТова бе очаквано, след като редица европейски страни, включително Франция, Белгия и Германия, съобщиха за рекордни горещини през юли. \r\n\r\nУчени са мнение, че тази тенденция ще продължи поради предизвиканите от човешката дейност климатични промени.\r\n\r\nТазгодишният юли подобри с 0,03 градуса Целзий поставения през 2016 г. предишен рекорд за месеца.\r\n\r\nДанни на Националната агенция за океански и атмосферни изследвания на САЩ показват, че 9 от 10-те най-горещи месеца юли са регистрирани след 2005 г.\r\n\r\nТазгодишният месец юни също беше най-горещият през последните повече от 140 години.", "date": "2019.08.16", "title": "Потвърдено: Тазгодишният юли най-горещият от 1880 г. "}
{"url": "https://www.dnes.bg/notifikacii/2019/08/16/tyrsi-se-izrodyt-koito-ubi-7-godishnoto-momiche-v-sotiria.419840", "text": "МВР разпространи снимката на 21-годишния Мартин Стоянов Трифонов от Сливен, който изнасили и преби до смърт 7-годишно момиченце в района на село Сотиря. \n\n\r\n\r\nХората, които имат информация за издирвания, могат да сигнализират на тел. 112 или в най-близкото поделение на МВР. Анонимността им е гарантирана!\r\n\r\nВчера полицията го обяви също за издирване във връзка със серия кражби във вилната зона на града. \r\n\r\nКриминалисти от София, военни и пожарникари, както и следови кучета, са по петите на заподозрения 21-годишен мъж. Предполага се, че той се укрива в гората. Село Сотиря се намира на 4-5 км от Сливен и граничи с вилната зона на града.\r\n\r\n ", "date": "2019.08.16", "title": "Търси се: Изродът, който уби 7-годишното момиче в Сотиря "}
{"url": "https://www.dnes.bg/sofia/2019/08/16/toplofikaciia-sofiia-uspokoi-niama-opasnost-parno-shte-ima.419835", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКомпанията \"Булгаргаз\" и завела иск за 35 милиона лева към \"Топлофикация-София\". Мярката е предприета, тъй като има риск \"Булгаргаз\" да не може да се разплати с доставчика си на гориво - руската компания \"Газпром експорт\", обясниха от \"Булгаргаз\".\n\r\nОт \"Топлофикация-София\" пък успокоиха от ефира на \"България сутрин\", че няма опасност за топлоснабдяването на абонатите им през предстоящия отоплителен сезон.\n\r\n\"Хората трябва да бъдат спокойни. Винаги се получава един дисбаланс при плащанията и той е породен от това, че \"Топлофикация-София\" заплаща потребения природен газ предварително и след това има изравнителна сметка. Обикновено хората в последния месец, в очакване на изравнителните сметки, спират да плащат и съответно при нас се получава дисбаланс на паричния поток. Очакваме сега при излизането на изравнителните сметки нашите клиенти да почнат да плащат, освен това очакваме да получим суми от произведената ел. енергия, така че правим всичко възможно да успеем до посочения срок от \"Булгаргаз\" да се издължим\", увери говорителят на \"Топлофикация-София\" Елизабет Павлова пред .\n                    \n                    \n                \r\n                \r\n                \r\n                \r\nТя обясни още, че почти всички изравнителни сметки на клиентите им са готови. От днес те ще са достъпни на уеб страницата на дружеството и в центровете за обслужване на клиенти.\n\r\nПавлова обясни, че има няколко начина абонатите да се разплатят с дружеството, но трябва да го направят до 15 септември, защото след това задълженията им вече ще трупат лихви. А за тези, които имат да получават, имат няколко избора.\n\r\n\"Трябва да отидат на каса или биха могли да се възползват от възможността да върнат сумите към своите сметки. Ако пък преценят, че не искат да се занимават, могат с тези суми да бъдат покривани и следващите им сметки\", добави говорителят на \"Топлофикация-София\".\n\r\nЕлизабет Павлова обясни още, че има и още време за неосигурилите достъп на счетоводителите да го направят, защото иначе ще трябва да плащат потребление на максимална мощност.\n\r\nКатегорично няма риск София да остане без парно, заяви кметът Йорданка Фандъкова пред БНТ. \"Разговарях с двамата директори на двете търговски дружества, след като си размениха реплики по медиите.\r\n\"Топлофикация\" не е спирала да плаща, разбира се с много по-бавно темпо, отколкото \"Булгаргаз\" очаква. На 1 август от \"Топлофикация\" са преведени 7 милиона лева. Двамата директори се уточниха за начина на плащане до края на месеца\", каза още Фандъкова.\n\r\nКметът обясни, че винаги в този период възниква такъв проблем, защото има разлика в начина на плащане. \n\r\n\"Булгаргаз\" изискват предварително плащане по прогнозни количества, а \"Топлофикация\" получава своите плащания след изравнителните сметки. Така че това е част от взаимоотношения между двете търговски дружества. И категорично – нито аз, нито министърът на енергетиката сме допуснали досега и няма да допуснем това да се отрази на отоплителния сезон\", заяви кметът Фандъкова.\r\n ", "date": "2019.08.16", "title": "\"Топлофикация-София\" успокои: Няма опасност, парно ще има"}
{"url": "https://www.dnes.bg/stranata/2019/08/16/mlad-myj-zagina-pri-katastrofa-v-selo-krai-elena.419836", "text": "23-годишен мъж е загинал при тежка катастрофа в еленското село Константин, съобщава \"Фокус\".\r\n\r\nИнцидентът е станал тази нощ около 1.00 часа, отчитат от Областната дирекция на МВР във Велико Търново.\r\n\r\nПо първоначална информация са се ударили два леки автомобила. На място е загинал водачът на единия и са пострадали трима пътници от същия. \r\n\r\nШофьорът на другата кола е изпробван за употреба на алкохол, като резултатът е отрицателен. От загиналия също е взета кръвна проба, която в момента се изследва.", "date": "2019.08.16", "title": "Млад мъж загина при катастрофа в село край Елена"}
{"url": "https://www.dnes.bg/stranata/2019/08/16/priiutyt-na-otec-ivan-otnovo-se-nujdae-ot-hrana.419838", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \"Служителят ни, който беше нападнат, ще остане в болница още няколко дни\", каза за \"България сутрин\" отец Иван от Нови хан, който също пострада при нападението, но по-леко. Той уточни, че вече се чувства по-добре. \n\r\n\n\r\nПо думите му в приюта в определени периоди са били настанявани до 80 души, но никога не са се били.\n\r\nПред  бившата приятелка на нападателя Павлина разказа, че и друг път е получавала заплахи от него, но не ги е вземала сериозно. \n                    \n                    \n                \r\n                \r\n                \r\n                \r\n\"Като майка искам да си защитя детето си\", каза тя. \n\r\n\"Трябват ни пари и продукти, основно трайни храни като леща, боб, консерви\", допълни отец Иван. \n\r\nВ момента в приюта има настанени около 40 души.", "date": "2019.08.16", "title": "Приютът на отец Иван отново се нуждае от храна "}
{"url": "https://www.dnes.bg/stranata/2019/08/16/pazete-se-myrtvoto-vylnenie-po-moreto-se-usilva.419844", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Червеният флаг все по-често се вее на българските плажове. Огромните вълни тези дни прогониха туристите от първа линия на брега. Те достигаха до 3 метра.\r\nВъпреки че флагът е червен, много от летовниците не се съобразяват и влизат във водата. Морето вече взе и няколко жертви.\n\n\r\n\n\r\n\"Българите сме малко инати, всеки разбира от всичко и затова стигаме до тези инциденти. Да слушаме спасителите. Това са хората, които отговарят за нашия живот на плажа, докато си почиваме\", коментира главният експерт по водно спасяване към БЧК Йордан Иванов в \"България сутрин\".\n                    \n                    \n                \r\n                \r\n                \r\n                \r\nТой изтъкна, че спасителите са там, за да се грижат за безопасността на хората. Предупреждават ги, но нищо друго не могат да направят.\n\r\nИменно заради това някои спасители заговориха за създаване на \"плажна полиция\", която да се справя с неподчиняващите се летовници.\n\r\nПред   Йордан Иванов обясни, че в другите държави също има такива примери и спасителите водят постоянни разговори с МВР, но все още не са стигнали до консенсус.\n\r\nСпасителят посочи, че един от видимите белези на мъртвото вълнение е разпенването на водата. По думите му мъртвото вълнение не е водовъртеж, просто ще ни вкара няколко метра навътре.\n\r\n\"Съветваме да изчакаме течението да ни вкара навътре, отпускаме се над водата, пазим си силите и след това сигнализираме на спасителите\", обясни Йордан Иванов.\r\n", "date": "2019.08.16", "title": "Пазете се – мъртвото вълнение по морето се усилва"}
{"url": "https://www.dnes.bg/world/2019/08/16/goliam-pojar-gori-na-gryckiia-ostrov-zakintos.419841", "text": "Голям пожар гори на гръцкия остров Закинтос, в гората между селата Килиоменос и Агалас, предаде агенция АНА-МПА. \r\n\r\nПожарът е избухнал вчера следобед.\r\n\r\nВ гасенето му участват 20 пожарникари със седем пожарни коли. Очаква се на помощ да бъдат изпратени и самолети.\r\n\r\nМестното население помага за потушаването на пожара, пише БТА. Засега няма опасност за туристите и местните жители.\r\n ", "date": "2019.08.16", "title": "Голям пожар гори на гръцкия остров Закинтос"}
{"url": "https://www.dnes.bg/index/2019/08/16/predi-godina-8-pitbula-edva-ne-ubili-martin-izverga-ot-sotiria.419846", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Преди година 21-годишният Мартин Стоянов Трифонов от Сливен, който изнасили и преби до смърт 7-годишно момиченце в района на Сотиря, едва не бил убит от питбули близо до дома си във вилната зона на селото. \n\r\nЗа случая тогава разказа . \n\r\nВместо изрода, който посегна на момиченцето в четвъртък, смъртта си намерил собственика на кучетата. \n\nЖертвал се, за да спаси Мартин Трифонов, който сега е издирван от полиция, военни, пожарникари и следови кучета заради жестокото престъпление, което извърши. \r\n                \r\n                \r\n                \r\nА убиецът тогава се отървал само с нахапани пръсти на ръката и крака. \n\r\nВ края на юли 2018 г. той се прибирал от магазина в селото към дома си. Кучетата били пуснати свободно, засилили се към него, били 8 на брой, оградили го. На помощ обаче се притекъл 34-годишният стопанин на питбулите, който, бил разкъсан от тях. \n\r\nКучетата били гледани с цел продажба. След като убиха собственика си, те бяха евтаназирани. \n\r\n ", "date": "2019.08.16", "title": "Преди година 8 питбула едва не убили Мартин – изверга от Сотиря "}
{"url": "https://www.dnes.bg/temida/2019/08/16/koi-e-ubiecyt-ot-sotiria-samojiv-bez-priiateli-ne-raboti.419850", "text": "Заподозреният за зверското убийство на 7-годишно момиченце в сливенското село Сотиря - Мартин Трифонов, е криминално проявен, не е въоръжен и е имал предишни прояви и към деца.\r\nТой е саможив, няма приятели, не работи, не е завършил училище, семейството му се намира в тежко материално състояние. Това каза на специален брифинг главният секретар на МВР Ивайло Иванов по повод издирването на Трифонов. \n\n\r\n\r\nИванов разкри, че сигналът за убийството е подаден вчера. Той е за момиченце с множество травми и наранявания, което въпреки усилията на медиците е починало. \r\n\r\nГлавният секретар уточни, че към момента Трифонов е само заподозрян и се издирва. Мобилизирани са служители на гранична и военна полиция и горското стопанство.\r\n\r\nПо данните на родителите на заподозрения, той има голям страх от кучета. Затова такива участват и в издирвателните действия на полицията. В момента към мястото пътуват психолози от МВР.\r\n\r\n ", "date": "2019.08.16", "title": "Кой е убиецът от Сотиря? Саможив, без приятели, не работи..."}
{"url": "https://www.dnes.bg/stranata/2019/08/16/mylniia-podpali-kyshta-v-rodopsko-selo.419845", "text": "Мълния предизвика пожар в къща в родопското село Изгрев, община Неделино тази нощ, съобщиха от Областната администрация в Смолян. \r\n\r\nОбилни дъждове, придружени с гръмотевици, са паднали през нощта в областта, но валежите не са причинили проблеми с инфраструктурата.\r\n\r\nПадналата гръмотевица е запалила покрива на къщата в Изгрев. Пристигналите пожарникари овладели огъня преди да се разпространи и върху жилищните площи. \r\n\r\nИзгоряла е около 130 кв. м покривна конструкция.", "date": "2019.08.16", "title": "Мълния подпали къща в родопско село"}
{"url": "https://www.dnes.bg/stranata/2019/08/16/19-godishna-padna-ot-most-v-madan-boriat-se-za-jivota-i.419854", "text": "19-годишно момиче е с много тежки травми, след като подна от моста зад Минния техникум в Мадан, предава\n\r\nИнцидентът стсанал около 3 часа сутринта. Девойката е била с компания от приятели до късно вечерта, пили и алкохол. \n\r\nВ компанията било и гаджето й, с който се били скарали и по-рано. След това тя си тръгва сама. \n\r\nЕдно момче от компанията започнал да я издирва, когато чул викове за помощ. Момчето повикало \"Спешна помощ\". Пострадалата обявила, че не си усеща крайниците.\n\r\nЛекарите установили, че има множество счупвания, сред които и на гръбначния стълб.\n\r\nСлед изследвания, скенер и консултации с хирурзи е транспортирана по спешност в УМБАЛ-Пловдив. \n                    \n                    \n                \r\n                \r\n                \r\n                \r\nПострадала Фейт Йегър е била оперирана веднага в Пловдив.\n\r\nНе е ясно дали се е подхлъзнала и е паднала от моста или е скочила сама, заради кавгата с гаджето, обясняват запознати със случая. \n\r\nМомичето живее в София, но идва периодично при баба си в Мадан.", "date": "2019.08.16", "title": "19-годишна падна от мост в Мадан, борят се за живота й"}
{"url": "https://www.dnes.bg/sport/2019/08/16/ot-zoria-priznaha-imashe-duzpa-za-cska.419839", "text": "Треньорът на Зоря Луганск Виктор Скрипник призна, че е имало дузпа за ЦСКА при победата с 1:0 на украинците в реванш от 3-ия квалификационен кръг на Лига Европа.\r\n\"Червените\" отпаднаха с общ резултат 1:2, не без помощта и на съдийската бригада от Франция. В средата на първото полувреме българите не получиха чиста дузпа, а при последвалата контра Иван Турицов беше изгонен с директен червен картон. \n\"Знаехме, че съперникът ще търси да отбележи гол. Да не допуснем гол срещу такъв съперник е добре за нас. Естествено, помогна ни и червеният картон, но във футбола това се случва. Преди това съдията можеше да свири дузпа против нас, а в ответната атака изгони играч на съперника. Това беше и решаващия момент в мача - неотсъдената дузпа и червеният картон\", призна специалистът.\n                    \n                    \n                \r\n                \r\n                \r\n                \r\n\"След този момент се стараехме да не допускаме груби грешки и опитвахме да вкараме, което се и случи. Момчетата са герои - за три седмици изиграхме седем мача, от които пет победи и две равенства. Мога само да си представя какво щеше да стане, ако съдията беше дал дузпата и нямаше червен картон.\r\nНо такова е решението на съдията. Може да се каже, че в този случай имахме късмет. Говорих с Абу Хана, който напусна принудително още в началото. Той има сътресение, ще премине изследвания. Но той каза, че се чувства нормално и състоянието му не е тежко\", заяви още Скрипник.\r\n\n\r\n ", "date": "2019.08.16", "title": "От Зоря признаха: Имаше дузпа за ЦСКА"}
{"url": "https://www.dnes.bg/world/2019/08/16/brexit-bez-sdelka-shansyt-izkliuchitelno-goliam.419819", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБританската опозиционна Лейбъристка партия заяви снощи, че ще поиска вот на недоверие срещу правителството на консерватора Борис Джонсън веднага след като прецени, че може да го спечели, и ще се стреми към създаване на временно правителство начело със своя лидер Джереми Корбин.\n\r\n\"За Джонсън беше по-лесно да стане премиер, отколкото да остане премиер. Начело на правителството проблемите са доста по-сложни. В самия парламент неговото мнозинство се състои от 1 глас\", коментира бившият зам.-външен министър Любомир Кючуков в \"Денят ON AIR\".\n\r\nСпоред него в Обединеното Кралство се очертава единоборство парламент-премиер най-вече по повод дали да има Brexit с или без сделка.\n                    \n                    \n                \r\n                \r\n                \r\n                \r\n\"Само смяната на това правителство може да прекрати Brexit без договор. Ако на 31 октомври Борис Джонсън е премиер, шансът Великобритания да излезе от Съюза без сделка е изключително голям\", посочи бившият зам.-външен министър пред . \r\n \r\nКючуков изказа мнение, че умората в ЕС относно Brexit се усеща и проблемът не е в липсата на време, а в отсъствието на съгласие.\n\r\n\"Има процес на политически маневри. Борис Джонсън се обявява за преговори с ЕС, ясно съзнавайки, че трудно ще се стигне до такива, и да има такива, трудно ще има промяна. Самият ЕС казва, че няма никаква готовност\", коментира Кючуков.\n\r\n\r\n ", "date": "2019.08.16", "title": "Brexit без сделка? Шансът - изключително голям"}
{"url": "https://www.dnes.bg/akoshtete-vqrvaite/2019/08/16/kafe-s-kokosovo-maslo-vkusno-i-polezno.419677", "text": "Как пиете кафето си? Може би добавяте мед, канела, мляко, парче краве масло или го предпочитате чисто и силно? А какво ще кажете за съчетанието от кафе и кокосово масло? Оказва се, че се получава не само приятна вкусова комбинация, но има и редица ползи за здравето. Вижте някои от тях.\r\nКакво количество кокосово масло да добавите? Направете си чаша ароматно кафе и овкусете с ½ или 1 ч. л. от маслото.\r\n\r\nКокосовото масло действа като естествен лаксатив и спомага за подобряване на перисталтиката на червата. Не само улеснява изхождането, но подобрява и усвояването на хранителните вещества от продуктите, която консумираме.\r\nПиенето на кафе на гладно може да бъде вредно за стомаха, но добавянето на малко количество кокосово масло може да успокои възпалението в червата.\r\n                    \n                    \n                \r\n                \r\n                \r\n                \r\nАроматното масло съдържа полезни витамини, минерали и мастни киселини. За разлика от повечето храни, които консумираме, кокосовото масло не предизвиква отделяне на инсулин, а помага на нашите клетки да се свързват по-ефективно с инсулина, което означава, че има контрол на нивата на кръвната захар.\r\n", "date": "2019.08.16", "title": "Кафе с кокосово масло - вкусно и полезно"}
{"url": "https://www.dnes.bg/sofia/2019/08/16/za-21-godini-v-stolichnoto-metro-tri-fatalni-sluchaia.419822", "text": "За 21 г. в столичното метро са станали три инцидента, които са завършили със смърт - един нещастен случай и две самоубийства. Инциденти обаче не липсват, а само в рамките на 24 часа през тази седмица станаха два такива на една съща станция - \"Сердика\". При единия мъж изпусна газовия си пистолет на перона, който гръмна, а при другия дете слезе на релсите и се върна обратно, след като изпуснало зарчетата си.\n\r\nЗаради зачестилите случаи ще бъдат поставени прегради на 12 станции от линии 1 и 2, както и на всички спирки по строящата се в момента трета линия.\n\n\nПреградите са с врати, които ще се отварят едновременно с тези на влака. Така чакащите на станцията хора ще бъдат предпазени от падане или навлизане на релсите. \n                    \n                    \n                \r\n                \r\n                \r\n                \r\n\"Обществената поръчка за доставка, монтаж и проектиране на автоматични перонни прегради за първа и втора линия на метрото вече е към края си, като се очаква тя да приключи през септември, момента се уточняват последните документи, след което ще бъде подписан договор. Първите врати ще бъдат поставени на две от най-натоварените станции \"Опълченска\" и Стадион \"Васил Левски\", съобщи пред \"Труд\" директорът на \"Метрополитен\" проф. д-р инж. Стоян Братоев. \n\r\nПървоначално ще бъдат купени прегради за тези две спирки и те ще бъдат поставени през лятото на 2020 г. След анализ и тестове се очаква да бъдат поръчани прегради за още десет станции, като в тях ще влизат и двете спирки \"Сердика\" към линии 1 и 2. \n\r\n\"Това ще се случи за още 24 месеца\", каза още инж. Братоев. Прогнозната цена за първите две прегради е 3.2 млн. лв. без ДДС, цената за останалите десет ще бъде на стойност около 15 млн. лв. без ДДС.\n\r\nИзпълнителят на поръчката ще трябва да затвори с прегради пероните в зоната на спиране на влака общо 85 м. след което ще се проведат тестове и ще бъдат пуснати в експлоатация. Вратите трябва да са високи 170 см. На първия и втория лъч на метрото няма автоматично спиране на влака, за разлика от третия. Това налага разработване на специално табло, снабдено със сензори, които да отчитат точността на спиране на мотрисата.", "date": "2019.08.16", "title": "За 21 години в столичното метро - три фатални случая"}
{"url": "https://www.dnes.bg/football/2019/08/16/loko-prikliuchi-s-evropa-sled-vtora-zaguba-ot-strasburg.419823", "text": "Локомотив Пловдив приключи участието си в турнира Лига Европа след нова загуба. На реванша в Страсбург те допуснаха поражение с 0:1, след като същия резултат записаха и у дома.\n\r\nКевин Зои реши мача още в 8-а минута, когато вкара гол за Страсбург и направи непосилна задачата пред Локомотив да навакса пасива от първия мач. Той се разписа след асистенция на Димитри Линар.\n\r\nЗои бе близо до втори гол за домакините в 36-а минута, но стреля в аут.\n\r\nНай-добрата ситуация за Локомотив се откри в 62-а минута пред Стивън Езе, който бе оставен непокрит в наказателното поле, но ударът му с глава премина покрай вратата.\n\r\nДо края домакините доиграха без напрежение мача и с лекота се класираха за следващия кръг.\n                    \n                    \n                \r\n                \r\n                \r\n                \r\nЛокомотив стигна до попадение в последната минута, когато Ален Ожболт прати топката в мрежата след пас на Георги Илиев, но голът бе отменен заради засада.\r\n", "date": "2019.08.16", "title": "Локо приключи с Европа след втора загуба от Страсбург "}
{"url": "https://www.dnes.bg/index/2019/08/16/zapodozrian-za-ubiistvoto-na-7-godishnoto-momiche-ot-sotiria-sysed-na-21-godini.419821", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Има заподозрян за жестокото убийство на 7-годишно момиче в сливенското село Сотиря. Детето бе намерено вчера в безпомощно състояние на метри от дома си в края на селото, пребито и изнасилено. Било е откарано в болница, но лекарите не са успели да я спасят.\n\r\nИма заподозрян, че убиецът е 21-годишен жител на Сотиря на име Мартин. Семейството му живеело в съседство с това на жертвата.\nМестни жители разказаха, че в четвъртък следобед заподозреният видял жертвата си в магазин в селото. Момиченцето отишло там, за да си купи сладолед, а мъжът пиел алкохол пред търговския обект. Те твърдят още, че издирваният е лежал в затвора за кражби. Свързват името му и с фатален инцидент, станал преди година. \r\n                \r\n                \r\n                \r\nИздирваният и друг път е посягал на деца, разказват още съселяните му. Заплашвал малчугани с палки и ножове. Вече е изтрил профила си във Facebook. \n\r\nМалкото момиченце живеело с баба си и дядо си, тъй като майка й работела на морето.\n\r\nКриминалисти от София, военни и пожарникари, както и следови кучета, са по петите на заподозрения 21-годишен мъж. Предполага се, че той се укрива в гората. Село Сотиря се намира на 4-5 км от Сливен и граничи с вилната зона на града.\n\r\nПо-рано през деня от Областната дирекция на полицията са разпространили съобщение за издирван 21-годишен мъж. Не е ясно дали той има връзка със случая.\r\n ", "date": "2019.08.16", "title": "Заподозрян за убийството на 7-годишното момиче от Сотиря – съсед, на 21 години"}
{"url": "https://www.dnes.bg/world/2019/08/16/severna-koreia-izstrelia-neidentificirani-snariadi.419824", "text": "Северна Корея е изстреляла днес \"неидентифицирани снаряди\" на два пъти от Източното си крайбрежие, които са паднали в Японско море, предадоха световните агенции, като се позоваха на Съвета на началник-щабовете на южнокорейските въоръжени сили.\n\r\nЮжнокорейското военно командване не каза какви и колко на брой са били тези оръжия и на какво разстояние са прелетели.\n\n\n\nСеверна Корея извърши няколко опита с балистични ракети с малък обсег през последния месец. Така тя изглежда изразява недоволството си от попадналите в задънена улица преговори със Съединените щати по ядрения въпрос и съвместните американско-южнокорейски военни учения, които възприема като репетиция за нападение срещу нея, отбелязва Асошиейтед прес.\n                    \n                    \n                \r\n                \r\n                \r\n                \r\nСпоред експерти омаловажаването от президента на САЩ Доналд Тръмп на ракетните опити на Северна Корея й е позволило да активизира тези свои дейности, в момент, когато тя се опитва да увеличи своята тежест преди евентуалното възобновяване на преговорите, което може да стане някъде след края на съвместните военни учения на Сеул и Вашингтон по-късно този месец.\n\r\nПхенян междувременно увери днес, че никога повече няма преговаря със Сеул. В изявление, разпространено от севернокорейската държавна информационна агенция КЦТА, говорител на Комитета за мирно обединение отхвърли обещанието на южнокорейския президент Мун Дже-ин да продължи диалога.\n\r\nВчера Мун си постави цел повторното обединение на Корея да стане факт до 2045 г.\n\r\nСеверна Корея протестира остро срещу съвместните военни учения, които Югът и САЩ започнаха миналата седмица.\r\n(БТА)", "date": "2019.08.16", "title": "Северна Корея изстреля \"неидентифицирани снаряди\""}
{"url": "https://www.dnes.bg/notifikacii/2019/08/16/veche-i-v-instagram-shte-se-dokladvat-falshivi-novini.419825", "text": "Потребителите на Instagram вече ще могат да сигнализират за публикации, които според тях са дезинформация, предаде Франс прес, като се позова на говорителка на компанията Facebook, която притежава тази социална медия, наблягаща на снимките.\n\r\nС няколко кликвания те ще привличат вниманието на независими проверители, които ще се заемат със случая.\n\r\nТази опция се очаква да бъде на разположение до края на месеца.\n\r\n\"Още от днес хората ще могат да ни сигнализират, ако виждат в Instagram публикации, които смятат за фалшиви\", обявиха от Facebook и допълниха, че се \"инвестира сериозно, за да ограничи разпространението на фалшиви информации на всичките ни платформи\".\r\n                \r\n                \r\n                \r\nПубликациите в Instagram, за които бъде подаден сигнал, няма да бъдат изтривани, ако не нарушават правилата на социалната мрежа, но няма да излизат при търсене.\n\r\nFacebook бе обвинена, и призна, че не е взела на сериозно достатъчно рано опитите на руски потребители, близки до Кремъл, да повлияят на президентските избори в САЩ през 2016 г. в полза на Доналд Тръмп.\r\n(БТА)", "date": "2019.08.16", "title": "Вече и в Instagram: Ще се докладват фалшиви новини"}
{"url": "https://www.dnes.bg/index/2019/08/16/receptata-dnes-smuti-s-avokado-keil-i-banani.419729", "text": ":\r\n500 мл кокосова вода\r\n1 банан\r\n½ авокадо\r\n½ чаша къдраво зеле (кейл)\r\nсокът от ½ лимон\r\n1 щипка лют червен пипер\r\n \r\n:\r\n \r\nСмесете всичко в блендер. По желание добавете и малко лед.\r\n\r\n", "date": "2019.08.16", "title": "Рецептата Dnes: Смути с авокадо, кейл и банани"}
{"url": "https://www.dnes.bg/stranata/2019/08/16/tol-sistemata-trygva-ot-dnes-no-samo-probno.419826", "text": "Тол системата тръгва от днес, но само пробно. Вече са инсталирани  камерите, които ще отчитат изминатото разстояние. \r\n\r\nСистемата ще бъде тествана, а реалното събиране на таксите за камиони над 3,5 тона ще започне от март следващата година.\r\n ", "date": "2019.08.16", "title": "Тол системата тръгва от днес, но само пробно"}
{"url": "https://www.dnes.bg/stranata/2019/08/16/trafikyt-kym-syrbiia-gyrciia-i-turciia-zasilen.419827", "text": "Интензивен е трафикът на границите ни със Сърбия, Гърция и Турция още от рано тази сутрин, съобщиха от \"Гранична полиция\". Информацията за обстановката по граничните пунтове е към 6:00 часа. \r\n\r\nНа границата с Гърция на ГКПП \"Капитан Петко войвода\" и на границата с Турция на ГКПП \"Капитан Андреево\" е интензивен на вход от страната за леки автомобили. \r\n\r\nНа границата със Сърбия трафикът на ГКПП \"Калотина\" е интензивен на вход и изход от страната за леки автомобили. \r\n\r\nНяма проблем и забавяне при трафика от и за Северна Македония и Румъния.", "date": "2019.08.16", "title": "Трафикът към Сърбия, Гърция и Турция – засилен"}
{"url": "https://www.dnes.bg/akoshtete-vqrvaite/2019/08/16/s-koi-3-zodii-vseki-znak-moje-da-ima-harmonichna-vryzka.419801", "text": "За щастлива любовна връзка са необходими много неща, които се обединяват с нещо наречено съвместимост. Търсим я във всеки следващ партньор. Зодиакалният знак, под който сме родени може да ни ориентира с кои други зодии нашата би имала добра съвместимост. С кои представители щастието е неизбежно, вижте в следващите редове.\r\n\r\nАко това е вашият зодиакален знак, то вие искате постоянно да водите. Ежедневието ви е динамично, ето защо се нуждаете от половинка, която да ви държи здраво стъпили на земята, някой, който да ви попречи да летите в облаците и да се самозабравяте. Добра съвместимост бихте имали с Телец, Дева или Рак.\r\n\r\nУважаеми Водолеи, огледайте се за Близнаци, Овен или Везни. За вас е важно партньорът в любовта да е интересен, да не ви отегчава, да намери начин да задържи вниманието ви. Щастлива връзка може да имате с тези три зодиакални знака, защото родените под тях определено са вълнуващи личности, точно като вас.\r\n                    \n                    \n                \r\n                \r\n                \r\n                ", "date": "2019.08.16", "title": "С кои 3 зодии всеки знак може да има хармонична връзка? "}
{"url": "https://www.dnes.bg/stranata/2019/08/16/kak-shte-se-preminava-prez-am-struma-v-pochivnite-dni.419828", "text": "Заради пожара, който повреди колоните на участък от магистрала \"Струма\", продължава да е ограничено преминаването в близо 10-километровата отсечка между пътен възел \"Дупница\" и пътен възел \"Бобошево\". \n\r\nТрафикът се пренасочва по обходен маршрут.\n\r\nВ дните с интензивно движение – петък и събота, в участъка от АМ \"Струма\" ще преминава трафикът за Кулата, а пътуващите за София ще ползват път Е-79.\n\r\nВ неделя и понеделник в отсечката от автомагистралата ще преминава трафикът в посока София, а всички пътуващи за Кулата ще се насочват към Е-79.\n\r\nМеждувременно експерти заявиха, че \"Струма\" се е разминала на косъм от срутване след пожара край Дупница, тъй като материалът, от който е изградено съоръжението, може да изгуби здравината си от високата температура на огъня. \n                    \n                    \n                \r\n                \r\n                \r\n                \r\nГредите на конструкцията са най-податливи на външни влияния. Избухне ли пожар, въпросът е с каква температура ще гори. \"При температура от порядъка на 250 – 300 градуса стоманобетонът губи около 25 % от своите якостни показатели. При температура от 600 – 650 нагоре вече може да се каже, че това не е бетон\", обясни пред Нова тв пътният експерт инж. Владимир Жиянски.", "date": "2019.08.16", "title": "Как ще се преминава през АМ \"Струма\" в почивните дни?"}
{"url": "https://www.dnes.bg/snimka-na-denia/2019/08/16/vremeto-dnes-slynce-dyjd-pregyrmiavaniia.419830", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДнес ни очаква променливо време. С умерен и временно силен, предимно северозападен вятър, ще продължи да нахлува хладен въздух. \n\r\nОблачността ще е променлива, по-значителна над източните и южните райони и на места там ще превали и прегърми. Максималните температури ще са между 25° и 30°, сочи прогнозата на Националния институт по метеорология и хидрология.\n\r\nНад Черноморието облачността също ще е променлива, по-значителна в часовете преди обяд и на места ще превали и прегърми. Максималните температури на въздуха ще бъдат между 25 и 28 градиса, а на водата 26-27°. \n\r\nНад планините облачността ще е променлива, по-значителна над Родопите и на места там, главно в следобедните часове, ще превали и прегърми.\r\r\n                \r\n                \r\n                Заради силния вятър по морето продължава да има мъртво вълнение. То се появява в следобедните часове, а признак за него е, когато има повече пяна близо до брега.\n\r\nПрез следващите дни отново ще става горещо. След уикенда максималните температури отново ще бъдат между 31 и 37 градуса, съобщи синоптикът на  Виолета Манчева.", "date": "2019.08.16", "title": "Времето днес: Слънце, дъжд, прегърмявания..."}
{"url": "https://www.dnes.bg/usa/2019/08/16/trymp-uveri-tyrgovskata-voina-s-kitai-shte-e-kratka.419831", "text": "Президентът на САЩ Доналд Тръмп увери, че търговската война с Китай ще е \"доста кратка\", предаде Ройтерс.\n\r\n\"Мисля, че имаме много добри разговори с Китай. Те много искат да постигнат сделка\", каза Тръмп пред журналисти в град Мористаун, щата Ню Джърси.\n\r\nАмериканският президент заяви, че скоро ще разговаря с китайския си колега Си Цзинпин, но не уточни кога. Предвиденият за другия месец следващ кръг от преговорите между САЩ и Китай, ще се проведе, увери още той.\n\r\nТръмп прогнозира, че Пекин няма да отговори на последната серия от американски мита върху китайски стоки за 300 милиарда долара.\n\r\n\"Мисля, че колкото по-дълго продължава (търговската война), толкова по-силни ставаме ние. Имам усещане, че тя ще е доста кратка\", увери Тръмп.\n                    \n                    \n                \r\n                \r\n                \r\n                \r\nПрезидентът на САЩ даде да се разбере, че не иска Китай да потуши с насилие продемократичните протести в Хонконг.\n\r\n\"Обезпокоен съм. Не искам да видя репресии с насилие\", каза Тръмп.\n\r\nАмериканският президент заяви, че има \"пълно доверие\" в китайския си колега Си Цзинпин. Си \"би могъл да реши проблема бързо\", ако се срещне лично с лидерите на протестите, увери Тръмп.\n\r\nАмериканският президент изрази задоволство, че САЩ и Великобритания според него се придвижват бързо към търговско споразумение, пише БТА. Сделката ще е \"фантастична и голяма\", отбеляза той.\n\r\nАмериканският президент се спря и на проблема с честите масови убийства със стрелба в Съединените щати. Той приписа тези атаки на психичноболни хора и призова за изграждане на повече психиатрични болници в страната.\n\r\nТръмп изрази подкрепа и за затягане на проверките на хората, които желаят да си купят огнестрелно оръжие. \"Не искаме луди хора да притежават огнестрелни оръжия. Те, те натискат спусъка. Не оръжието. Те натискат спусъка. Затова трябва да проверяваме много сериозно за душевно заболяване\", каза Тръмп.\n\r\n ", "date": "2019.08.16", "title": "Тръмп увери: Търговската война с Китай ще е кратка"}
{"url": "https://www.dnes.bg/mestni-izbori-19/2019/08/16/fandykova-ne-kazva-za-izborite-no-shte-promenia-ekipa-na-gerb-v-sofiia.419842", "text": "Кметът на София Йорданка Фандъкова за пореден път обясни тази сутрин, че ще обяви решението си дали да се кандидатира за нов мандат в началото на септември. Въпреки това, тя призна, че предстоят промени в екипа на ГЕРБ в столицата.\n\r\n\"За да променяме града си, ние трябва да променим себе си, екипа си, начина си на работа\", категорична беше кметицата пред БНТ. \n\n\n\n\r\nФандъкова, която е зам.-председател на ГЕРБ, потвърди, че промени в екипите на партиите за местните избори ще има и в други населени места.\n\r\n\"Това, че трябва да се разчиства е наша практика и принцип от създаването на ГЕРБ. Когато има съмнения, отговорният начин е да изчистим екипа, да покажем на хората, че за нас най-важно е развитието на града\", поясни тя.\n                    \n                    \n                \r\n                \r\n                \r\n                \r\nИначе столичният градоначалник изтъкна, че по-голямата част от  големите ремонти в София ще приключат до началото на учебната година.\n\r\nРаботата ще продължи на улица \"Сребърна\", където се изгражда нов канализационен колектор.\n\r\nФандъкова съобщи, че в заключителна фаза е подмяната на асфалта на бул. \"България\", където работите ще приключат до края на месеца. До 10 дни се очаква подновяването на реконструкцията на Западния парк. Там работите са били замразени през лятото заради необходимостта да се преправи проекта, в който е бил изпуснат съществуващ колектор край входа.\n\r\nВ срок се движели и ейностите по третия лъч на метрото, като строителните работи ще приключат в края на октомври. \n\r\nДо средата на 2020 година пък кметът очаква да завърши и изграждането на следващата отсечка - от \"Овча купел\" до \"Горна Баня\".\n\r\n\"Това е мой личен приоритет. Не допуснах да се спре, защото спирането и пускането на метрото не е детска играчка. Много е важно строителството да продължи. Имаме планове и проекти за следващите отсечки\", изтъкна Йорданка Фандъкова. \r\n ", "date": "2019.08.16", "title": "Фандъкова не казва за изборите, но ще променя екипа на ГЕРБ в София"}
{"url": "https://www.dnes.bg/stranata/2019/08/16/dve-jeni-zaginaha-pri-chelen-udar-mejdu-kola-i-bus-na-e-79.419837", "text": "Две жени са загинали, а един е пострадал при катастрофа между лек автомобил и автобус на главен път Е-79 край Кочериново, предава Агенция \"Фокус\".\r\n\r\nТрагичната новина е потвърдена от говорителя на Областна дирекция на МВР-Кюстендил Катя Табачка. \r\n\r\nСигналът за инцидента е подаден около 8.00 ч. тази сутрин. Водачът на лекия автомобил губи контрол над управлението на колата и се удря челно в насрещно движещ се автобус. \r\n\r\nВследствие на катастрофата на място е починала жена, малко по-късно починала и нейната спътничка. Двете жени са пътували в лекия автомобил, по първоначални данните те са майка и дъщеря.\r\nДвижението в района на инцидента се пропуска поетапно в едното платно като се регулира от служители на \"Пътна полиция\".", "date": "2019.08.16", "title": "Две жени загинаха при челен удар между кола и бус на Е-79"}
{"url": "https://www.dnes.bg/stranata/2019/08/16/razminahme-li-se-s-goliama-tragediia-zaradi-pojara-na-struma.419849", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМагистрала \"Струма\" край Дупница остава затворена поне за още две седмици, в които трябва да се отстранят щетите, които бяха причинени на конструкцията на един от виадуктите по време на големия пожар, обхванал незаконно сметище. \n\n\nПредседателят на УС на Научно-техническите съюзи в транспорта инж. Ясен Ишев коментира в студиото на \"България сутрин\", че затварянето на магистралата е основателно, защото не се знае точно какви са пораженията.\n\r\nТой уточни, че основата на магистралното съоръжение не е засегната, но има щети по няколко основни елемента.\n                    \n                    \n                \r\n                \r\n                \r\n                \r\n\"Компрометирани са колоните, ригелът, главните греди и няколко неопренови лагера. Нито бетонът гори, нито стоманата гори, но при по-високи температури те променят якостните и деформационните си характеристики\", .\n\r\nТой беше категоричен, че не може да става въпрос за некачествени материали при строителството на магистралата, а на факта, че при температура от над 100 градуса те променят качествата си. \n\r\nЕкспертът посочи още, че е нормално да се затвори магистралата поне за две седмици, но това може да продължи още по-дълго, ако се открият и други поражения по конструкцията. Инж. Ясен Ишев допълни, че е изненадан от наличието на горими материали под такова съоръжение като това край Дупница.\n\r\n\"Задължение на колегите от пътната агенция е два пъти годишно да проверяват тези инженерни съоръжения по магистралите - мостове, виадукти, водостоци, включително и съхраняването на такива материали под самите съоръжения\", обясни инж. Ишев. \n\r\nПо думите му случилото се и пожарът е нещо недопустимо, защото е можело да се стигне до катастрофално авариране на съоръжението и според него някой не си е свършил работата. Експертът допълни още, че се надява тези задължителни проверки да не се правят само на теория.", "date": "2019.08.16", "title": "Разминахме ли се с голяма трагедия заради пожара на \"Струма\"?"}
{"url": "https://www.dnes.bg/obshtestvo/2019/08/16/bylgarite-pytuvat-vse-po-chesto-sys-samolet-do-moreto.419858", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Синоптиците обещават топло време и през септември. Много от българите предпочитат този месец за лятната си почивка, защото от една страна, температурите са по-приятни. От друга - цените по-ниски.\n\r\n\n\r\n\"Нашият анализ показва, че вътрешните полети за един и същ период от това и миналото лято са 20% повече. Това, което чуваме, е за отлив от чуждестранни туристи\", обясни туристическият агент Ванина Хаджиева в \"България сутрин\".\n                    \n                    \n                \r\n                \r\n                \r\n                \r\nПо думите ѝ българите пътуват по нашето Черноморие, Гърция, Турция, но и все повече започват да пътуват към екзотични места като Тайланд.\n\r\nПред  тя обясни, че през септември цените в българските комплекси ще останат почти същите, каквито са били и през август, но ако хотелиерите видят, че обектите им остават празни, най-вероятно ще ги намалят.\n\r\nПарти зони и зони за отдих в националните ни курорти предвиждат пък нови промени в Закона за туризма.\n\r\nСпоред Ванина Хаджиева по този начин ще се намери добър баланс и който иска да почива - ще почива, а който иска да се забавлява - ще посещава парти зони.\n\r\nТя обясни, че вече има и запазени самолетни билети за следващия сезон.", "date": "2019.08.16", "title": "Българите пътуват все по-често със самолет до морето"}
{"url": "https://www.dnes.bg/sofia/2019/08/16/misteriia-koi-zapushi-sofiiski-kanal-s-dunapren.419851", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Екипи на \"Софийска вода\" попаднаха на  голямо количество дунапрен при отпушването на канал на бул. \"Александър Стамболийски“. Над 5 часа отне на специалистите да извадят необичайния материал. \n\r\nНе е ясно колко време дунапренът е престоял в канала.\n\r\n\"Mистерия е как е попаднало всичко това в канала. Не е ясен извършителят\", каза за \"България сутрин\" Красимир Кръстев от \"Софийска вода\". \n\r\nПред  той допълни, че всеки ден превантивно се прави профилактика на канализацията. „Софийска вода“ напомня, че за нормалното функциониране на канализационната мрежа са проблем дори и дребните отпадъци, които често попадат в нея.\n                    \n                    \n                \r\n                \r\n                \r\n                \r\nВ канала попадат и токсични продукти като живак, лакове и бояджийски материали, домакински препарати и лекарства, които са сериозно изпитание в процеса на пречистване и представляват риск за околната среда.", "date": "2019.08.16", "title": "Мистерия: Кой запуши софийски канал с дунапрен?"}
{"url": "https://www.dnes.bg/stranata/2019/08/16/17-godishen-pochina-v-katastrofa-shofioryt-bez-knijka.419859", "text": "17-годишен младеж е загинал при катастрофа на пътя Котел-Омуртаг. Това съобщават от ОДМВР - Търговище, цитирани от Агенция \"Фокус\".\r\n\r\nНа 15 август около 23,50 часа на пътя между двата града на около 100 метра от бетония възел край Омуртаг, неправоспособен 18-годишен водач, управляващ лек автомобил, на десен завой е изгубил контрол над управлението на автомобила и е навлязъл в лентата на насрещното движение. \r\n\r\nБлъснал се е с лявата си страна в предната част от правомерно движещ се лек автомобил, управляван от 32-годишен мъж.\r\n\r\nПочиналото момче се е возило на седалката до шофьора. Въпреки опитите на медиците да го спасят, той е починал в болницата в Търговище. \r\n\r\nДруго младо момче, отното на 17-години, който се е возил на задната седалка, остава в болнмицата с фрактура на крака. \r\n\r\nПострадалите са изведени от автомобила с помощта на специализирана техника.\r\n\r\nОбразувано е досъдебно производство.", "date": "2019.08.16", "title": "17-годишен почина в катастрофа, шофьорът - без книжка"}
{"url": "https://www.dnes.bg/televizia/2019/08/16/fermata-navliza-v-nov-sviat-klonira-se.419864", "text": "Петият сезон на \"Фермата\" ще върви под мотото \"Нов свят\". И зрителите ще видят новостите още със старта на риалитито на 6 септември в ефира на bTV. Две групи участници ще влязат в две отделни ферми, като фокусът тази година ще бъде поставен върху социалното разделение в обществото ни. \n\r\nВсяка от двете ферми ще има свой наставник, който ще се стреми да предаде ценности като трудолюбие и уважение към земята и традициите. Това са опитните фермери Марин Петров и Росен Николаев. Двамата ментори ще напътстват участниците как да изградят стопанствата си сами, като отглеждат зеленчуци и се грижат за животните. Както обикновено, всяка седмица те ще дават и специалните задачи на играчите, а в края й ще проверяват и оценяват труда им.\nМарин е имал труден и изпълнен с предизвикателства живот в града. След поредица от съдбовни промени той и семейството му решават да се върнат да живеят на село. Пътят им ги отвежда в с. Торὸс, където започват да се занимават с животновъдство и с отглеждане на био зеленчуци, плодове и подправки. Преди години Марин разбира, че познатият му бурен тученица е изключително полезен за човешкото здраве. Откритието го вдъхновява и семейството решава да произвежда песто. Днес те вече разполагат с цех за преработка и производство на песто от тученица, каквото няма никъде по света.\n                    \n                    \n                \r\n                \r\n                \r\n                \r\n\"Искам да науча новите фермери най-вече да не се предават. Да им кажа, че разлика между хората на практика няма. Разликата е единствено и само в мисълта и в смелостта да направиш това, което искаш\", казва Марин. Според него един успешен фермер трябва да притежава богата палитра от личностни качества и умения, защото работата в едно семейно стопанство изисква да бъдеш и строител, и детегледачка, и психолог. Във „Фермата“ Марин ще следи за честното разпределяне на задачите в неговия отбор.\n\r\nРосен има собствено стопанство, в което отглежда различни животни. Гордостта му е изградената с много труд конна база. \n\r\n\"Модерната ферма на 21-и век изисква същото, което е изисквала и фермата на 18-и век – работа от сутрин до вечер. Ако участниците са разглезени, няма да им е никак лесно. За да имат достатъчно храна и удобства, ще трябва да се потрудят. Кравата не се интересува кой я дои, просто някой трябва да го направи\", споделя преди началото на шоуто Росен.", "date": "2019.08.16", "title": "\"Фермата\" навлиза в нов свят, клонира се"}
{"url": "https://www.dnes.bg/obshtestvo/2019/08/16/germanski-lekari-prisadiha-cheren-drob-na-bebe-aleks.419860", "text": "На 13 август е извършена животоспасяващата трансплантация на черен дроб на бебето Александър-Робърт в Хамбург. Донор е неговият баща.\n\n\r\n\n\r\n10 часа са продължили двете операции, които са извършени паралелно.\n\r\nЛекарите са доволни как Алекс е приел черния дроб. Казаха ми, че е минало като по учебник, разказа майката на бебето Роксана Ангелова, пише bTV.\n\r\nБащата – Божидар Ангелов, също се възстановява след чернодробната операция. Сумата за лечението – 500 хил. лв., беше събрана в дарителска кампания у нас само за две седмици.\n                    \n                    \n                \r\n                \r\n                \r\n                \r\n\"Не очаквах, че има толкова много добри хора, изключително сме им благодарни\", обяви и от Хамбург Роксана Ангелова. Тя уточни, че Алекс вече не е жълт, а бял като снежинка и вчера се е усмихнал за първи път.\n\r\nСемейството ще се завърне в България след 1-2 месеца, дотогава лекарите в Хамбург ще  наблюдават как бебето приема новия черен дроб.", "date": "2019.08.16", "title": "Германски лекари присадиха черен дроб на бебе Алекс"}
{"url": "https://www.dnes.bg/temida/2019/08/16/angliia-osydi-dve-bg-djebchiiki-na-po-godina-i-polovina.419863", "text": "Две джебчийки, български гражданки, са заловени от полицията в Ковънт гардън в британската столица Лондон, получиха 18-месечни присъди, информира вестник \"Ивнинг стандард\", цитиран от БНР. \n\r\nДвете \"нагли\", като ги определя вестникът, джебчийки са били заснети от камера в магазин в популярния сред туристите Ковънт гардън как проникват в джобовете и чантите на пазаруващите там граждани, като в същото време дори крадат дрехи от щандовете.\n\r\nСамо за десет минути те са успели да съберат стотици паунди. \r\n23-годишната София Иванова и 48-годишната Тотка Димитрова са били засечени от цивилни служители от транспортна полиция на 29 юли още при излизането им от станцията на близкото метро заради съмнителното им поведение.\n                    \n                    \n                \r\n                \r\n                \r\n                \r\nСлед като били засечени и от камерите в магазина двете жени били арестувани. Още на следващия ден в съда те са се признали за виновни и са получили по 18 месеца затвор. Наредено им е още да платят по 122 паунда обезщетение на техните жертви.\n\r\nИнспекторът от транспортна полиция Тим Уикс изтъква пред вестника, че това е била много показателна акция как цивилни екипи могат да заловят престъпници и да ги осъдят в рамките на 24 часа.\n\r\nЛиса Гарет от лондонската полиция казва, че през цялата година се работи неуморно за предотвратяване на джебчийства и кражби, но по това време на годината, когато в Лондон има много посетители, престъпленията от този характер са неимоверно много.", "date": "2019.08.16", "title": "Англия осъди две BG джебчийки на по година и половина"}
{"url": "https://www.dnes.bg/index/2019/08/16/predi-akademichnata-godina-skok-v-cenite-na-imotite-v-studentski-grad.419862", "text": "Малко повече от месец преди началото на новата академична година, стотици студенти търсят да наемат или закупят жилище в София. Анализ на сайта Imoti.net показва ръст на наемните цени на апартаменти в двата най-предпочитани от студентите района – \"Студентски град\" и \"Овча купел\". \n\r\nЗа последните 12 месеца средната наемна цена на двустайно жилище в \"Студентски град\" е нараснала с почти 17% и към момента е 6,8 евро/кв.м.  \n\r\nДанните на Imoti.net сочат, че началната цена на двустаен обзаведен апартамент, какъвто най-често търсят студентите, започва от 5 евро/кв.м. и достига до 83 евро/кв.м. Цената се определя от типа строителство, локацията, обзавеждането и оборудването, които жилището предлага. Цените на наемите за двустаен апартамент започват от 250 евро и могат да стигнат до 2500 евро.  \r\n                \r\n                \r\n                \r\nВ другия привлекателен за студентите район – \"Овча купел\" също има лек ръст – от 8% в наемните цени на годишна база. Там средната сума, на която може да бъде нает двустаен апартамент, в момента е 4,7 евро/кв.м. Студентите, които са се спрели на квартира в този квартал, ще плащат между 230 и 430 евро. \n\r\nЧесто родителите на студенти предпочитат да не плащат наем, а да закупят апартамент\n\r\nАнализ на показва, че ръстът в цените за продажба на двустаен апартамент в \"Студентски град\" продължава. За година средните суми са нараснали с 10% като в момента за най-масовия тип жилища в района цените достигат до 1048 евро/кв.м. \r\n \r\nБез особена разлика в цените за продажба са жилищата в \"Овча купел\", които в момента варират между 900 и 930 евро/кв.м. \n\r\n", "date": "2019.08.16", "title": "Преди академичната година: Скок в цените на имотите в \"Студентски град\""}
{"url": "https://www.dnes.bg/index/2019/08/16/madam-maksuel-naslednicata-na-seks-chudovishteto-djefri-epstain.419857", "text": "Сред многото мистерии, които обграждат случая на Джефри Епстайн -  - се появява и още една, къде е неговата съучастничка Гислейн Максуел?\r\nDaily Mail  я откри в Масачузетс, а Daily Beast – във Франция. Според New York Post, тя е в Лос Анджелис и си похапва бургери. Изданието дори разпространи нейни снимки.\r\n\r\nТя е наричана неговата Мадам. Максуел многократно е свързвана с това, че е привличала млади момичета, които да се превърнат в сексуални роби на финансиста. 52-годишната богата наследничка яростно отрича това да е вярно. Срещу нея никога не са повдигани обвинения, въпреки че много от жертвите я свързват с Епстайн.\r\r\n                \r\n                \r\n                Според експертите ФБР много добре знае къде е Максуел, макар и публиката, вперила очи в случая, да няма информация. Но това далеч не означава, че скоро ще бъдат повдигнати обвинения срещу нея, независимо колко лесно откриваема е.\r\nПрез 2016 година една от жертвите на Епстайн - Вирджиния Джуфре, обвинява Максуел в това, че я обарвала и я принудила да прави секс с финансиста, а след това и с други мъже, имали власт. Разбира се, наследницата отрича, а случаят е приключен със сделка извън съда за неопределена сума.\r\nОт тогава Максуел страни от публични събития. По думите на адвоката й, която се изправя пред съдията през 2017 г., тя живеела в Лондон в продължение на две години, без постоянен адрес. Тази седмица Vanity Fair написа, че тя навярно е във Флорида или „живее луксозен живот в Лондон или някъде на континента“. \r\nDaily Mail бяха категорични, че тя се припича на слънце в крайбрежното си имение в Масачузетс със своето гадже Скот Боргенсон. Новина, която самият той светкавично отрече. Неин приятел я издал на Daily Beast, че в момента се намира във Франция. В четвъртък, New York Post публикуваха нейна снимка, направена преди дни, в заведение в Лос Анджелис. Човекът, който щракнал кадъра твърди, че след това тя му казала: „Е, очевидно повече няма да ям тук.“\r\nАко все пак Гислейн Максуел се окаже извън границите на САЩ, то в случай, че срещу нея се повдигнат обвинения, екстрадацията й ще е следващото препятствие пред властите в Америка.\r\nПреди смъртта на баща си Робърт Максуел, Гислейн била изключително популярна в светските среди в Лондон.\r\nНо през 1991 година, шокирана от неочакваната му кончина, тя се мести в САЩ и завързва нови приятелства, включително със сина на кралица Елизабет II  - Андрю. Според журналистическите хроники точно по това време Максуел среща Епстайн и двамата започват връзка. Гислейн организира вечери и партита за финансиста, а на тях присъстват Доналд Тръмп, създателят на Google Сергей Брин и модният титан Лесли Уекснър.\r\nДве от жените, които повдигат обвинения срещу Епстайн твърдят, че именно тя е жената, която ги е отвела при него.\r\nПо-рано тази година Мария Фармър, една от обвинителките на Епстайн, заяви, че се е запознала с Максуел през 1995 година на изложба. По-късно самият финансист я поканил в Ню Йорк, за да започне работа за него като арт консултант. Но вместо това, тя посрещала гости на вратата на имението му. Фармър видяла с очите си всички непълнолетни момичета, които идвали и си отивали. Когато попитала Максуел какво правят тук, Мадам й отговорила, че са дошли \"за кастинг за модели\". \r\nНо Вирджиния Джуфре не се озовава в лапите на Епстайн, защото е искала да е модел. Когато била на 15 г., тя работела като момиче, което носи кърпи в един от хотелите на Тръмп. Максуел я привикала, за да прави масажи на Епстайн. Джуфре прекарала следващите 4 години като секс робиня за финансиста. Тя дори твърди, че са й платили 10 хил. долара, за да спи с принц Андрю.\r\nИ въпреки факта, че всички знаели какво се случва, а някои от влиятелните приятели на Епстайн се отдалечили от него, респективно и от Максуел, тя все пак запазила позицията си в обществото.\r\nМаксуел сключва извън съдебната си сделка с Джуфре малко преди да се появи нова обвинителка – Сара Рансъм.\r\nТя твърди пред съда, че Максуел и Епстайн я заплашили, че с кариерата й е свършено, ако не прави секс с един от клиентите им. Мистериозно, момичето оттегля обвинението си, а адвокатът на Максуел е категоричен, че клиентката му реално е била изложена на опасност, защото имало много доказателства срещу нея.\r\nВъпреки това единствено Епстайн попада под ударите на съда. Сега, след смъртта му, всички обвинения падат върху раменете на Максуел, която... не е ясно къде е. Но тя със сигурност знае поне част от онези тайни, които Епстайн отнесе в гроба. \r\n ", "date": "2019.08.16", "title": "Мадам Максуел - наследницата на секс чудовището Джефри Епстайн"}
{"url": "https://www.dnes.bg/crime/2019/08/16/tri-deca-sistemno-kradat-sladoled-ot-frizer-v-park.419861", "text": "Три момчета в продължение на месеци крали сладолед от фризер в градската градина в Кърджали.\r\n\r\nНакрая били спипани от полицията. \r\n\r\nРазследващите са установили, че малчуганите на 12, 13 и 14 години за три месеца са задигнали 14 канти с 80 кг сладолед.", "date": "2019.08.16", "title": "Три деца системно крадат сладолед от фризер в парк "}
{"url": "https://www.dnes.bg/science/2019/08/16/uloviha-zagadychni-radiosignali-ot-dalechniia-kosmos.419853", "text": "Астрономи от университета Макгил в Монреал идентифицираха 8 повтарящи се радиосигнала, известни като бързи радиоимпулси, съобщи Сайънс алърт. \n\r\nИзточникът им е неизвестен, но учените са уверени, че става въпрос за природно явление.\n\r\nДва източника на радиосигнали FRB 180916 и FRB 181119 ги изпратили съответно 10 и 3 пъти, докато останалите радиосигнали били изпратени повторно само по веднъж. При това най-дългата пауза между регистриранането на радиовълните била 20 часа. \n\r\nПо мнението на специалистите това може да означава, че много от радиосигналите FRB се повтарят, но някои техни източници са по-активни от други.\n\r\nПовечето от 8-те нови бързи радиоимпулса свидетелстват за понижаване на честотата на сигнала с всяко негово повтаряне. Това може да е ключът към разгадаване на механизма, свързан с появата им.\n                    \n                    \n                \r\n                \r\n                \r\n                \r\nОсвен това FRB 180916 е с най-ниски показатели на разпространение на сигнала. Следователно източникът вероятно е относително близо до Земята.\n\r\nБързите радиоимпулси продължават няколко милисекунди и са съпроводени с изхвърляне на огромно количество енергия в космоса. \n\r\nРедица учени предполагат, че радиосигналите може да са следствие от катастрофично събитие, като например смъртта на звезда. Някои бързи радиоимпулси обаче се повтарят с времето. Източникът на FRB 121102, за който се смята, че е неутронна звезда, изпращаше сигнали през 2012 г. и между 2015 г. и 2017 г. \n\r\n/БТА/\r\n ", "date": "2019.08.16", "title": "Уловиха загадъчни радиосигнали от далечния Космос"}
{"url": "https://www.dnes.bg/crime/2019/08/16/49-godishen-myj-otgleda-trimetrova-marihuana-v-dvora-si.419873", "text": "49-годишен мъж от Костандово е отглеждал в двора си голямо количество марихуана, полицейска проверка е установила наличието на забранената продукция, съобщава полицията в Ракитово. \n\r\n\n\r\nМъжът е засадил наркотичното растение, което виреело изключително добре. Някои от стръковете били с височина над 3 метра. Общото тегло на изкоренения канабис е близо 59 килограма.\n\r\nВ помещение на къщата, в която живеел мъжът, криминалистите намерили два полиетиленови плика, пълни с общо 380 г суха листна маса и съцветия. В паркирания пред къщата джип, собственост на мъжа, са открити 19 ловни патрона 12-ти калибър, за които той нямал разрешение за притежание и съхранение. Дрогата и боеприпасите са иззети.\n                    \n                    \n                \r\n                \r\n                \r\n                \r\nМъжът е задържан в ареста на РУ-Велинград за срок от 24 часа. Работата по случая продължава, образувано е полицейско производство.", "date": "2019.08.16", "title": "49-годишен мъж отгледа триметрова марихуана в двора си "}
{"url": "https://www.dnes.bg/notifikacii/2019/08/16/bashta-prebi-dvete-si-deca-ednoto-se-oplaka-v-policiiata.419885", "text": "Баща преби двете си деца в Разградско.\r\n\r\nМомиченце на 10 години се е обадило около 10 часа в четвъртък в полицията, за да се оплаче, че предишната вечер тя и по-малката й сестра са били бити от баща им. \r\n\r\nДецата са изведени от къщата в село Синя вода със съдействието на социалните служби. \r\n\r\nСрещу агресивния мъж тече разследване за домашно насилия и нанасяне на телена повреда, допълват от областната дирекция на МВР. \r\n\r\nНаказанието за това е от 8 до 15 години затвор.", "date": "2019.08.16", "title": "Баща преби двете си деца, едното се оплака в полицията"}
{"url": "https://www.dnes.bg/akoshtete-vqrvaite/2019/08/16/djenifyr-anistyn-bionse-kakva-e-tiahnata-dieta.419800", "text": "Известните личности винаги привличат вниманието ни под една или друга форма, а хранителният им план е едно от тези неща. Какво включва закуската им, кои храни не консумират, възможно ли е ние да заимстваме някои от техните модели на хранене?\r\nВъпроси, които не спират да ни вълнуват. Разбира се, че има какво да научим от тях по отношение на комбинация от храни, как не бива да се пропуска хранене. Ако сте любопитни как някои популярни личности поддържат физиката си, благодарение и на менюто си, вижте повече за тях в следващите редове.\r\n\r\nКогато не следва своя 22-дневен режим, който изключва консумацията на животински продукти, тесто, захар, певицата закусва бъркани белтъци и зеленчуково смути или купичка с пълнозърнеста зърнена закуска с нискомаслено мляко.\r\n                    \n                    \n                \r\n                \r\n                \r\n                \r\nДиетата на актьора включва храни, като яйца, пилешко месо, риба, банани, ябълки, бадеми, какаови зърна, стафиди, годжи бери, ръжен хляб, макаронени изделия, кускус, картофи и много задушени зеленчуци. Неговата любима салата е съставена от авокадо, домати, броколи и зеленолистни зеленчуци. Джилънхол пие много вода и не консумира нищо, което е пържено. \r\n", "date": "2019.08.16", "title": "Дженифър Анистън, Бионсе... Каква е тяхната диета? "}
{"url": "https://www.dnes.bg/notifikacii/2019/08/16/chudo-hvanaha-shofior-smesil-5-vida-narkotici.419906", "text": "Шофьор, управлявал автомобил под влиянието на 5 наркотика, е задържан в Добрич. На 16 август около 18 часа е спрян за проверка „Фолксваген\" с добричка регистрация, управляван от 31-годишен мъж.\n\n\r\n\r\nПри последвалата проверка на водача за употреба на наркотични и упойващи вещества, тестът отчита положителен резултат за употребата на метаамфетамин, амфетамин, опиати, кокаин и метадон.\r\n\r\nЗадържан е за 24 часа. По случая е образувано бързо полицейско производство, съобщават от Областната дирекция на МВР - Добрич.", "date": "2019.08.16", "title": "Чудо: Хванаха шофьор смесил 5 вида наркотици"}
{"url": "https://www.dnes.bg/zvezdi/2019/08/16/zvezdite-ot-priiateli-se-sybirat-za-25-g-ot-premierata-na-filma.419889", "text": "Тази година се навършват 25 години от премиерата на хитовия сериал „Приятели“. Историята за шестима души, които се сблъскват с реалността, успя да разсмее редица поколения в продължение на 10 години. Още с премиерата си през 1994-а Рейчъл (Дженифър Анистън), Рос (Дейвид Шуимър), Фийби (Лиса Кудроу), Джоуи (Мат ЛеБланк), Моника (Кортни Кокс) и Чандлър (Матю Пери) се превърнаха в любимци на феновете.\r\nИсториите за това какви са били отношенията между актьорите зад камера също помогнаха любовта на хората към тях никога да не спира. От това, че сериалът е истинският пробив на всички до това, че е имало съгласие заплатите на всички да са равни.\r\n \r\nШестимата са ходили до продуцентската компания, за да преговарят за повишения. За всичките 10 години нито един път не се чу за разправии между актьорите или пък екипа на сериала.\r\n \r\nСниман пред истинска публика, „Приятели“ се превърна във феномен, който трудно може да бъде заменен дори и след 25 години. Още повече, че шегите, включени в епизодите, няма да бъдат коректни в наши дни и най-вероятно ще обидят редица организации.\r\n \r\nВсе пак, времето върви и тази година се навършват 25 години от премиерата. В САЩ това е нещо като празник, тъй като вече сума ти събития се организират по този повод. В определен брой кина ще бъдат излъчени най-любимите епизоди на феновете като тези, които успеят да се сдобият с билети, ще станат свидетели и на интересни неща, случили се зад кулисите.\r\n \r\n", "date": "2019.08.16", "title": "Звездите от \"Приятели\" се събират за 25 г. от премиерата на филма"}
{"url": "https://www.dnes.bg/obshtestvo/2019/08/16/google-street-view-obnoviava-kartata-na-bylgariia.419884", "text": "Това лято колите на Google отново ще обиколят улиците и пътищата на България, за да отразят в Google Maps вечно променящата се инфраструктура и пейзаж. При това заснемане и обновление ще се включат и кадри, заснети от пешеходци, така наречените – трекери.\n\r\n\n\r\nStreet View е популярна функция на Google Maps, която в момента е налична в повече от 85 страни по света, както и в части от Арктика и Антарктида. Благодарение на него потребителите могат да гледат 360 ° изображения на различни улици и културно и национално наследство. Той е достъпен и в Google Earth и в мобилната версия на Google Maps. \n                    \n                    \n                \r\n                \r\n                \r\n                \r\nGoogle осъзнава необходимостта от постоянни актуализации поради непрестанното развитие на инфраструктурата. Редовното актуализиране на данните от Street View помага на потребителите да се ориентират по-добре и улеснява планирането на пътуванията. \n\r\nЗашеметяващите гледки от Рилските езера и Белоградчишките скали, исторически монументи като Античен театър Пловдив и крепостта Царевец, емблематични сгради като Национален театър Иван Вазов и Етнографски музей в Пловдив са само част от вече включените в Google Maps забележителности от нашата страна. Разходки из морската градина на Бургас или до нос Калиакра също са на един клик разстояние за желаещите да пътешестват онлайн.\n\r\nStreet View Trekker, с каквито ще се добавят нови изображения от България, е специална раница, с фотооборудване, чиито камерите са монтирани на върха ѝ. Трекерът се носи от оператор, който обикаля пешеходните зони и автоматично събира снимки по пътя си. Операторът с раницата е свободен да се движи и заснема зони, които са недостъпни за автомобилите.\n\r\nКадрите, както от колите, така и от пешеходните трекери се монтират в 360 градусови панорами, които днес виждате в Google Maps. До момента трекерите са обиколили някои от спиращите дъха природни забележителности като Големия каньон, Тадж Махал, Ангкор Ват и Гала̀пагоските острови, както и исторически пешеходни маршрути във Венеция. Това е част от усилията на Google Maps да направи достъпни за всички световните забележителности и елементи на културното ни наследство. Google street view от години помага да туристите да планират пътуването си, посещението на различни забележителности, както и да изберат най-подходящото място за настаняване.\n\r\nВ България трекери ще обиколят 15 града: София, Пловдив, Варна, Бургас, Русе, Стара Загора, Плевен, Добрич, Шумен,Хасково и Благоевград, като за първи път на картата, заснети с трекер ще се появят Перник, Сливен, Пазарджик и Ямбол.\n\r\nStreet View е налична в България от 2013 г. насам и се актуализира непрекъснато, за да поддържа и отразява вярна на реалността картина.\n\r\nКакто винаги, Google се стреми да защити поверителността, като същевременно позволява на всички потребители да се възползват от Street View. Събраните изображения не се различават от това, което всеки човек може да заснеме и види, ако се разхожда по улицата. Преди всяка публикация изображенията преминават през процес на обработка по специална технология. Замъгляват се лицата на хората и регистрационните табели, така че те не могат да бъдат идентифицирани, като по този начин се защитава тяхната поверителност. Street View предлага допълнителна функция за премахване на изображения. Потребителите могат да използват бутона \"Подаване на сигнал за проблем\" в долния десен ъгъл на всяко изображение.", "date": "2019.08.16", "title": "Google Street View обновява картата на България"}
{"url": "https://www.dnes.bg/politika/2019/08/16/noviiat-shef-na-zemedelie-oshte-chisti-kyrlejite-ot-fonda.419909", "text": "\nПродължава отстраняването на \"кърлежите\" в Държавен фонд \"Земеделие\". Това каза директорът на фонда Васил Грудев, цитиран от bTV.\n\r\nСамо през миналата седмица са уволнени четирима служители, като \"чистката\" ще продължи и през следващите няколко месеца. По думите на Васил Грудев \"процесът е постоянен\". \n\n\nТой изрази надежда по този начин да се подобри качеството на работа там.\n\r\nВасил Грудев застана начело на фонд \"Земеделие\" миналия месец, след като Живко Живков подаде оставка, \"за да запази имиджа на фонда\". Това се случи след предупреждение на премиера Бойко Борисов, че ще го уволни.\n                    \n                    \n                \r\n                \r\n                \r\n                \r\nСпецпрокуратурата привлече към наказателна отговорност петима служители на фонда. Четирима от тях са обвинени за извършено в съучастие длъжностно престъпление, свързано с обвинение срещу Миню Стайков и други седем души.\n\r\nПетият служител е привлечен като обвиняем за участие в ръководената от Стайков организирана престъпна група. И петимата задържани бяха пуснати под гаранция.", "date": "2019.08.16", "title": "Новият шеф на Земеделие още чисти \"кърлежите\" от фонда"}
{"url": "https://www.dnes.bg/index/2019/08/16/ubiecyt-ot-sotiria-se-e-kriel-krai-seloto-mesten-go-e-zadyrjal-no-toi-e-izbiagal.419917", "text": "21-годишният Мартин Трифонов, който се издирваше за бруталното посегателство на 7-годишното момиченце в Сотиря, се е криел в една от необитаемите постройки във вилната зона на селото. \n\n\n\n Местен човек го е видял в гората и го е заловил. Трифонов дори е бил завързан, но е успял да избяга.\n\r\nСлед 2 часа преследване от полицията е задържан.\n\r\nВ момента е в болница, защото има нараняване по краката. \n\r\nПо думите на главния секретар на МВР Ивайло Иванов не е ясно дали нараняванията му са от изстрелите на полицаите или се е наранил при бягството, защото местността е била трудно проходима.\n\r\nБлизки на задържания най-вероятно са знаели за извършеното от него престъпление. Става въпрос за неговата майка и мъжа, с когото тя живее. \r\n                \r\n                \r\n                \r\nТрифонов не е имал навика да употребява алкохол, противоречива е информацията за наркотици, но според полицията не е имал пари за наркотици. \r\n\"Профилът му е такъв, дори не е имал мобилен телефон\", каза Ивайло Иванов. \n\r\nНяма данни Мартин Трифонов да страда от психически заболявания. \n\r\nСъучастници в престъплението също няма.\n\r\nТрифонов не е имал подготовка за убийството, не е имал планове да напусне страната. \n\r\nТой е излежавал присъди за блудство и кражби от март 2017 г. до април 2018 г. в затвора в Бургас. \n\r\nСега предстои да му бъде повдигнато обвинение за убийство по особено жесток начин на малолетно лице, изнасилване и блудство.", "date": "2019.08.16", "title": "Убиецът от Сотиря се е криел край селото, местен го е задържал, но той е избягал"}
{"url": "https://www.dnes.bg/snimka-na-denia/2019/08/16/uikendyt-slynchev-no-ostava-sravnitelno-hladen.419877", "text": "Слънчево ще бъде времето в събота,  на НИМХ.\n\r\nСлед обяд над източната половина от страната и планинските райони ще се развива купеста облачност и на отделни места там ще превали и прегърми. Ще духа слаб, в Източна България до умерен вятър от север-северозапад. Максималните температури ще са между 25 и 30 градуса.\n\r\nПо Черноморието ще преобладава слънчево време с временни увеличения на облачността и на отделни места ще превали. Ще духа слаб до умерен вятър от север-североизток. Максимални температури 25-28. Температурата на морската вода е 26-27 градуса. Вълнението на морето ще е 1-2 бала.\r\n                \r\n                \r\n                \r\nВ планините преди обяд ще преобладава слънчево време. Около и след обяд ще се развива купеста облачност и на отделни места ще превали и прегърми. Ще духа умерен вятър от север-северозапад. Максималната температура на 1200 метра около 18, на 2000 метра - около 11 градуса.\n\r\nВ неделя и понеделник ще бъде предимно слънчево. Ще духа слаб източен, в източната половина - до умерен изток-североизточен вятър. Температурите ще се повишават и втория ден преобладаващите максимални ще са между 30 и 35,. по-ниски, до 27-29 градуса, ще остават по Черноморието.", "date": "2019.08.16", "title": "Уикендът слънчев, но остава сравнително хладен"}
{"url": "https://www.dnes.bg/izlojbi/2019/08/16/open-art-files-zapiski-i-belejki-pod-liniia-prochit-na-syvremennoto-izkustvo.419907", "text": "Пресечната точка на изкуството с различни медии и промените в изразните средства през последните три десетилетия ще обединят над 50 знакови имена от българското съвременно изкуство в изложбата \"Open Art Files: Записки и бележки под линия\". Тя се открива на 16 август в галерия \"Капана\", Пловдив и ще включва изключително сериозен образователен панел със свободен вход.\r\nИзложбата е курирана от Вера Млечевска и проследява отражението на времето в произведенията на повече от 50 български артисти.\r\nТемите, преплетени в \"Open Art Files: Записки и бележки под линия\", отразяват търсенията на различните автори между живописта и екрана и свързаните с него медии, както и общия интерес на много автори към тялото – силно изявен през 90-те години, рефлексиите на художниците върху наследството от обществена скулптура и изкуството извън институцията и в природна среда. \n                    \n                    \n                \r\n                \r\n                \r\n                \r\nИзложбата ще представи в различен контекст работата на повече от 50 представители на българското съвременно изкуство.\n\r\n\"Записки и бележки под линия\" няма намерение за последователен разказ. По-скоро са разгледани някои възможни теми, конструирани повече по интуиция от внушенията на образа, отколкото върху теорията. Образът присъства с неговата възможност да казва повече от написаното, да вълнува, да създава асоциации и да завързва разговори или спорове с други образи”, разказва кураторът на изложбата Вера Млечевска. \n\r\nВажна част от програмата на \"Open Art Files: Записки и бележки под линия\" са серията лекции, срещи с художници и прожекции. Куратори на видео програмата са Красимир Терзиев и Вера Млечевска. В образователния панел ще бъдат представени филми с експериментален характер, образователни турове и тематични лекции.\r\nИзложбата и образователният панел са част от проекта \"Open Art Files: Теми, Хора, Пространства, Документи в българското съвременно изкуство\", в рамките на образователната платформа “Въведение в съвременното изкуство” на фондация \"Отворени изкуства\".", "date": "2019.08.16", "title": "\"Open Art Files: Записки и бележки под линия\" - прочит на съвременното изкуство"}
{"url": "https://www.dnes.bg/notifikacii/2019/08/16/babata-na-ubieca-ot-sotiria-znaela-che-e-bludstval-i-predi.419927", "text": "Бабата на арестувания за изнасилването и убийството на 7-годишното дете от село Сотиря Мартин Трифонов призна, че преди време внукът ѝ е посягал на друго момиче. \n\n \"Какво да кажа, не знам нищо, знам, че преди години, моята дъщеря ми беше казала, че е имал свръзка с някакво друго момиче\", каза бабата пред bTV. \r\n\r\nГлавният секретар на МВР Ивайло Иванов, който съобщи подробности около случая, каза, че най-вероятно роднините на Мартин са знаели за извършеното от него престъпление.\r\n\r\nПолицията подозира, че запознати с престъплението са били неговата майка и мъжът, с когото тя живее.", "date": "2019.08.16", "title": "Бабата на убиеца от Сотиря знаела, че е блудствал и преди "}
