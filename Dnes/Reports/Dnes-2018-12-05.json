{"url": "https://www.dnes.bg/obshtestvo/2018/12/05/nad-143-mln-za-remonti-na-viadukti-po-hemus-i-trakiia.395691", "text": "Със средства от бюджета през тази и през следващата година се ремонтират 17 виадукта на автомагистралите \"Хемус\" и \"Тракия\". Инвестицията е за над 143 млн.лв., съобщи министърът на регионалното развитие и благоустройството Петя Аврамова при инспекцията на заключителния етап от ремонта на виадукта при тунел \"Витиня\".\n\r\nСъоръженията не са обновявани от построяването им преди повече от 30 години, подчерта министърът, цитиран от пресцентъра на МРРБ. \n\r\nАварийният ремонт на виадукта и на тунел \"Витиня\" в посока София се е наложил заради изключително тежкото му състояние, отбеляза председателят на Управителния съвет на Агенция \"Пътна инфраструктура\" инж. Светослав Глосов. Той напомни, че през миналата година е било ремонтирано съоръжението в посока Варна. \n                    \n                    \n                \r\nАко времето не се влоши рязко, се очаква ремонтът да завърши до края на седмицата. Утре започва монтажът на мантинели и и полагането на шумяща маркировка.\n\r\nПродължават ремонтите на останалите съоръжения по магистрала \"Хемус\". Стремежът на АПИ е ремонтът на тези съоръжения да завърши през следващата година.\n\r\nПрез 2019 г. ще продължи ремонтът на тръбата за София на тунел \"Витиня\", който има конструктивни дефекти, проявени при експлоатацията му. Предстои рехабилитация и на тръбата за София на тунел \"Ечемишка\", но тя е в по-добро състояние.", "date": "2018.12.05", "title": "Над 143 млн. за ремонти на виадукти по \"Хемус\" и \"Тракия\""}
{"url": "https://www.dnes.bg/obshtestvo/2018/12/05/nominiraha-shefkata-na-kfn-za-nash-predstavitel-v-ebvr.395689", "text": "Председателят на Комисията за финансов надзор Карина Караиванова е номинирана за български представител в Европейската банка за възстановяване и развитие.\r\nРешението ще влезе в сила от началото на март, съобщиха от правителствената пресслужба.\r\nСамата Караиванова направи изявление чрез пресслужбата на финансовия регулатор, в което уверява, че ще изпълнява задълженията си \"принципно и енергично\" до заемането на новата позиция.\n\r\nПреди да оглави Комисията за финансов наздор, Карина Караиванова беше зам.-министър на финансите. \r\nАко бъде избрана за български представител в Европейската банка за възстановяване и развитие, тя ще смени Калин Митрев.\r\nЕвропейската банка за възстановяване и развитие е един от най-големите инвеститори в България. От началото на дейността си у нас, от 1993 г. до 31.10.2018 г., ЕБВР е предоставила инвестиции в размер на 3.847 млрд. евро за финансиране на 249 проекта в различни сектори на икономиката на страната. Инвестициите в частния сектор представляват 56 % от актуалния портфейл на банката в България.\n                    \n                    \n                \r\nЕБВР е създадена през 1991 г. с цел да допринесе за икономическия прогрес и да подпомогне прехода към пазарно ориентирани икономики на страните от Централна и Източна Европа. Акционери в нея са 67 държави и 2 междудържавни институции - Европейският съюз и Европейската инвестиционна банка. Акционерният капитал на ЕБВР е 30 млрд. евро. Република България участва в капитала на ЕБВР с 237,11 млн. евро.", "date": "2018.12.05", "title": "Номинираха шефката на КФН за наш представител в ЕБВР"}
{"url": "https://www.dnes.bg/rusia/2018/12/05/tochka-na-postsyvetskoto-prostranstvo-poroshenko-kysa-s-putin.395511", "text": "Президентът Петро Порошенко внесе във Върховната рада законопроект за спиране на действието на Договора за дружба, сътрудничество и партньорство между Украйна и Русия. Съобщение за това помести официалният сайт на украинския парламент. \n\r\nШефът на Фонда за украинска политика Костянтин Бондаренко заяви пред \"Независимая газета\", че договорът фактически вече не действа, тъй като Киев е предупредил Москва, че напролет няма да го продължи. И денонсирането му само констатира този факт. А според руския политолог Алексей Малашенко Киев е сложил финалната точка на постсъветското пространство: \"Такова пространство вече не съществува\".\n\r\nКиев къса окончателно връзките с Москва - това сочи обръщение на Петро Порошенко към Върховната рада с молба да бъде подкрепен законопроект, спиращ действието на Договора за дружба, сътрудничество и партньорство между Украйна и Русия. Украинският президент е убеден, че народните представители ще подкрепят предложението му.\n\n\n\n\n\r\n                    \n                    \n                Не е ясно обаче какви са нагласите на парламентаристите. Но може да предположим, че мнозинството, подкрепило въвеждането на военно положение в Украйна след инцидента в Керченския проток, ще гласува за прекратяване на т. нар. Голям договор между двете страни.\n\r\nШефът на Фонда за украинска политика Костянтин Бондаренко каза пред \"Независимая газета\", че договорът всъщност вече не действа, защото Киев е уведомил Москва, че няма да го продължи след изтичането му идната пролет. Тъй че Радата ще прекрати правното действие на един документ, де факто неработещ.\n\r\n\"В постсъветското пространство имаше прецедент, когато Грузия скъса отношенията с Русия. Сега Украйна прави същото. Ще бъдат ли скъсани дипломатическите отношения с Русия, щом Радата гласува за проекта на Порошенко? Мисля, че не. И визов режим засега няма да има. Визите са си отделен договор. Разтрогването на договора за дружба може да се разглежда като формална стъпка и предизборен пиар на Петро Порошенко\", обясни украинският политолог.\n\r\nЩе отбележим, че споменатият  номер 0206 вече е внасян официално в Радата; нито текстът, нито коментарите към него обаче не са публикувани и досега.\r\nОфициалният представител на украинския президент във Върховната рада Ирина Луценко, участвала в заседание на парламентарния помирителен съвет, изрази надежда депутатите \"да подкрепят инициативата по установената процедура\".\n\r\nНека припомним, че руско-украинският договор за дружба, сътрудничество и партньорство бе подписан през 1997 г., а през 2008 г. - автоматично продължен за още 10 години. През септември т. г. Съветът за национална сигурност и отбрана на Украйна подкрепи решението на президента Порошенко да се обяви против поредното удължаване на споразумението с Русия.\n\r\nЕто как коментира ситуацията Александър Гушчин, доцент от Руския държавен хуманитарен университет и експерт на Руския съвет по международни въпроси: \"За Русия особени последици няма да има, защото Украйна на практика не изпълняваше договора. Показателно е, че украинците го късат на петата година от конфликта, а не по-рано. В договора има точка, гарантираща границите да се признават за нерушими. \n\r\nНо след \"майдана\" и ситуацията с Крим със сигурност няма да има сериозни последици за Русия - нито политически, нито икономически. Защото става дума за имиджов ход. В условията на военно положение Порошенко печели в пропаганден план. Но дори да не действа граничният договор, двете страни са членки на ООН и това не означава непризнаване на границата. \n\r\nИма и друго международно равнище, по-високо от този договор. Порошенко продължава курса към изостряне на ситуацията чрез политико-пропагандно напрежение, което ще трае чак до президентските избори. Тук не се премахват ангажименти към нас. Според мен тази стъпка цели да поддържа напрежението. \n\r\nКиев проверява каква ще е реакцията на Запада. Стъпката му няма да има сериозни последици, но ще предизвика сериозен ефект. Колкото до бъдещето, възможно е в перспектива скъсване на дипломатическите отношения. Това ще се отложи за известно време. После може да бъдат прекъснати железопътните връзки. И да бъде въведен визов режим. Но не и сега\".\n\r\nДругояче вижда последиците от скъсване на Големия договор Алексей Малашенко, доктор на историческите науки, ръководител на научните програми в института \"Диалог на цивилизациите\": \"Погледнем ли постсъветското пространство като цяло и по-специално Централна Азия, това може да създаде за много хора някакъв прецедент. Например за Назарбаев (Нурсултан Назарбаев - президентът на Казахстан, бел. на изданието). Това не означава, че Казахстан ще къса договорите с Русия, но се създава необичайна ситуация. Случва се нещо, което не бива да се случва, каквото и да става. Но се случва. Според мен това е финалната точка за постсъветското пространство. Такова пространство вече не съществува. И за него може да се пише само в кавички\".\r\n \r\n/БТА/", "date": "2018.12.05", "title": "Точка на постсъветското пространство: Порошенко къса с Путин"}
{"url": "https://www.dnes.bg/stranata/2018/12/05/olio-leshta-oriz-paket-s-hrani-za-nujdaeshtite-se.395675", "text": "Раздаването на пакети с 16 основни хранителни стоки от първа необходимост започва от утре в 16 области, а в началото на следващата година и във всички останали области на страната, съобщи социалният министър Бисер Петков по време на заседанието на парламентарната комисия по труда и социалната политика.\r\nХранителните пакети се дават по Оперативната програма за храни и/или основно материално подпомагане от Фонда за европейско подпомагане на най-нуждаещите се лица.\r\nЩе бъдат раздадени стоки от първа необходимост като олио, леща, ориз, различни видове месни и зеленчукови консерви.\r\nПакетът е с тегло от 24 килограма, като продуктите в него са избрани по препоръка на здравното министерство.\r\nОколо 300 000 души, които получават различни форми на подпомагане, ще получат хранителните пакети.\r\nЗа два - три месеца пакетите ще стигнат до всички 300 000 души.\r\nРаздаването ще се прави по график, направен от БЧК, като ще бъдат открити пунктове на територията на цялата страна.\r\n ", "date": "2018.12.05", "title": "Олио, леща, ориз – пакет с храни за нуждаещите се"}
{"url": "https://www.dnes.bg/akoshtete-vqrvaite/2018/12/05/sedemgodishen-milioner-specheli-sveta-s-igrachki.395596", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСедемгодишно момче стана най-високо платената звезда във видео платформата YouTube. Райън спечели 22 милиона долара от представяне на играчки по атрактивен и забавен начин, а те след това се продават много бързо.\r\nВидеоклиповете му имат почти 26 милиарда гледания, а каналът му в платформата е следван от над 17 милиона последователи, предаде .\r\nНай-атрактивното видео на малкия Райън е с гигантско синьо яйце, което крие много тайни. Само за няколко дни то е гледано от над един милион души.\r\nМалкият милионер не скрива, че успехът се крие в това, че е забавен и много смешен. Семейството му също активно участва в процеса и снимат много от видеата.\r\n                    \n                    \n                Родителите му създават канала за играчки в YouTube през 2015 година.\r\nПриходите му не включват данъци и такси. Тъй като все още е дете, 15% от доходите му се внасят по банкова сметка. Той ще има достъп до нея като стане пълнолетен.\n\r\n ", "date": "2018.12.05", "title": "Седемгодишен – милионер! Спечели света с... играчки"}
{"url": "https://www.dnes.bg/balkani/2018/12/05/stoltenberg-otkroven-ne-e-vreme-za-kosovska-armiia.395681", "text": "Намерението на Косово да създаде собствени въоръжени сили бе обявено в много неподходящ момент и подкопава стабилността и перспективите на Косово да стане член на НАТО, заяви генералният секретар на алианса Йенс Столтенберг на пресконференция след срещата на външните министри на страните от организацията, предава БТА.\n\n\n\r\n\"Министрите обсъдиха ситуацията в Косово. Обявяването на намерението за създаване на собствени въоръжени сили бе направено в много неподходящ момент и подкопава стабилността и перспективите на Косово да стане член на НАТО. Същевременно решението на Прищина да въведе нови митнически тарифи заплашва да очертае нови разделителни линии на Балканите. Тези стъпки усложняват още повече диалога между Белград и Прищина\", каза Столтенберг, цитиран от сръбските медии и от ТАСС.\r\n                    \n                    \n                \"Призоваваме както Белград, така и Прищина към сдържаност. Необходимо е да се въздържат от каквито и да са провокационни действия и изявления и да направят нужните компромиси, за да могат заедно да се движат към по-добро бъдеще\", каза Столтенберг.", "date": "2018.12.05", "title": "Столтенберг откровен: Не е време за косовска армия! "}
{"url": "https://www.dnes.bg/politika/2018/12/05/v-bsp-skeptici-za-zakona-za-horata-s-uvrejdaniia.395702", "text": "Депутатите приеха окончателно Закона за хората с увреждания, който заедно с тези за личната помощ и за социалните услуги, бе причина за продължителните протести на майките. \n\n\nРаботещ ли ще бъде обаче Законът за хората с увреждания? Депутатът от БСП Георги Гьоков, който е и зам.-председател на социалната комисия, е скептичен по въпроса. Той е резервиран към закона, тъй като по думите му законопроектът е бил изготвен под много сериозен натиск, който бил следствие от безхаберието към хората с увреждания.\n\r\n\"Социалната оценка се извършваше формално по редица причини. Сега закриваме едната агенция за хората с увреждания и откриваме нова агенция. Няма подготвени хора за това, тепърва ще ги обучаваме\", подчерта той пред Bulgaria ON AIR.\n                    \n                    \n                \r\n\"Първоначалната еуфория от повишеното финансово състояние ще отмине и хората ще се сблъскат с проблемите, с които са се сблъсквали и преди това\", каза още Гьоков и добави, че липсва индивидуален подход в подпомагането.\n\r\nДепутатът от БСП настоя, че трябва да се обърне внимание на личната помощ, тъй като по думите му тези хора са в крайно затруднено положение. \"Надявам се, че този закон ще сработи. Всички предложения на майките се приеха и законопроектът е със съгласието на всички страни\", посочи Гьоков в \"Денят ON AIR\".", "date": "2018.12.05", "title": "В БСП скептици за Закона за хората с увреждания"}
{"url": "https://www.dnes.bg/politika/2018/12/05/nikoi-ne-jelae-kraia-na-dogovora-mejdu-rusiia-i-sasht.395674", "text": "Никой не желае този договор да бъде прекратен, заяви министърът на външните работи Екатерина Захариева по повод предупреждението на САЩ да се оттеглят от договореностите с Русия от 1987 г. за неразпространение на ракети със среден и малък обсег, съобщава БТА.\n\n\r\nДоговорът е един от основните стълбове за сигурността на Европа, отбеляза Захариева след двудневното заседание на външните министри от НАТО в Брюксел.\r\n\"Никой не желае нова надпревара във въоръжаването, договорът трябва да се спазва и от двете страни\", настоя тя.\r\nЗахариева отбеляза, че САЩ са се съобразили с притесненията на европейските страни и отлагат с 60 дни оттеглянето си от договора. По нейните думи от пет години Вашингтон предупреждава, че има съмнения за неизпълнение на договора от страна на Русия.\r\n                    \n                    \n                \"Всички призовахме за диалог и се надяваме за връщане на Русия към този договор. Искаме този договор да бъде запазен, но за да бъде запазен, трябва да се спазва и от двете страни\", поясни министърът.\r\nПо повод отношенията Русия-Украйна тя посочи, че министрите от НАТО призовават за успокояване на напрежението и за незабавно връщане на задържаните хора и плавателни съдове край Керченския проток. Не сме обсъждали конкретни действия, уточни министърът в отговор на въпрос за възможен отговор от НАТО на поведението на Москва.\r\nСлед анексията на Крим сигурността в Черно море е нарушена и съюзниците наблюдават ситуацията, правят оценка. Никой не желае по никакъв начин напрежението да ескалира, напротив - призоваваме за деескалация на напрежението, каза Захариева.", "date": "2018.12.05", "title": "Никой не желае края на договора между Русия и САЩ"}
{"url": "https://www.dnes.bg/cars/2018/12/05/vw-kazva-sbogom-na-dvigatelite-s-vytreshno-gorene-prez-2026-g.395668", "text": "Volkswagen Group очаква сериозното навлизане на електромобили да се случи след 2026 г. Тогава концернът ще пусна на пазара следващото си поколение бензинови и дизелови модели, което ще бъде и последното в историята.\r\nВ момента традиционните производители са подложени на огромен натиск от регулаторните органи за намаляване на вредните емисии, което трябва да подобри екологичната обстановка. Именно това кара Volkswagen да направи радикална промяна и да се насочи към електрически превозни средства.\n\r\n\"Нашите колеги работят върху последната платформа за превозни средства, които не са с нулеви CO2. Целта ни е постепенно да сведем използването на двигатели с вътрешно горене до минимум\", коментира изпълнителният директор Михаел Йост, който отговаря за стратегията във VW Group.\n                    \n                    \n                \r\nЗа преминаването към електрическо задвижване на 12 марки от концерна са предвидени 50 млрд. долара за следващите 5 години. Още през 2019 г. трябва да бъдат готови електрическият хечбек Neo, който ще е първият от семейството Volkswagen I.D. Едновременно с него ще се появи и първият електромобил на Porsche – Taycan.\n\r\nЙост все пак уточни, че двигателите с вътрешно горене няма да бъдат напълно забравени дори след 2050 г., когато в голяма част от Европа ще влезе в сила пълната им забрана. Автомобили с бензинови и дизелови мотори ще се предлагат в региони, където няма инфраструктура за зареждане на електромобили.\n\r\n\"Проблемите с дизеловото замърсяване в големите градове могат да бъдат решени с тези ограничения, но като цяло по-голямата заплаха идва от емисиите CO2, които допринасят за глобалното затопляне\", допълва Йост.\r\n", "date": "2018.12.05", "title": "VW казва сбогом на двигателите с вътрешно горене през 2026 г."}
{"url": "https://www.dnes.bg/obshtestvo/2018/12/05/es-ni-dava-4-47-mlrd-evro-za-2019-godina.395696", "text": "Европейският парламент и Съветът се споразумяха по бюджет 2019 на ЕС, оповести българският евродепутат от ГЕРБ/ЕНП Андрей Новаков, който е част от преговорния екип.\n\r\nТова се случи след последният кръг от извънредни преговори в Брюксел, продължили безпрецедентно дълго, съобщиха от пресцентъра на ГЕРБ.\n\r\n\"Броени часове преди да изтече времето за преговори, двете институции си стиснаха ръцете върху бюджет в размер на почти 166 млрд. евро. За поредна година България е сред държавите, получаващи най-много спрямо вноската си. За 2019г. очакваме междинни плащания в размер на 4.47 млрд. лв. европейски средства за кохезионна политика и за земеделие\", заяви Новаков.\n\r\nПо думите му в резултат на Бюджет 2019 на ЕС, страната ни очаква да получи 1.5 млрд. лв. за инфраструктура, както и над 1.5 млрд. лв. директни плащания за фермерите. \"Само за периода 2014-2018г. страната ни е получила над 6.8 млрд. лв. директни плащания към фермерите, а за периода 2019-2020г. очакваме още над 3 млрд. лв.\", допълни Новаков.\n                    \n                    \n                \r\nСпоред българския евродепутат очакваните междинни плащания по Програмата за развитие на селските райони ще възлязат на над 1 млрд. лв., а очакваните средства по Европейския социален фонд и Инициативата за младежка заетост ще достигнат допълнителни 342 млн. лв.\n\r\nПреговорите по Бюджет 2019 на Съюза бяха в застой до днес, след като помирителните срещи през ноември приключиха без резултат. Процедурата доведе до втори проект на бюджет от страна на Европейската комисия (ЕК), а липсата на споразумение по-рано днес щеше да доведе до забавяне с месеци на директните плащания за фермерите и невъзможност за осигуряването на 400 хил. гранта по програма Еразъм+.", "date": "2018.12.05", "title": "ЕС ни дава 4,47 млрд. евро за 2019 година"}
{"url": "https://www.dnes.bg/science/2018/12/05/dal-li-e-benu-jivotyt-na-zemiata-ili-shte-go-otneme-shte-vidim.395625", "text": "Продължилата седем години мисия на НАСА да стигне до астероида Бену е на път да се увенчае с успех. В понеделник сондата Osiris-Rex се приближи максимално до огромното парче скала. Пробите от него са изключително важни. Те ще хвърлят светлина или върху нашето минало, или върху бъдещето ни.\r\nпаратът две години \"преследва\" немирника Бену, който пътува през космическото пространство със скорост от 60 хиляди километра в час. Дълъг е между 70 и 160 м, което го прави по-голям от Биг Бен. Когато започна да се приближава към нас през август, бе съобщено, че скалната маса е по-голяма и от Хеопсовата пирамида.\n\r\n\r\n                    \n                    \n                Теориите за Бену са две – той или е отговорът на въпроса, как животът се е появил на Земята, или как ще приключи всичко на нашата планета.\r\nС всяко прелитане около Земята, астероидът се приближава все повече и повече, като се твърди, че може да ни удари след 160 години.\r\nOsiris-Rex в момента се намира на 12 мили от повърхността на Бену. Очаква се към края на декември да влезе в гравитационното поле на астероида, като се доближи на 1 миля от него. Веднъж влязла в орбита, сондата ще бъде едва на 6 фута или малко повече от сантиметър от повърхността на скалата. Тогава ще се активира металната ръка, която ще вземе прах и отломки от Бену. \r\nСпоред астрономите, астероидът обикаля около Слънцето на почти подобно разстояние като Земята, а в състава му могат да бъдат намерени молекули на въглеродна основа, още от първите дни на Слънчевата система. Водата, която е също основополагаща за еволюцията на живота, може би също е заключена в минералите на Бену.\r\nТеорията е, че сблъсък на астероид със Земята е причината за създаването на органичните съединения и водата, които по-късно са дали началото на живота. Пробите, взети от Osiris-Rex ще помогнат тази теория да се потвърди. Или може би да се отхвърли и НАСА да започне да мисли, как по-точно да се отърве от Бену, защото в близките 166 години, той може да ни връхлети.\r\nСблъсъкът с тяло, голямо колкото Хеопсовата пирамида, ще е 80 хил. пъти по-мощен от ядрената бомба на Хирошима. Шансът е 1 към 2700. Това подрежда Бену под №2 в класацията на НАСА със 72-те тела, които могат катастрофално да се срещнат с планетата ни.\r\nПрез 2135 г. той ще бъде по-близо до Земята, отколкото Луната. И ще идва все по-близо по време на следващите си посещения през 2175 и 2195 година.\r\nФазата \"пипни-тръгни\" ще се случи най-рано през 2020 година. В момента, в който Osiris-Rex вземе проба от Бену, ще се отправи към Земята. А през 2023 ще кацне в пустинята Юта. Тогава на астрономите ще им стане ясно – знае ли астероида как се е формирал живота или ще сложи неговия край?\r\nАко все пак втората версия се окаже по-вярна от първата, учените обмислят вече вариант какво да правят с приближаващата опасност. Вариантите отново са няколко, а двата най-успешни ще са да се изпрати достатъчно тежък космически кораб, който да избута и съответно да промени траекторията на Бену, или такъв, който да носи ядрена глава, която да разбие камъка на прах.\r\nТова обаче ще стане най-рано през 2135 година, когато астероидът ще е по-близко до нас, така че просто трябва да почакаме и да видим. Или по-скоро, нашите пра-пра внуци да видят и да се справят с проблема.", "date": "2018.12.05", "title": "Дал ли е Бену животът на Земята или ще го отнеме? Ще видим!"}
{"url": "https://www.dnes.bg/sofia/2018/12/05/maikite-dovolni-zakonyt-za-uvrejdaniiata-krachka-napred.395666", "text": "Протестиращите майки и омбудсманът Мая Манолова останаха доволни от окончателното приемане на Закона за хората с увреждания и го определиха като крачка напред.\r\nИстинската победа обаче щяла да дойде, когато бъде приет и Законът за личната помощ, което се очаква да стане утре.\n\n\r\n\"Битката е за началото на реформата, за промяна в политиките по отношение на хората с уверждания - трудови квоти, мобилност, достъпна среда, финансова подкрепа. Но каузата на майките е Законът за личната помощ и празникът ще бъде утре - Никулден, хубав ден и християнски празник. Да се надяваме, че ще имаме повод да благодарим и да съберем палатките\", коментира Мая Манолова.\r\n                    \n                    \n                Ако бъде приет Законът за личната помощ с последните му редакции, майките ще махнат палатките зад Народното събрание.\r\nТова обаче няма да е краят на протестите и от догодина палатките ще бъдат пред Министерството на здравеопазването.\r\n\"Ще съберем палатките, но ги местим пред министерството, защото нашата битка продължава с реформата в ТЕЛК. Това е само началото\", каза Вера Иванова от \"Системата ни убива\".\r\nТя посочи, че финансовата помощ се определя според ТЕЛК и това не е справедливо. Вера Иванова даде пример, че в Законът за личната помощ няма зависимост от ТЕЛК, а от индивидуалната оценка.", "date": "2018.12.05", "title": "Майките доволни: Законът за уврежданията – крачка напред!"}
{"url": "https://www.dnes.bg/notifikacii/2018/12/05/famozna-zadna-nojica-sysipa-levski-v-poslednata-minuta.395699", "text": "Левски допусна сериозна издънка, след като не успя да победи Септември в мач от 18-ия кръг на Първа лига.\n\r\nСрещата на националния стадион беше много драматична и завърши 2:2. Точката за отбора на Мариян Христов донесе Мирослав Будинов с фамозен гол със задна ножица в 94-ата минута. Малко преди това символичните домакини бяха останали с 10 души на терена заради втори жълт картон на Фабиано Алвеш.\n\r\nПреди това Станислав Костов (60) беше открил резултата, а Иван Стоянов (66) изравни. В 80-ата минута Жерсон Кабрал от дузпа отново даде преднина на \"сините\".\n\r\nВ крайна сметка обаче Септември не се даде на Левски и не загуби от 26-кратния шампион на България за първи път от далечната 1960 г. и за първи път в историята си вкара два гола в един мач на \"сините\".\n                \n                \r\nВ класирането Левски събра 38 точки и се изравни на 2-то място с ЦСКА, който утре приема Лудогорец. Септември събра 11 т., но остава на предпоследната 13-та позиция.", "date": "2018.12.05", "title": "Фамозна задна ножица съсипа Левски в последната минута"}
{"url": "https://www.dnes.bg/rusia/2018/12/05/rusiia-izvyrshva-voennomorski-ucheniia-v-cherno-more.395692", "text": "Русия извършва военноморски учения и пробни изстрелвания на ракети повърхност-въздух в Черноморския регион на фона на напрежение с Украйна и Запада заради задържането на три украински военноморски съда и техните екипажи край бреговете на Крим миналия месец, предаде Ройтерс.\n\n\n\r\nДве подводници - \"Ростов на Дон Б-237\" и \"Стари Оскол Б-262\" отработваха спешни операции по откриване, придружаване и унищожаване на морски и крайбрежни цели с ракетен огън, съобщи руското министерство на отбраната.\n\r\nЕкипажи на подводниците от Черноморския флот трябва също да тренират дълбоки потапяния и спешни изплувания, се казва в съобщението. В него не се посочват дати за начало и край на учението. Но в предупреждение на турския ВМФ за навигацията в Черно море се казва, че тренировъчни стрелби в региона се очакват между 3 и 9 декември.\n                    \n                    \n                \r\nОсвен това ракетни системи със среден обсег земя-въздух \"Панцир\", разположени в източната част на Кримския полуостров, отработват откриване, идентифициране и сваляне на въздушни цели, съобщава агенция Интерфакс, цитирайки говорител на руския Черноморския флот.\n\r\nВъншните министри от НАТО обсъждаха в Брюксел вчера заедно с колегите си от Украйна и Грузия обстановката в Черноморския регион. Шефът на НАТО Йенс Столтенберг, цитиран от Ройтерс, каза, че алиансът е засилил присъствието си там в отговор на агресивните действия на Русия. \n\r\nРуският президент Владимир Путин заяви, че оставя без отговор опитите на украинския си колега Петро Порошенко да разговаря с него по телефона, тъй като не желае да участва в избирателната му кампания, предаде ТАСС.\n\r\n\"Защото не става дума, че просто избягвам това и не искам да разговарям с Петро Алексеевич, не е там въпросът\", каза Путин, помолен от журналисти да коментира неизпълненото искане на украинската страна за телефонен разговор между двамата президенти. \"Въпросът е, че не искам да участвам в неговата избирателна кампания\" за президентския вот в Украйна през март, обясни руският лидер.\n\r\nПо думите на Путин Порошенко изкусно създава кризисни и провокационни ситуации и тутакси прехвърля отговорността за стореното върху Русия, след което \"иска веднага да демонстрира, че успешно решава появилите се проблеми\". \"Ето я простичката комбинация и аз не искам да участвам в тези комбинации и няма да го направя\", обобщи президентът на Русия.\n\r\nСпоред ТАСС \"простичката комбинация\" на Порошенко, за която Путин говори, е свързана с \"украинската провокация в Керченския проток\" - така агенцията нарича случая от 25 ноември, когато руската брегова охрана задържа три украински военни кораба и екипажите им край полуостров Крим.\n\r\n/ БТА /", "date": "2018.12.05", "title": "Русия извършва военноморски учения в Черно море "}
{"url": "https://www.dnes.bg/zvezdi/2018/12/05/priianka-chopra-s-luks-podaryk-ot-svekyrva-si.395678", "text": "Луксозни обеци, дело на френската бижутерийна компания Van Cleef & Arpels, носи Приянка Чопра по време на част от тържествата след сватбата ѝ с Ник Джонас в Индия. По информация на Bombay Times, те са подарък от майката на певеца. \r\nДенис Джонас се е охарчила със 79 500 долара, за да купи украшенията за уши, които са от жълто злато. Освен тях, свекървата на Приянка е купила куп други накити, с които да я зарадва за сватбата.\r\n \r\nОбеците, които са покрити със 170 камъка, са изработени от 6,7-каратово злато. Стилната изработка се доближава доста до стила на индийските бижутери.\r\n \r\nСпоред индийските традиции, семейството на мъжа обсипва бъдещата снаха с бижута в знак на уважение. По-голямото количество накити на жената „говорят“ и за нейното потекло.\r\n \r\nПо време на тридневните сватбени ритуали, Приянка смени няколко различни бижута.\r\n \r\n„Едно от най-специалните неща в отношенията ни е връзката между семействата ни, които уважават чуждата вяра и култура. Затова планирането на сватбата като обединяване беше изумително“, сподели актрисата.\r\n \r\nКакто вече писахме, Приянка Чопра и Ник Джонас се венчаха на 1 декември. Двамата събраха близки и приятели в двореца „Умаид Бхаван“ в Джодпур. Те имаха две церемонии – индуистка и християнска, като смениха няколко сватбени одежди. Тържествата по случай тяхното бракосъчетание, които започнаха още след Деня на благодарността, бяха истинска наслада за окото.\r\n \r\n", "date": "2018.12.05", "title": "Приянка Чопра с лукс подарък от свекърва си"}
{"url": "https://www.dnes.bg/televizia/2018/12/05/dariia-simeonova-v-uniformata-na-seksi-policaika.395676", "text": "Дария Симеонова се похвали с най-новата си роля. След като известно време споделяше снимки, свързани с майчинството, тя се похвали с най-новата си роля в киното. Актрисата качи няколко снимки, от които се вижда, че тя успешно се е превъплътила в образа на полицайка.\n\r\n\"Малко кадри от снимките на новия ни филм \"Диви и щастливи\", написа тя и изтъкна, че в него си партнира с Яна Маринова, Луиза Григорова, Александър Сано и Димо Алексиев (на когото бе приятелка в \"Откраднат живот\").\n\r\nДария, която е в страхотна форма само няколко месеца след раждането, е с вързана коса, тъмни очила и гледа в стил \"лошото ченге\". На един от кадрите тя държи в ръце оръжие.\n                    \n                    \n                \r\nМного фенове на младата актриса я поздравиха във Facebook за външния й вид.\n\r\nПо-рано Луиза Григорова също сподели снимки от снимачната площадка и написа: \"Огромно БЛАГОДАРЯ на целия многоброен екип, който стои зад това велико преживяване! Обичам ви всичките до един!\". Тя и Симеонова са близки приятелки.\r\nОще новини за звездите четете в ", "date": "2018.12.05", "title": "Дария Симеонова – в униформата на секси полицайка"}
{"url": "https://www.dnes.bg/politika/2018/12/05/globa-za-naroden-izbranik-che-ne-bil-na-rabota-bezumie-ili.395670", "text": "Опозиция и управляващи се скараха и по въпроса дали трябва да бъде глобяван законотворец, ако не си е на мястото в НС без да има уважителни причини.\n\n\r\nИдеята за това дойде от шефа на правната комисия Данаил Кирилов от ГЕРБ, който се ядоса на БСП, че напоследък бойкотира заседанията на парламента.\r\nТака че той предложи глоба от 750 лева за народен избраник, който не е в пленарната зала, докато се извършва поименна проверка.\r\nСпоред Крум Зарков от БСП тази поправка в правилника за дейността на НС е безумна.\r\n\"Съжалявам за подхода, който е избрал Данаил Кирилов - да внесе безумно предложение, за да \"затапи\" дебата за депутатските заплати\", коментира той.\r\n                    \n                    \n                \"Извинявам се за квалификацията безумно, но твърдя, че предлаганата промяна е противоконституционна\", заяви още социалистът.\r\nДанаил Кирилов пък се позова на решение на Конституционния съд, в което се казва, че основно конституционно задължение на народния представител е да присъства в пленарната зала, да участва в дебата по обсъжданите въпроси и да гласува.\r\n\"Не смятам, че конституционната практика на нашия КС е безумна\", каза той в отговор на казаното от Зарков от БСП, че промяната, която предлага е безумна.\r\nДепутатите от правната комисия трябваше днес да излязат с решение дали ще приемат предложението на Данаил Кирилов, като и това на БСП за орязване на заплатите на народните представители с 543 лева, но го отложиха за друг път.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2018.12.05", "title": "Глоба за народен избраник, че не бил на работа! Безумие или?"}
{"url": "https://www.dnes.bg/stranata/2018/12/05/maika-vyrhu-prystite-na-deteto-si-amputiraha-gi.395688", "text": "По искане на Районна прокуратура – Враца, съдът определи мярка за неотклонение \"Задържане под стража\" спрямо П.Г., обвинена за причиняване на лека телесна повреда на малолетния си син, както и оставяне без надзор и родителски грижи децата си. Това съобщиха от прокуратурата. \n\n\n\r\nВ апартамент в ж.к. „Сениче“ във Враца обвиняемата системно нанасяла удари с пръчка по тялото на петгодишния си син и със сила стъпвала по пръстите на краката му. В резултат на уврежданията, причинени от майката, детето било в състояние след ампутация на фаланги на пръстите на двата долни крайника, некротични участъци в стадий на гранулации в областта на дясното ходило, участъци от епителизация на кожата в различни части на тялото.\n                    \n                    \n                \r\nОсвен това, майката неколкократно оставяла петте си деца без надзор и достатъчна грижа, с което създавала опасност за тяхното физическо, душевно и морално развитие.\n\r\nПрестъпните деяния, за които жената е била привлечена в качеството на обвиняема, били извършени от нея в периода 2012 г. – 2013 г. Тогава тя е била обявена за издирване и срещу нея е била издадена Европейска заповед за арест. След като била открита в Петърч, община Костинброд, тя е била задържана с цел приключване на разследването.", "date": "2018.12.05", "title": "Майка върху пръстите на детето си – ампутираха ги"}
{"url": "https://www.dnes.bg/stranata/2018/12/05/jivot-v-harmoniia-jeliazovo-seloto-v-koeto-niama-mrynkashti.395645", "text": "\n\r\nНа запад от Бургас, след селата Тръстиково, Ливада и Русокастро се намира Селото на златните ръце – Желязово. В него живеят 600 души и в центъра му църквата и джамията са една срещу друга.\r\nКато знак за това, че тук и българи, и мюсюлмани живеят в мир и сговор. В двора на всяка къща има оранжерия и трактор, защото железчани са земеделци и работят здраво – отглеждат моркови, зеле, кервиз, домати и лук.\r\n\"С мерак всичко се постига\", казват в Желязово.\r\nНаскоро селото се прочу с това, че жителите му сами ремонтираха пътя си, който бе отнесен от порой през миналата есен. В ремонта на трикилометровата отсечка участваха 400 души – мъже и деца от 7 до 70-годишна възраст.\r\n                    \n                    \n                Железчани не се стреснаха от поправката на шосето. В това село хората са свикнали да разчитат на себе си. Направили са си чешма на мегдана, вдигнали са сами джамията, а църквата са ремонтирали с общи усилия, наредили са нови керемиди на покрива й. Пак сами са ремонтирали сградата на училището. Лъснали го, въпреки, че ученици няма.\r\nДецата ходят на училище в съседното село Русокастро. Затова местните хора вътре в сградата си направили фитнес и зали за конференции и празнуване на рождени дни. Дворът на училището е с детска площадка. Направили са я собственоръчно.\r\nВ Желязово хората са научени от дедите си, дошли от Руенския Балкан, да правят всичко с мерак и сами. Например, за да има плочки пред кметството, били наети майстори. Местните обаче не ги сдържало. Втурнали се и за нула време свършили работата.\r\nВ селото няма недоволни и мрънкащи. Нито някой, който да не е любезен и усмихнат. Ведрата атмосфера се помрачава само от един факт – много от младите напуснали Желязово, отишли да работят в Бургас или в чужбина- в Германия или Франция. От две години насам, част от хората оставили градините си. Не крият и каква е причината. За да откараш и реализираш продукцията си, примерно в Слънчев бряг, трябва да попълниш 14 документа, пише \"Труд\".\r\n\"Ако трябва да пренесеш наркотик, документи не трябват. Но за това, което си произвел с много мерак и с двете си ръце, трябва да попълваш в несвяст купища бумаги. Толкова много са, че няма как да не те откажат\", коментират хората.\r\n\"Млади хора, които се занимаваха със зеленчукопроизводство, заминаха в Германия, Англия и Франция. Други отидоха в Бургас, взеха си квартири и си намериха работа в града. Над 30 души емигрираха, повечето семейни с деца. И сега за нас е важно тези, които се колебаят дали да продължат със зеленчукопроизводството, да останат. Тук се отглеждат картофи, лук, зеле и праз. Преди 10 години сеехме най-малко 500-600 декара. Но сега вече много по-малко\", разказва кметът на Желязово Меджид Мехмед, който вече четвърти мандат е на кормилото на Селото на златните ръце.\n\r\nВъпреки емиграцията, около 20-30 семейства са останали и се занимават със земеделие. Едно семейство има 350 пчелни кошера. Насред центъра, освен спретнато училище с фитнеса, в който палят голямо кюмбе- да отоплява залата, има и пенсионерски клуб, и разбира се- магазин, в който носят от града хляба на Желязово. Кметът Меджид Мехмед си е построил в градината фурна. Да има селото хляб, ако хване някоя люта зима, да могат сами да си пекат самуните.\n\r\nВсеки двор е подреден като аптека, а по улиците се движат трактори и микробуси, с които се извозват зеленчуците.\n\r\nПрез почивните дни тукашните хора правят по нещо за общото дело- я водопровод ще поправят, я шахта ще покрият, или пък ще потегнат оградата на някоя баба.\n\r\n\"Миналата година например, две седмици работихме за един водопровод и направихме две обществени чешми, освен тази на центъра\", разказват в Желязово.\n\r\n\"Местните идват доброволно, макар, че не им се плаща за труда. Имаме бригада, която работи в пътностроителни фирми. Общината миналата година купи валяк и машини за продухване и рязане и след като стихията отнесе пътя- реката го заля по време на наводненията миналата есен, идеята дойде от самите тях: Дайте да си оправим пътя. Един ден рязахме, подготвихме пътя, вторият ден продължихме. Дори аз се изненадах, че дойдоха толкова много хора- деца, възрастни, ученици. Беше като сватба на пътя. До късно полагахме и чистихме и нещата се случиха\", разказва Меджид Мехмед.\n\r\n\"Аз съм най-младият тук – Назим Мехмед се казвам и съм на 50 години\", представя се жител на селото. \"Садя зеленчуци – лук, моркови, зеле,около стотина декара. Но после не ги продаваме изгодно. Затова сега зеленчуците, които се гледат в селото, са само около 300 декара. Останалото е пшеница. Файда няма от зеленчука\", казва Назим. \n\r\nТой добавя: \"Не само на нас ни искат 14 документа. Овчарят пък например трябва да пише дневник: Днес овцата Славка я закарах на водопой… Можете ли да си представите с какви глупости ни занимават\".\n\r\nВ Селото на златните ръце се хвалят, че са единственото населено място в околията, в което хората не си заключват домовете и колите. Празникът на Желязово е на Димитровден, тъй като местната църква носи името \"Свети Димитър\". \n\r\nИма вече и традиция всяко лято кметът да организира селско тържество. Правят го на втората седмица след Гергьовден. Колят няколко животни и правят курбан. Събират се бивши и настоящи жители и става много хубаво. Ядене, пиене на корем. В началото на сезона се пада, ей така да се съберем, обясняват хората. Това е единственото по-гръмко събитие. Иначе е тихо и спокойно, селяните казват, че нощем чак ушите им пищят от тишина. През деня се чуват само тракторите.\n\r\nИмето на селото идва от \"демиртаж\", което значи железен камък. А наблизо има залежи на желязна руда. Тя е в отсрещната местност, на която казват \"Камъка\". Обаче името на селото ни е паснало много добре. Защото сме \"железни\", хвалят се усмихнатите хора на Желязово.", "date": "2018.12.05", "title": "Живот в хармония – Желязово, селото, в което няма мрънкащи!"}
{"url": "https://www.dnes.bg/obshtestvo/2018/12/05/2-mln-leva-za-shengen-i-oshte-tolkova-za-obslujvaneto-v-kat.395641", "text": "Над 2 млн. лв. допълнителни разходи одобри правителството за проекти, свързани с присъединяването на България към Шенгенското пространство. Парите са одобрени по бюджета на МВР за 2018 г.\r\nОбщо 2 076 000 лв. ще отидат за дейности по противодействие на засиления миграционен натиск по границите ни, за строителни дейности и повишаване на техническата обезпеченост на граничните контролно-пропускателни пунктове.\r\nС друго решение са одобрени допълнителни разходи по бюджета на МВР в размер на 2 130 500 лв. за подобряване на административното обслужване на гражданите в отдел \"Пътна полиция\" при СДВР и секторите \"Пътна полиция\" при ОДМВР Пловдив, Варна и Бургас.\r\nС вътрешнокомпенсирани промени по бюджета на вътрешното министерство се увеличат и парите за противодействието на престъпността и опазването на обществения ред.\r\n ", "date": "2018.12.05", "title": "2 млн. лева за Шенген и още толкова – за обслужването в КАТ"}
{"url": "https://www.dnes.bg/muzika/2018/12/05/u2-i-coldplay-nai-dobre-platenite-muzikanti.395677", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nГрупите U2 и Coldplay оглавиха класацията на списание Forbes за най-високоплатените музиканти. Приходите им са основно от турнета.\r\nU2 зае първо място в класацията на престижното издание благодарение на световното си турне за годишнината от едноименния си албум \"The Joshua tree\". То им донесе приходи от 118 милиона долара. \r\nВ концертите си музикантите включиха някои от вечните си хитове. \r\nБританската група Coldplay зае почетното второ място с приходи от 115 милиона долара, главно от турнето A head full of dreams. \r\nТретото място зае музикантът Ед Шийрън, а след него се наредиха Бруно Марс и Кейти Пери. Челната десетка се допълва и от Guns N' Roses, съобщава телевизия \r\n ", "date": "2018.12.05", "title": "U2 и Coldplay – най-добре платените музиканти"}
{"url": "https://www.dnes.bg/stranata/2018/12/05/prokuraturata-vodata-v-haskovo-e-bezopasna.395652", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРайонна прокуратура в Хасково прекрати наказателното производство за укриване на информация за наличието на високо съдържание на уран в питейната вода на Хасково. Според държавното обвинение питейната вода е безопасна за здравето на човека.\r\nРазследването започна на 19 април 2017 година след самосезиране от страна на правоохранителния орган, припомнят от Пловдивската апелативна прокуратура.\n\n\n\r\nСъмненията бяха, че заради затаяването на фактите за тежкия метал и за  радиацията са последвали вреди за околната среда, живота и  човешкото здраве. В хода на досъдебното производство е била изискана  значителна по обем документация от различни институции и служби,  разпитани са били множество свидетели, извършени са били огледи и са  били иззети проби.\r\n                    \n                    \n                При проведеното досъдебно производство е било установено, че като резултат от дългогодишната експлоатация на подземни води се наблюдава спадане на водното ниво на големи площи, осушаване на водоносния хоризонт, което води до засилване ролята на окислителните процеси и засилване на мобилността на урана в горните му части.\r\nСъгласно последната редакция и допълнение на Наредба 9 за качеството на водата, предназначена за питейно-битови цели, съдържанието на естествен уран се възприема не като радиологичен показател, а като тежък метал със своите съответни негативни въздействия върху здравето на човека.\r\nПри изготвяне на експертизата от радиологичния анализ получената индикативна доза е била по-ниска от допустимата, са били изводите в хода на делото.\r\nЕкспертите от БАН, изготвили комплексната експертиза по делото са били категорични, че изследваните води съответстват на изискванията на Наредбата.\r\nОт прокуратурата допълват, че от изисканата и получена в хода на разследването справка от Онкологичен диспансер - Хасково е установено, че ръстът на заболеваемост в изследвания период е отрицателен.\r\nИзводът е бил, че не са настъпили немаловажни вреди за околната среда, живота и човешкото здраве.", "date": "2018.12.05", "title": "Прокуратурата: Водата в Хасково е безопасна!"}
{"url": "https://www.dnes.bg/obshtestvo/2018/12/05/ms-vyzloji-na-neno-dimov-da-pregovaria-za-ski-zona-bansko.395680", "text": "Правителството възложи на екоминистъра Нено Димов да преговаря за промяна на концесията с \"Юлен\" за ски зона Банско, която попада в НП \"Пирин\".\n\nПри преговорите министърът ще има предвид предложенията на главния прокурор Сотир Цацаров, който поиска промяна на договора, сключен през 2001 г.\r\nСлед постигането на взаимно приемливо решение, министърът на околната среда и водите следва да внесе в Министерския съвет проект на решение за даване на съгласие за изменение и допълнение на концесионния договор в съответствие със Закона за концесиите.\r\nНаскоро Нено Димов обяви, че от  2001 г. насам никой не знае колко точно е площта на концесионния договор с \"Юлен\" за ски зона Банско, тъй като в контракта \"не е изяснен териториалният обхват\".\r\n                    \n                    \n                В един и същи член на договора се цитирали три начина за очертаване на концесионната площ и на практика не е определена никаква територия.\r\nОсвен увеличаване на концесионното възнаграждение, при преговорите той ще иска и увеличаване на отговорностите при неспазване на договора. \r\n ", "date": "2018.12.05", "title": "МС възложи на Нено Димов да преговаря за ски зона Банско"}
{"url": "https://www.dnes.bg/zvezdi/2018/12/05/biibyr-tatko-skoro-heili-netyrpeliva-iska-deca.395648", "text": "Хейли Болдуин няма търпение на има деца. Тя се омъжи за Джъстин Бийбър скоро, но призна, че вече мисли за създаването на семейство. \r\n\"Обичам децата и нямам търпение да имам свои. Вече бих казала, че това е близко като реалност\", каза 22-годишната звезда пред арабското издание на Vogue.\r\n \r\nТя призна, че е започнала да изоставя социалните медии, за да избягва стреса.\r\n \r\n\"Прекарвам все по-малко време в социалните медии\", сподели Хейли.\r\n \r\n", "date": "2018.12.05", "title": "Бийбър татко скоро? Хейли нетърпелива, иска деца!"}
{"url": "https://www.dnes.bg/sofia/2018/12/05/vylchev-okolo-20-shte-e-skoka-na-zaplatite-v-obrazovanieto.395690", "text": "В анекса към Колективния трудов договор в образованието се посочва, че във всички училища и детски градини трябва да има минимум 20-процента увеличение на учителските заплати през 2019 г., обяви министърът на образованието и науката Красимир Вълчев на заседанието на парламентарната образователна комисия в отговор на актуален въпрос от БСП дали всички учители от училищата и детските градини в страната ще могат да получат увеличение на заплатите през 2019 г., предаде БТА.\n\n\n Средствата, като цяло са достатъчни за 20-процента увеличение на заплатите на нивото на образователната система, но някъде може да се получат малки разлики, обясни министър Вълчев.\r\n                    \n                    \n                По думите му, дори някъде да не може да се достигне това 20-процентно увеличение, то няма да е далече от 20-процента. И в момента нямаме системен проблем, но има няколко общини, които са във финансови затруднения и това се е отразило на детските градини. Имаме уверенията, че до края на годината ще се решат тези въпроси, а Министерството на финансите отпуска на тези общини безлихвен заем, каза министър Вълчев. \"Синдикатите държат да реагираме на всеки един случай и ни дават информация\", коментира той.\n\r\nПрез февруари ще стане ясно колко от училищата и детските градини не са успели да постигнат 20-процентното увеличение на учителските заплати, съобщи образователният министър. Той обясни, че проблемът не е толкова в малките детски градини и училища, а е в тези образователни институции, които са с намалял брой на децата и учениците.\n\r\nВ отговор на друг актуален въпрос министър Вълчев съобщи, че над 5 процента от служителите в регионалните управления по образованието /РУО/ в началото на учебната година са подали молби за напускане и това означава, че са започнали работа в образователни институции заради повишенията на учителските заплати в тях. Изтичат кадри от РУО към училищата и затова за следващата година в РУО ще има по-големи увеличения на заплатите, заяви министър Вълчев.", "date": "2018.12.05", "title": "Вълчев: Около 20% ще е скока на заплатите в образованието"}
{"url": "https://www.dnes.bg/rusia/2018/12/05/putin-protiv-sme-razrushavane-dogovora-za-raketite.395661", "text": "Русия е против разрушаването на Договора за ликвидиране на ракетите със среден и малък обсег, но ще бъде принудена да отговори, ако САЩ го напуснат. Това заяви президентът на федерацията Владимир Путин в отговор на журналистически въпрос, предаде ТАСС.\n\n\n\r\nОще преди Вашингтон да обяви, че излиза от този договор, Конгресът на САЩ отпусна средства за научно-изследователски опитно-конструкторски разработки с цел създаване на такива ракети, отбеляза руският лидер. \n\r\n\"Сиреч решението е взето отдавна, само че тихомълком, те си мислеха, че няма да го забележим, но ето, нали в бюджета на Пентагона е вписано вече разработването на тези ракети, а едва след това публично бе обявено, че те излизат\" от договора, каза Путин.\n                    \n                    \n                \r\n\"Като следваща стъпка започнаха да търсят на чий гръб да го стоварят - ами най-простото и обичайно за обикновените хора на Запад: \"Виновна е Русия\". Не е вярно, ние сме против разрушаването на този договор, но ако това стане, ще реагираме по съответния начин\", подчерта президентът на Русия, цитиран от БТА.", "date": "2018.12.05", "title": "Путин: Против сме разрушаване договора за ракетите"}
{"url": "https://www.dnes.bg/politika/2018/12/05/radev-kym-dobrovolcite-uspehyt-da-napravish-neshto-za-drugite.395686", "text": "Успехът невинаги означава да си направил нещо за себе си, а по-скоро той се измерва с онова, което си сторил за другите. Това заяви президентът Румен Радев на церемонията по връчването на годишните отличия в националния конкурс \"Доброволческа инициатива\" за 2018 година. Награждаването се състоя в президентската институция днес - в Международния ден на доброволчеството.\r\n \r\nВъв времена на упадък на моралните ценности и на разединение със своя пример доброволците увличат другите около общественозначими каузи, именно затова тази инициатива днес е безценна, заяви в приветствието си към участниците и организаторите на конкурса Румен Радев, цитиран от прессекретариата на \"Дондуков\" 2.\n                    \n                    \n                \r\nДържавният глава отбеляза, че най-голямото постижение е подадената ръка и преодоляването  с общи усилия на обществените проблеми.\r\n \r\nПрезидентът  посочи, че каузата на всички номинирани има дълбок смисъл, далеч отвъд суетата на публичното признание. Вярвам, че ще продължаваме да виждаме все повече вдъхновени хора, променящи живота на другите около тях, на своите общности и в крайна сметка на обществото ни като цяло, заяви Румен Радев.\r\n \r\nПо време на церемонията бяха връчени три равностойни награди.\n\r\nИнициативата \"Да плетем и шием за недоносените бебета\" на фондация \"Нашите недоносени деца\" беше отличена за труда на 900 доброволци на организацията да изработят покривала за кувьози в неонатологични отделения. Целта е бебетата да бъдат защитени от ярките болнични светлини, като така се предпазва зрението им. Общо 11 болници са получили покривала за кувьози.\r\n \r\nСдружението \"Планини и хора - асоциация на планинските водачи в България\" получи награда за проекта \"Обновяване на заслон \"Кончето\" в Пирин. Доброволците са събрали средства, планирали са проекта за обновения заслон, транспортирали са материали до високопланинското място. Изпълнението на целия проект е отнело две години, като 220 членове на асоциацията и любители на планината са помогнали с доброволния си труд, а дарителите са около 300. Подновяването на заслона \"Кончето\" е с цел да повиши сигурността на хилядите туристи във високите части на Пирин.\r\n \r\nИнициативата \"Да спасим кестените\", реализирана от Организацията на българските скаути, беше отличена за акцията на над 200 доброволци, предимно деца и младежи, които са защитили чрез природосъобразни методи болни кестени във Варна, Шумен и Русе.\r\n \r\nНационалният конкурс \"Доброволческа инициатива\" се организира за осма поредна година от фондациите \"Национален алианс за работа с доброволци\" и \"Лале\". Тази година номинирани за наградата бяха общо 58 проекта, осъществени от неправителствени организации, училища, читалища, неформални групи от градове и села в цялата страна. Всеки пети проект е бил свързан с дейността на младежи, а за пръв път сред номинираните има и три детски градини. Доброволчеството е заразно, а това, че в него се включват деца, е голям ресурс за бъдещето, заяви Ренета Венева – председател на \"Национален алианс за работа с доброволци\".", "date": "2018.12.05", "title": "Радев към доброволците: Успехът - да направиш нещо за другите!"}
{"url": "https://www.dnes.bg/notifikacii/2018/12/05/nastypva-erata-na-gneva-milioni-shte-stradat-milioni-shte-sa-bedni.395623", "text": "Управляващият директор на Международния валутен фонд (МВФ) Кристин Лагард призова за възобновяване на международното сътрудничество, опасявайки се от настъпването на \"ера на гнева\", при която неравенствата могат скоро да станат по-големи, отколкото по време на \"златната ера\" на капитализма през 19-и век, предаде Франс прес.\n\r\nВ реч, произнесена в престижната библиотека на Конгреса във Вашингтон, Лагард призова за \"нов мултилатерализъм\", който да направи така, че \"икономическите облаги от глобализацията да бъдат разпределени сред всички, а не само сред някои\".\n\r\nПо думите й световната търговия трябва да бъде \"ремонтирана\": \"Необходимо е да се стремим към деескалация\" на търговското напрежение и да подобрим системата за обмен, като \"премахнем субсидиите, които водят до изкривявания\" и като защитим правото на интелектуалната собственост.\n                \n                \r\nНа въпрос за сключеното 90-дневно примирие между Пекин и Вашингтон Лагард заяви, че не е \"сигурна\" дали това ще прерасне в търговско споразумение за три месеца, но приветства \"значителния напредък\". Според нея е важно да има разбирателство между двете страни и те да се споразумеят по ключови принципи.\n\r\nСпоменавайки Великобритания, управляващата директорка на Международния валутен фонд заяви,че все повече и повече британците съжаляват за Brexit-а: \"Мисля, че има съжаление на много места в Европа. Мисля, че има повече съжаления във Великобритания, отколкото преди 6 месеца.\"\n\r\nОсвен това в речта си Лагард призова за нова система на международно данъчно облагане.\r\n\"Компаниите имат в момента планетарно присъствие, но правителствата не са намерили добрия данъчен отговор\"', изтъкна тя, критикувайки стратегиите за данъчна оптимизация, при която много постъпления от данъци не влизат в хазната.\n\r\nБез това \" преосмислено международно сътрудничество\" Лагард се опасява, че след 20 години, до 2040 година, \"неравенствата могат да станат по-големи, отколкото са били по време на \"златната ера\" на капитализма през 19-и век\".\r\nТази \"ера на гнева\" ще противопостави технологичните гиганти-монополисти срещу икономически слабите страни, а привилегировани категории от населението \"ще могат да живеят до 120 години, докато милиони други ще страдат от бедност\".\n\r\nИма опасност \"бездната между стремежите и действителността\" да \"подхрани гнева и огорчението\", предупреди тя.\n\r\nТвърдейки, че остава \"оптимист\", Лагард увери, че \"ерата на осъществяването на нови идеи\" е възможна. Тогава икономиките ще се възползват от възобновяеми енергии, от по-голяма интеграция на жените на трудовия пазар, а големите компании ще проявяват социална отговорност.\r\n/БТА/", "date": "2018.12.05", "title": "Настъпва \"ерата на гнева\" – милиони ще страдат, милиони ще са бедни!"}
{"url": "https://www.dnes.bg/notifikacii/2018/12/05/facebook-otnovo-prodava-dannite-ni-na-treti-strani.395694", "text": "Британски депутати публикуваха документи за вътрешно ползване на Facebook, според които социалната мрежа продължава да дава специален достъп на някои компании до данни на потребители, съобщи Ройтерс.\n\r\nС документите се е сдобила фирма, разработваща приложения, която е страна по съдебно дело срещу Facebook, предава БТА.\r\nГоворител на социалната мрежа каза, че тази информация е \"много подвеждаща и без допълнителен контекст\". Той добави, че Facebook се придържа към промените в политиката си за поверителност, приети през 2015 г.", "date": "2018.12.05", "title": "Facebook отново продава данните ни на трети страни"}
{"url": "https://www.dnes.bg/politika/2018/12/05/kvotite-za-rabotnici-s-uvrejdaniia-ne-na-vsiaka-cena.395701", "text": "Депутатите приеха на второ четене закона за хората с увреждания и закона за личната помощ и решиха дирекциите по социално подпомагане да определят индивидуалните потребности на хората с увреждания. Освен това работодателите ще бъдат длъжни да назначават определен брой хора с увреждания. \n\nНародният представител от ГЕРБ Светлана Ангелова обясни, че квотният принцип за наемане на такива служители вече действа в държавната администрация. По думите на заместник-председателя на социалната комисия в парламента, именно влизането в работна среда е най-добрият начин за интеграция. Ангелова допълни в студиото на \"Денят ON AIR\", че има изключения, при които съответните нови регламенти няма да важат.\n                    \n                    \n                \r\n\"В тези предприятия и фирми, които не позволяват според спецификата на производството, работната среда не позволяват да работят лица с увреждания, няма да бъдат назначени. В мините няма как да назначим лице с увреждане\", уточни още тя.\n\r\nСветлана Ангелова обясни, че при липса на регистрирани лица с увреждания в бюрата по труда в различните райони, няма как работодателите да ги намерят и те няма как да бъдат санкционирани при това положение.\n\r\nДепутатът от ГЕРБ подчерта още, че в нормативната уредба са предвидени и алтернативи за бизнеса, който не е наел хора с увреждания, но това предстои да бъде по-подробно разписано в наредба, която предстои да бъде готова до месец март.\n\r\nЗаместник-председателят на социалната комисия в парламента коментира пред Bulgaria ON AIR и приетата индивидуална оценка, която дирекциите по социално подпомагане ще изготвят. Според Ангелова тя е ключов момент от Закона за хората с увреждания и нейната цел е да има индивидуален подход към отделния човек, към неговите нужди, потребности и да може да се решават проблемите им.\n\r\n\"По новия закон ще се изработва от специализиран екип от дирекциите. Ще бъде изработена специална методика за изготвянето на социалната оценка. Новите оценки трябва да започнат да функционират от 1 април\", поясни още Светлана Ангелова.\n\r\n", "date": "2018.12.05", "title": "Квотите за работници с увреждания - не на всяка цена"}
{"url": "https://www.dnes.bg/obshtestvo/2018/12/05/oficialno-ot-ms-vyzdyrjame-se-ot-pakta-za-migraciia.395653", "text": "Министерският съвет реши страната ни да се въздържи от присъединяване към Глобалния пакт за безопасна, регулирана и редовна миграция.\n\n\r\nНяма да участваме със свои официални представители в Междуправителствената конференция за приемане на Пакта, която ще се проведе в Маракеш, Мароко, на 10 и 11 декември.\r\nНаскоро външният министър Екатерина Захариева обяви, че управляващите имат забележки по текстовете.\r\nПравителството реши още при последващо гласуване на резолюция в Общото събрание на ООН за утвърждаване на вече приетия пакт Постоянният представител на Република България в ООН да гласува с \"въздържал се\". Това съобщиха от правителствената пресслужба.\r\n                    \n                    \n                Темата за по-ефективното управление на миграционните процеси е от основно значение за България. На този етап българското правителство смята, че решението за неприсъединяване към пакта защитава в най-пълна степен интересите на страната и нейните граждани.\r\nРепублика България ще продължи да изпълнява вече съществуващите и поети международноправни задължения в областта на правата на човека, както и да упражнява засилен контрол на националните граници.", "date": "2018.12.05", "title": "Официално от МС: Въздържаме се от Пакта за миграция"}
{"url": "https://www.dnes.bg/sofia/2018/12/05/stolichani-zashto-zeleniia-bilet-be-pusnat-chak-vchera.395647", "text": "Столичани протестират заради мръсния въздух. Недоволните искат да се занижат условията, при които да важи така нареченият \"зелен билет\" на стойност 1 лев за цялата мрежа на градския транспорт и да се предприемат още мерки за справяне с отровния въздух.\r\nПротестиращите коментираха, че още от петък е завишено нивото на замърсения въздух и е трябвало много по-рано да се вземат мерки.\r\nТе искат \"зеления билет\" да бъде безплатен, защото според тях платеният не е достатъчен стимул за обществото, предава .                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНад 74 хил. \"зелени“ билета за пътуване с градския транспорт в София са продадени вчера. Това съобщи столичният кмет Йорданка Фандъкова пред журналисти в Министерския съвет. Йорданка Фандъкова благодари на отзовалите се и изтъкна, че решението на проблема зависи от всеки.\r\n                    \n                    \n                По повод протестите за по-чист въздух днес, кметът обясни, че няма различия между протестиращите и програмата на общината, но е готова да коментира и нови предложения. \r\nТя припомни, че усилията на местната власт са насочени към промяна на начина на отопление в домакинства, които използват твърдо гориво.\r\n ", "date": "2018.12.05", "title": "Столичани: Защо \"зеления билет\" бе пуснат чак вчера?"}
{"url": "https://www.dnes.bg/health/2018/12/05/balsamoviiat-ocet-vkusen-i-polezen-za-zdraveto.395569", "text": "Балсамовият оцет има фантастичен вкус. Наситеночерният му цвят показва неговата силна концентрация, заради което е необходимо само малко количество, за да овкусим ястията и салатите си с него. Използва се в средиземноморската, азиатската и арабската кухня, но е популярен в цял свят.\r\nОсвен прекрасен вкус балсамовият оцет съдържа и много полезни хранителни вещества. Богат е на магнезий, калий, фосфор, цинк, не съдържа мазнини и протеини и е с много ниско съдържание на калории. Фитонутриентите в него имат невероятни антиоксидантни свойства.\r\n\r\n\r\nНай-впечатляващото свойство на балсамовия оцет е способността му да стимулира имунната система. Благодарение на антиоксидантите в състава си той допринася за подобряване защитните сили на организма и ускорява оздравителните процеси.\r\n                    \n                    \n                \r\nКалият в състава на балсамовия оцет помага за нормализиране нивата на кръвното налягане, което е полезно за контрола на хипертонията. Балсамовият оцет помага за подобряване на цялостното сърдечносъдово здраве заради антиоксидантите в състава си.\r\n", "date": "2018.12.05", "title": "Балсамовият оцет – вкусен и полезен за здравето"}
{"url": "https://www.dnes.bg/notifikacii/2018/12/05/biznesyt-vs-skypiia-tok-pishe-na-borisov-ima-li-opasnost-ot-faliti.395608", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБизнесът и индустрията скочиха срещу високите цени на електроенергията в страната.\r\nОт асоциацията на индустриалния капитал в България написаха писмо до премиера Борисов и КЕВР, в което призовават за действия срещу големия скок в цената на тока.\r\nОт холдинга недоумяват какво е наложило в петък, 30 ноември, борсовата цена на електричеството да е била 84,11 лева за мегаватчас, а в понеделник, 3 декември - 207,21 лева, като в пиковите часове между 9:00 и 20:00 ч. тя е достигала дори 256,86 лева.\n\r\n\r\n                \n                \"За съжаление въглеродните емисии поскъпнаха много. Тъй като пазарът в България е все още монополен, родните ни производители се възползваха от това, за да вдигнат цената на електроенергията и да покрият цената на въглеродните емисии. Лошото е, че това се прави без абсолютно никакви усилия за реформи\", коментира пред  председателят на Българската федерация на индустриалните енергийни консуматори Константин Стаменов.\r\nТой отбеляза, че това е изключително сериозно, защото застрашава икономиката на страната ни.\r\n\"За да се реши проблемът е необходимо да развием пазара. За съжаление обаче това няма как да стане, защото тази либерализация в България се забави 15 години. Над 50 хиляди фирми към момента купуват електроенергия от свободния пазар. От страна на предлагането пък има само двама-трима основни играчи\", отбеляза oще Стаменов.\r\n\"Производителите хитруват, за да прехвърлят увеличените цени на квотите към себе си. Включват се нови играчи в резерва без да бъдат отстранени нелоялните производители, които доведоха до предлоставки за увеличаване на цената\", подчерта енергийният експерт Еленко Божков.", "date": "2018.12.05", "title": "Бизнесът vs. скъпия ток, пише на Борисов. Има ли опасност от фалити?"}
{"url": "https://www.dnes.bg/rusia/2018/12/05/rusiia-mishena-niama-da-sa-sasht-a-stranite-s-us-raketi.395630", "text": "Русия няма да остави без отговор излизането на САЩ от Договора за ликвидиране на ракетите със среден и малък обсег (РСМО). Това заяви днес началникът на руския Генерален щаб Валерий Герасимов на брифинг за чуждестранните военни аташета, предаде ТАСС.\n\r\n\"Бих желал да осведомя чрез вас вашите ръководители, че ако договорът за РСМО бъде разрушен, това няма да остане без отговор от наша страна\", каза той.\n\n\n\r\nСпоред шефа на руския Генщаб изявлението на американския президент Доналд Тръмп, че Щатите смятат да напуснат този договор, е опасна стъпка, която може \"да повлияе негативно не само върху европейската сигурност, но и върху стратегическата стабилност като цяло\".\n                    \n                    \n                \r\n\"Като военни професионалисти вероятно разбирате, че не територията на САЩ, а страните, разположили на своя земя американски комплекси с ракети със среден и малък обсег, ще станат обекти за поразяване при ответни действия на Русия\", ако Щатите излязат от договора, заяви Герасимов пред аташетата.\n\r\nЗа да спазят изискванията на Договора за стратегическите нападателни оръжия (СТАРТ-3, бел. ТАСС), САЩ са преоборудвали част от своите стратегически нападателни въоръжения, разположени на 14-те си подводници тип \"Охайо\" и на 41 тактически бомбардировача Б-52Ейч, и едностранно са ги изключили от обсега на това споразумение, каза началникът на руския Генщаб. \n\r\nСпоред Валерий Герасимов това дава възможност на Щатите \"в най-кратки срокове да засилят потенциала на своите стратегически нападателни сили и да увеличат броя на бойните заряди с над 1200 единици\".\r\nСАЩ не са представили никакви доказателства, че Москва нарушава знаковия договор за контрол над въоръженията, заяви междувременно говорителката на руското външно министерство. Тя обаче подчерта, че Москва е готова да продължи обсъждането на въпроса с Вашингтон, предаде Ройтерс.\n\r\nСАЩ вчера поставиха на Русия 60-дневен ултиматум да се върне към изпълнението на договора от 1987 г., който според Вашингтон тя е нарушила, като заявиха, че ще бъдат принудени да започнат шестмесечен процес на излизане от договора, ако нищо не се промени, пише БТА.\n\r\nМария Захарова заяви на брифинг днес, че американското посолство в Москва снощи е връчило нота, която предупреждава, че Вашингтон ще излезе от Договора за ликвидиране на ракетите със среден и по-малък обсег, ако Русия не започне да го спазва.\n\r\nПо думите на Захарова, цитирана от ТАСС, \"в този текст отново са възпроизведени обвинения във вид на безпочвена, с нищо не подкрепена информация за предполагаеми нарушения от руска страна\". \n\r\nРусия \"нееднократно е заявявала, че това са предположения, никакви доказателства, които биха потвърдили тази американска позиция, така и не бяха представени. Ако американците са ги представили на страните - членки на НАТО, защо САЩ ги крият от Русия?\", продължи тя.\n\r\n\"Отново потвърждаваме неизменната си позиция, че договорът е една от ключовите опори на стратегическата стабилност и международната сигурност и сме готови за продължаване на диалог в съответните формати по целия комплекс от проблеми, свързани с действието на дадения документ на взаимноуважителна и професионална основа без отправяне на голословни обвинения и ултиматуми. Нашите предложения са известни и остават на масата за преговори\", подчерта Захарова.\r\n ", "date": "2018.12.05", "title": "Русия: Мишена няма да са САЩ, а страните с US ракети!"}
{"url": "https://www.dnes.bg/sport/2018/12/05/evropeiskoto-i-svetovno-pyrvenstvo-po-karate-kiokushin-na-jivo-na-boec-bg.395644", "text": "Вълнуващи и напрегнати състезания по карате киокушин ще превземат  във Варна, където през този уикенд ще се проведат 2-ото Европейско първенство по бойното изкуство за жени, мъже и ветерани и 6-ото Открито Световно първенство за юноши и девойки. Боевете започват на 7 декември от 9 часа и ще приключат на 9 декември, когато ще е ясно кои са и новите европейски и световни шампиони. \n\r\nЦелите първенства ще се излъчват на живо в една от най-четените медии за бойни спортове – , където ще могат да бъдат проследени онлайн в реално време от зрители и фенове от цялата страна. \n\r\nНа 7 декември за световни титли и медали ще се борят юношите и девойките. Срещите ще се провеждат паралелно на цели 6 татамита, а Boec.bg ще предава пряко от всяко едно от тях. В събота – на 8 декември, от 9 часа започват полуфиналите и финалите на Световното първенство за юноши и девойки, а победителите ще бъдат наградени от 18 часа.  \n                    \n                    \n                \r\nПоследният ден от големия карате киокушин уикенд () в Двореца на културата и спорта започва от 10 часа с полуфинали за мъжете, жените и ветераните. От 13.30 часа ще се проведе официалната церемония по откриване на Европейското първенство по карате киокушин, а новите европейски шампиони ще станат ясни около 16.30 часа, когато започва церемонията по награждаването.\n\r\nМеждувременно част от всички над 1000 състезатели, треньори и съдии от цял свят вече са пристигнали в България за състезанията. На 6 декември от 11 часа в хотел „Астор Гардън“, Св. Св. Константин и Елена“ ще се проведе пресконференция за медиите с ръководителите на световните карате киокушин федерации. От сутринта започва и кантарът за състезателите, а от 14 до 16 часа ще се състои и съдийски семинар с шихан Рамил Габассов (член на Борда на директорите на KWU и председател на Руски съюз на бойните изкуства (РСБИ).\n\r\n ", "date": "2018.12.05", "title": "Европейското и Световно първенство по карате киокушин – на живо на Boec.bg"}
{"url": "https://www.dnes.bg/obshtestvo/2018/12/05/chudo-oslepeniiat-ot-lekarska-greshka-kiril-progledna.395618", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОслепеният от лекарска грешка Кирил от Варна възвърна зрението си. Преди дни ви разказахме историята на 38-годишния Кирил, който преди 10 години заради лекарска грешка губи зрението си. Следват множество прегледи и диагнози, а българските медици са категорични, че надежда за бившия лекоатлет няма.\r\nТой имаше нужда от 9000 лева за операция във Виена, където му обещаваха 70% възвръщане на зрението. Благодарение на добрите хора в България парите бяха събрани.\n\r\n\"Имахме много малко време и сме много щастливи, че успяхме да съберем около 9000 лв. за операцията на Кирил. Той вече е във Виена и каза, че може да вижда. Чуваме се всеки ден с него. Чувството да помогнеш е напълно естествено, не се чувстваме специално. Сутрин се будим с усмивка и това е\", отбеляза Константин Костадинов.\r\n                    \n                    \n                Той посочи пред пред , че помагането увлича, особено с това, че те кара да се чувстваш добре.\r\n\"За Кирил успяхме да организираме концерт. Събитието събра около 1000 лева\", допълни Костадинов.\r\nВ помощ на Кирил бе създаден и благотворителен календар с черно бели снимки на голи мъже.\r\n\"Имаме следваща кауза. Останаха ни пари от продажбата на календара. Решихме да помогнем на Тони да се пребори с левкемията. Помагането носи огромна радост. В календара ни няма нищо профанско, не е провокативен. Получихме дарения от всевъзможни места. За няколко дни събрахме около 9000 лв.\", сподели създателят на календара Никола Колев.", "date": "2018.12.05", "title": "Чудо! Ослепеният от лекарска грешка Кирил – прогледна"}
{"url": "https://www.dnes.bg/temida/2018/12/05/prez-2018-a-17-ot-18-alo-izmami-v-pleven-razkriti.395632", "text": "Полицията в Плевен реализира успешни акции срещу икономическата престъпност през тази година.\r\nСтатистиката на ОДМВР-то показва снижение на регистрираната престъпност с около 18% - със 743 престъпления в сравнение със същия период на миналата година.\r\nЗапазена е разкриваемостта на престъпленията - над 50% /50,28%/. Допълнително са разкрити 408  престъпления, регистрирани през минал период.\r\nЗапазва се тенденцията за намаление на регистрираните престъпления: С около 14% е намален броя на регистрираните престъпления против личността, с около 17,5% е намален броя на регистрираните престъпления против собствеността,  като с около 15 % е намален броя  на кражбите, с около 17% е намален броя на грабежите и с около 35% е намален броя на измамите.  \n                    \n                    \n                \r\nПри обощопасните престъпления е налице намаление с около 24%.\n\r\nУвеличение на разкриваемостта се отчита: при престъпленията против собствеността с 4,72%,  при кражбите с 5,81, при измамите с 13,46% /от началото на годината са регистрирани 18 измами, от които са разкрити 17 престъпления, върнати на потърпевши са над 50 000 лева/.\r\nСъщо така при акцизите с 12,5% и при палежите с 1,54%. При грабежите се отчита 53,70% разкриваемост. По линия наркоразпространение разкриваемостта на престъпленията е 77,73%, която е с 4,49% по висока от 2017 год.\n\r\nНамаление на общия брой на извършените кражби с 196 броя или с около 15%, като се отчита увеличение на разкриваемостта на кражбите с 5,8%.\n\r\nНамаление с отчита при регистрираните: взломните кражби с около 27%, при домовите кражби с около 23%, при кражбите на селскостопанска продукция /животни и птици с около 37%/, при кражбите от магазини с около 15 %, при кражбите на части и вещи от МПС с  около 6%.\n\r\nУвеличена разкриваемост: С около 19% е увеличена разкриваемостта при джебчийските кражби, с около  28% е увеличена разкриваемостта от магазини, с около 27% е увеличена разкриваемостта от офиси  и с около 16% на селскостопанска продукция /животни и птици/. Запазва се разкриваемостта при  кражбите от части и вещи от МПС и домовите кражби.\n\r\nЗа коледните и новогодишни празници плевенската полиция осигурява присъствие на местата с масови събирания и наблюдение на питейните заведения.\r\n ", "date": "2018.12.05", "title": "През 2018-а, 17 от 18 ало измами в Плевен – разкрити!"}
{"url": "https://www.dnes.bg/politika/2018/12/05/bsp-si-iska-nezavisima-proverka-za-kachestvoto-na-pytishtata.395636", "text": "Социалистите останаха крайно недоволни от отговора на АПИ и продължават да настояват за независима проверка в европейска лаборатория на качеството на пътните отсечки, ремонтирани и построени през последните години.\r\nСпоред червената шефка Корнелия Нинова от пътната агенция се опитват \"да хвърлят прах в очите\" и да бягат от отговорност като твърдят, че няма законов ред да се изследва настилката на вече изградени пътища.\r\n\"Това е абсурдно, както е и абсурдно да твърдят, че проверката на качеството се прави само в лаборатория, посочена от изпълнителя, защото това означава строителят да проверява самия себе си\", скочи тя.\n\n\r\n                    \n                    \n                Нинова отхвърли предложението на АПИ, което предвижда заедно \"потърсят варианти за експертни и технически решения, съответстващи на законовите рамки, подписаните договори за безвъзмездна финансова помощ и на международния опит\".\r\nТака че левицата вече е в контакт с няколко лаборатории, но според соцлидерката най-добре би било държавата да съдейства, а не да бяга от отговорност.\r\nА за подписката на Камерата на строителите, които настояват да не бъдат използвани за политически цели и да ги обвиняват, че строят скъпо и безобразно, Нинова коментира, че има сигнал за това и от ОЛАФ.\r\nСпоред нея е абсолютен прецедент да стартира подписка срещу опозицията, а не срещу решение на управляващите.", "date": "2018.12.05", "title": "БСП си иска: Независима проверка за качеството на пътищата!"}
{"url": "https://www.dnes.bg/muzika/2018/12/05/25-godini-na-scena-praznuva-ansambyl-chinari.395646", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n25 години на сцена ще отбележат ансамбъл \"Чинари\"  с голям юбилеен концерт. Той ще се проведе на 10 декември в зала 1 на НДК от 19:30 ч. \r\n\"24 са участниците в изпълнението на юбилейния спектакъл, разбира се, трио \"Булгарина\", квартет \"Българи\" и музикантите от група Етнотикс. Имаме и гост музиканти - Костадин Генчев, Стойо Стоев и Петър Миланов\", сподели  пред хореографът на ансамбъла Асен Павлов.\r\nАнсамбъл \"Чинари\" ще представят пет от общо 13 авторски спектакъла. Това са \"Магията на танца\", \"Траките\", \"Мистичен ритъм\", \"Възрожденски разкази\" и \"Ние, българите\". Хореографът обясни, че първата част е доста по-мистична за разлика от втората, която е типична фолклорна.\r\n                    \n                    \n                По думите на Асен Павлов танцьорите са свикнали да репетират много. Той обясни, че професията танцов артист е една от най-кратките и трупата се движи между 20-30 годишни.", "date": "2018.12.05", "title": "25 години на сцена празнува ансамбъл \"Чинари\" "}
{"url": "https://www.dnes.bg/obshtestvo/2018/12/05/uchenicite-ni-na-chelno-miasto-po-upotreba-na-amfetamini.395637", "text": "Българските ученици и младежи остават на първите места в Европа по употреба на амфетамини и анаболни стероиди, според данни от последните проучвания за разпространение на наркотични вещества в страните от ЕС. Данните са от изследване сред тийнейджъри на възраст 15-16 години и на пълнолетни до 30 години.\r\nВсеки трети от анкетираните е посочил, че поне веднъж в живота си е употребявал дрога, докато за останалите страни средните стойности са близо 2 пъти по-ниски. В 90% от случаите е използвана марихуана, а около 6% признават за амфетамини, метаамфетамини, екстази и кокаин. Първата употреба най-често е между 14 и 16 години.\n\r\nТоксикологът от \"Военна болница\" - Варна д-р Мариета Йовчева е категорична: \"Във \"веселия чай\" няма нищо нито весело, нито безопасно. Напротив, под термина \"весел чай\", \"билков тамян\" и други улични наименования се крие една изключително опасна нова група наркотици – синтетични канабиноиди. \r\n                    \n                    \n                Тези вещества са многократно по-високо отровни от канабиса. Токсичността на тези съставки, които се използват, т.нар. \"весели чайове\" и соли за баня е в много пъти по-висока от тази, която сме виждали при отравяния с марихуана и други производни на конопа.\r\nДоктор Иван Добринов - психиатър в държавната психиатрична болница в Раднево, често се среща с тежките последствия от употребата на наркотици. \n\r\n\"Основно ги внасят от Китай тези субстанции. Регистрират ги като нещо друго и те преминават границата като соли за вана, като ароматизатори, тор за цветя или нещо друго. Най-често тук се пакетират разфасоват и разпространяват. Примерно, при синтетичните канабиноиди се внася бяло прахообразно вещество, което се разтваря в някакви разтворители тук на място и с него се накисват или напръскват някакви сушени субстанции, които могат да бъдат абсолютно безобидни - растението тамян, някакъв чай, а може да се обработи и марихуана, която допълнително получава по-различен ефект от химикалите\", уточнява той пред БНР. \r\nПо думуте му това нещо се изсушава, пакетира и разпространява като смеси за пушене. В отделението има десетина души, попаднали там точно от синтетични стимуланти, включително с тежки психиатрични разстройства и тежка агресия.\r\nБивш наркозависим младеж сподели, че му е отнело над 5 години да спре да употребява дрога. Пристрастил се като ученик покрай приятели, но насладата от преживяванията продължила само първите няколко дни.\r\n\"България е една от малкото страни, в които се преследват жертвите на трафик на наркотици\", казва д-р Станимир Хасърджиев - председател на Националната пациентска организация. \r\n\"В най-добрите системи по света нещата са съвсем обърнати – хората, които са жертви на трафика, законът не ги преследва, а напротив - те са партньори на държавата и държавата ги подпомага по много начини. По последни данни, които бяха изнесени неотдавна, над 80 000 млади души за последните 10 години са били осъдени за това, че са жертви и че са болни. Зависимостта е заболяване, което има своето МКБ! За първи път чувам някой да бъде осъден заради това, че се е разболял, а не да бъде осъден този, който го е всъщност разболял\", допълва още Хасърджиев.\r\n\"Така младежите попадат капан и са третирани като престъпници, а не се търсят истинските източници на престъпността\" предупреди Хасърджиев. Програмите за зависими също не са достатъчни, тъй като такива има само за зависимите от венозно прилаганите наркотици.\r\n\"За така наречените \"парти наркотици\", които масово се употребяват – кокаин, амфетамини, метамфетамини и новите синтетични наркотици - няма никакви програми\".\n\r\nХасърджиев изтъкна, че често служители на реда причакват млади хора пред входовете на дискотеки и срещу съответна сума не ги задържат заради това, че са си купили дрога.", "date": "2018.12.05", "title": "Учениците ни на челно място по... употреба на амфетамини"}
{"url": "https://www.dnes.bg/sofia/2018/12/05/noshti-na-pl-makedoniia-policiiata-priiatelski-si-bybri-s-travestiti.395628", "text": "\n\r\nПриятелско бъбрене между травестити и полицаи на бул. \"Христо Ботев\". Това заснел общинският съветник от БСП Николай Николов, след като миналата седмица обеща, че ще следи случващото се на пл. \"Македония\".\r\nТогава той се закани, че докато не бъде организирана среща между Столичната община и СДВР за проблемите в района на пл. \"Македония\" и бул. \"Христо Ботев\" той всяка вечер ще заснема случващото се и ще качва снимките в социалните мрежи. Такава среща му беше обещана в отговор на инициираната от него подписка срещу травеститите и хамалите, в която над 1000 граждани поставиха подписите си.\n\r\n                    \n                    \n                \"Още през първата нощ акцията ми даде нужния снимков материал, който потвърди безпомощността на институциите\", обяснява общинарят.\r\n\"В петък, 30 ноември, към 23:30 часа на бул. \"Христо Ботев\" се появиха двама травестита. 15 минути по-късно при тях спря полицейска кола и след кратък разговор между травеститите и представителите на полицията, патрулната кола си тръгна\", обяснява Николов.\r\nТой следил случващото се и обяснява, че двамата травестити изчезвали по пресечните улици, а по-късно се появявали, придружени от мъже. Заговаряли минаващите граждани.\r\n\"Видимо от снимките е присъствието на проституиращи и СДВР знае за тях, което опровергава твърдението на г-н Антон Златанов. Той ми беше казал в Комисията по обществен ред и сигурност, че от месеци нямало травестити на това място. Очевидно е и бездействието на полицията, чиито представители дойдоха, видяха ги, поговориха си с тях и си тръгнаха, оставяйки ги да извършват услугите си и да притесняват гражданите\", възмутен е червеният общинар.\r\nТой пита какво трябва да се случи, за да бъдат предприети мерки срещу случващото се в центъра на София.\r\n\"Очевидно е какво вършат тези хора, направил съм над 150 снимки още първата вечер, които съм готов да предоставя и на СО, и на СДВР, има гражданско недоволство, изразено в над 1000 подписа, поставял съм въпроса и в Комисията по обществен ред и сигурност, и в залата на Столичен общински съвет, където лично кметът Фандъкова пое ангажимент да търсим заедно със СДВР решение\", казва Николай Николов.\r\n\"Тази безпомощност или нежелание на управляващите да се борят с беззаконието, а може би и двете, правят София най-несигурната столица в Европейския съюз\", завършва песимистично общинарят.", "date": "2018.12.05", "title": "Нощи на пл. \"Македония\" – полицията приятелски си бъбри с травестити!"}
{"url": "https://www.dnes.bg/zvezdi/2018/12/05/parad-na-perata-paietite-i-provokaciite-planeta-na-17.395634", "text": "\n\r\nТелевизия \"Планета\" отпразнува с концерт 17 години от създаването си в зала \"Арена Армеец\".\r\nЗрелищно, пищно, провокативно... общо 26 имена от \"Пайнер\" поздравиха публиката, съставена предимно от тийнейджъри.\r\nПърва на сцената излезе Емилия с \"Харем\"-а си, новата й песен, в която май не се пее много-много.\r\nСлед нея се изредиха по-малки и по-големи звезди, като към средата на \"представлението\"  \"черешката на тортата“ сложи Райна, която шокира публиката.\r\nФолкаджийката се появи на сцената с червен шлифер, но когато го свали – кожено боди с катарами. Дотук добре, но под ритъма на \"Бразилка\", Райна реши, че е време за... туърк!\r\nСлед нея много пера, пайети и певици, е имаше и певци, макар и малко на брой – Фики, Галин, АРТи и новата придобивка Денис Теофиков.\r\nКъм финала излязоха двете бивши приятелки, вечно борещи се за №1: Преслава и Галена.", "date": "2018.12.05", "title": "Парад на перата, пайетите и провокациите! \"Планета\" на 17"}
{"url": "https://www.dnes.bg/sofia/2018/12/05/prouchvane-po-niska-cena-na-toka-spira-zamyrsiavaneto.395638", "text": "56 на сто от българите смятат, че по-ниска цена на тока ще спре замърсяването на въздуха. Това показват данни от национално представително проучване на \"Афис\", направено между 30 ноември и 4 декември сред 1010 пълнолетни български граждани.\r\n39 на сто смятат, че положителен резултат ще даде ограничаването на автомобилния трафик. Доминира мнението, че проблемът е логично следствие от липсата на активна урбанистична политика, коментират социолозите.\r\nПовече от една трета (36 на сто) от жителите на страната усещат влошаване на качеството на въздуха в населеното място, в което живеят. Три пъти по-малко - 12 на сто, констатират подобрение на чистотата на въздуха. За всеки втори няма особена промяна.\n\n\n\r\n                    \n                    \n                Замърсяването силно зависи от степента на урбанизация на конкретното населено място. Качеството на въздуха се влошава по-малко в селата (15 на сто), докато този дял обхваща 48 на сто от жителите на големите градове (57 процента в София) и 36 на сто - на малките.\r\nВъздушното замърсяване е по-силен дразнител за хората от по-високите подоходни групи, коментират социолозите.\r\nПомолени да посочат две мерки, които биха допринесли най-много за по-чист въздух в тяхното населено място, анкетираните най-често посочват по-ниска цена на електричеството (56 на сто), следвано от намаление на движението с коли (39 процента), спиране на дим от индустриално производство (23 процента), домашно отопление с газ (20 на сто).\r\nЦентралното топлоснабдяване, газификацията и електрическото отопление намаляват нуждата от отопление с дърва и въглища.\r\nОтговорите силно зависят от конкретната ситуация в населено място. В групата, при която преобладава оценката за по-силно замърсяване през последните години, проблемът с колите силно се доближава до този с цената на електричеството (съответно 50 и 53 на сто). Това подсказва, че най-силно действащият фактор през последните години е все по-силната доминация на личния автомобил над обществения транспорт.\r\nОт сравнително чист в мащабите на континента въздух в големите градове, градска България е достигнала до рекорди по замърсеност и причинена от това смъртност в ЕС поради цялостен отказ от активна урбанистична политика, е обобщението на социолозите от \"Афис\".\r\nПодобна абдикация е типична за Източна Европа, близко до България се нареждат Унгария, Румъния, Гърция.\r\nОпитите в последно време да се ограничат замърсяващите коли чрез общонационални екологични данъци целят по-скоро фискален ефект, отколкото екологичен, защото не са диференцирани събразно с големината на населеното място. Те всъщност слагат спирачка на междуградската мобилност, която замърсява въздуха за минимум хора, а в същото време не намаляват трафика в градовете.\r\n------------------------------------------------------------\r\n", "date": "2018.12.05", "title": "Проучване: По-ниска цена на тока спира замърсяването"}
{"url": "https://www.dnes.bg/science/2018/12/05/kym-tymnata-strana-na-lunata-no-ne-po-pink-floid.395631", "text": "Докато НАСА е в готовност да се върне към светлата страна на Луната, Китай ще предприеме една по-далечна, по-рискова и по-мрачна част на нашия спътник.\r\nСондата им Chang’e-4 ще премине към страната на тъмнината, там където нито един космически кораб не е стъпвал и ще се опита да разкрие нейните покрити в сянка тайни.\r\nРешението е дръзко – човечеството знае съвсем малко за тъмната половина на Луната. Но мисията на Chang’e-4 е не просто да кацне и заснеме това, което ние никога не сме виждали. Сондата ще проведе поредица експерименти.\r\nЕдин от които е особено смел – на борда си, машината ще носи контейнер, пълен с яйца от насекоми, които, ако планът е успешен, ще се превърнат в първите живи организми, родени на Луната.\r\n                    \n                    \n                На 8 декември, само след едва няколко теста, Chang’e-4 ще излети и ще стигне крайната си цел в началото на другата година. Когато пристигне в новия си дом, сондата ще започне да изследва мястото – каква е неговата повърхност, колко е температурата там и какви вещества съдържа почвата му.\r\nВсичко това е възможно благодарение не само на възможностите на сондата, но и добре организиран хардуер  - главният помощник ще е сателитът Queqiao, който ще служи като мост за предаване на информация между Chang’e-4 и екип от инженери от Земята.\r\nНо мисията остава забулена в тъмнина, също като и региона от Луната, който ще изследва. Китайците не казват почти нищо за това, какви са плановете им, какво точно ще прави сондата там. Дори не казват, къде точно ще кацне.", "date": "2018.12.05", "title": "Към тъмната страна на Луната, но не по \"Пинк Флойд\""}
{"url": "https://www.dnes.bg/index/2018/12/05/reviu-s-metalni-rokli-za-iubileinoto-izdanie-na-bg-modna-ikona.395640", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБългарският скулптор Живко Седларски пристигна от Франция специално за церемонията по връчването на приза \"БГ модна икона\". По време на спектакъла, който ще се проведе в София, за първи път у нас ще бъде направено ревю с метални рокли.\n\r\nОтличието \"БГ модна икона\", присъждано от Академията за мода, ще бъде връчено за десета поредна година. Официалната церемония по награждаването на най-стилните и успели българи ще се състои на 12 декември в столичен хотел. Това съобщи в студиото нажурналистът проф. Любомир Стойков.\n\r\nКритериите известни български личности да получат статут на БГ модни икони са качества и добродетели като изисканq модерен вкус и стил, високи професионални постижения, безупречна култура, морал и репутация.\n                \n                \r\nЗа най-стилни и елегантни български жени този път са номинирани Александра Сърчаджиева, Десислава Стоянова, Жаклин Вагенщайн, Ивет Лалова, Кристина Патрашкова, Мая Манолова, Михаела Филева, Саня Борисова, Славена Вътова, Яна Маринова. \n\r\nНоминациите за най-стилни и елегантни български мъже включват Виктор Николаев, Владимир Ампов-Графа, Димитър Бербатов, Добромир Киряков, Константин Трендафилов, Любо Киров, Любомир Ковачев, Орлин Павлов, Теодосий Спасов, Юлиан Вергов.\r\n ", "date": "2018.12.05", "title": "Ревю с метални рокли за юбилейното издание на \"БГ модна икона\""}
{"url": "https://www.dnes.bg/stranata/2018/12/05/nelepa-smyrt-myj-preskochi-ograda-zabi-se-na-kol.395639", "text": "Мъж загина на оградата на къщата си при опит да я прескочи. Безжизненото тяло на 59-годишния мъж било открито във вторник по обяд във врачанското село Оходен, съобщи МВР.\r\nНамерил го негов съселянин, който бил пратен от кмета да го потърси, защото не се явил на работа по програма на община Криводол.\r\nСпоред местни хора предната вечер самотноживеещият Младен се запил в селската кръчма със свой приятел, а като се прибирал не успял да отключи портата на имота си. Затова решил да прескочи металната ограда, но се закачил на заострен кол и увиснал пронизан в гърдите на него. Според медици вероятно е починал от кръвозагуба.\r\nВ село Осен пък възрастен мъж загина при пожар в дома си, вероятно предизвикан неволно от него. Съседи забелязали лумналия огън в къщата на 70-годишния Петко, а пристигналите от Враца пожарникари бързо загасили пламъците. \r\n                    \n                    \n                Именно огнеборците се натъкнали на обгорялото тяло на дядото и според първоначалния им оглед най-вероятната причина за избухването на огъня е незагасена цигара.\r\n ", "date": "2018.12.05", "title": "Нелепа смърт: Мъж прескочи ограда, заби се на кол"}
{"url": "https://www.dnes.bg/politika/2018/12/05/za-horata-s-uvrejdaniia-kvoti-za-trud-individualna-ocenka.395660", "text": "Индивидуална оценка на потребностите, квоти за наемане на хора с увреждания, Национален съвет... Това са основните положения в Закона за хората с увреждания, който парламентът прие окончателно на второ четене.\r\nЗаконът е плод на продължилите с месеци протести на майките на деца с увреждания, които настояваха да бъде създадено законодателство, което да гарантира правата на хората с увреждания и да подобри качеството им на живот. Така след дълги разговори и уточняване между недоволните родители и властта, както и след оставката на Валери Симеонов, законът за хората с увреждания е факт.\n\n\n\r\nЕдно от най-обсъжданите предложения в закона е въвеждането на квоти за бизнеса за наемане на хора с увреждания. Именно това стана и повод за острото изказване на Симеонов по адрес на майките, които той нарече \"кресливи\" с \"уж болни деца\".\n                    \n                    \n                \r\nВ крайна сметка парламентът прие квоти за бизнеса да има, като всяка фирма с 50 до 99 работници ще трябва да назначи по едно лице с трайни увреждания, тези със 100 и повече служители - 2% от средносписъчния си състав. От това задължение се освобождават работодатели, когато има специфични фактори в работната среда, които възпрепятстват наемането, както и когато няма хора с увреждания, насочени от Бюрото по труда или от трудови посредници. Освободени ще бъдат и тези фирми, които прилагат алтернативни методи за заетост на хората с увреждания. Тези фирми, които обаче не прилагат текстовете и не наемат хора с увреждания, ще дължат ежемесечно компенсационна вноска в размер 30 на сто от минималната работна заплата.\n\r\nИменно тези санкции срещу работодателите отново разгневиха Валери Симеонов, той настоя тези текстове да отпаднат и нарече държавата \"мащеха на бизнеса\". Според него не трябва да се подхожда като се налагат санкции, а като се стимулира бизнесът да наема такива хора.\n\r\n\"Тази философия е насочена към санкциониране на ония злодеи, които имат нещастието да се наричат предприемачи. Отношението на НС към бизнеса трябва да бъде на партньорство, а не санкции и принуда. Подхождаме като мащеха към българския бизнес. В суматохата и бързото приемане на този закон, не се предложиха такива мерки, които да стимулират бизнеса да наема хора с увреждания\", настоя Симеонов.\n\r\nДепутатът от БСП Петър Кънев също подкрепи аргументите на Симеонов и коментира, че се приема поредното неработещо предложение. Той обаче каза, че текстът ще бъде приет, тъй като са \"притиснати до стената\".\n\r\nИначе от левицата бяха категорично \"за\" въвеждането на квотите, дори настояха, че има много възможности, с които работодателите да избегнат това си задължение и предложиха част от текстовете да отпаднат.\n\r\nПавел Шопов от \"Атака\" пък уточни, че предложението за отпадане на квотите е само на НФСБ, а не на \"Обединени патриоти\" и настоя, че това е възможност бизнесът да поеме своята отговорност към обществото.\n\r\nХасан Адемов от ДПС коментира, че този текст е предложен във вид, който балансира интереса и на бизнеса, и на хората с увреждания. \n\r\n\"Една от степените на интелигентност е отношението към хората с увреждания. Трябва всеки да даде нещо от себе си. Тези хора са достойни, искат да имат доходи от труд, за да се освободят от социалната система\", каза той.\n\r\nСъс закона за хората с увреждания се въвежда и нова индивидуална оценка на потребностите, която е комплексна. Тя ще се изготвя от специализиран отдел в дирекциите \"Социално подпомагане\" към Агенцията за социално подпомагане. За да се изготви оценката човекът с увреждане ще подава заявление, формуляр за самооценка, както и медицински документи или ТЕЛК.\n\r\nИндивидуалната оценка ще се изготвя въз основа на информация за самооценката на човека с увреждане, здравословното му състояние, конкретните затруднения и мобилността му.\n\r\nСъгласно оценката хората с увреждания ще имат право на финансова подкрепа за осигуряване на помощни средства, приспособления, съоръжения и медицински изделия. Те ще имат право на финансова подкрепа за лично моторно средство, приспособяване на жилище, наем на общинско жилище и рехабилитация.\n\r\nНа база на индивидуалната оценка хора с увреждания над 18-годишна възраст имат право на финансова подкрепа, като тя ще се определя спрямо степента на увреждане и линията на бедност.\n\r\nСъс закона се създава и Национален съвет за хората с увреждания, който ще осъществява сътрудничество при разработване и провеждане на политиката за правата им. Председател на този съвет ще бъде заместник министър-председател. \n\r\nПървоначално това предизвика недоволство сред обществото, тъй като тогава ресорен вицепремиер бе Валери Симеонов. Затова бе решено социалният министър да оглави Националния съвет, но след оставката на Симеонов и искането на майките, бе решено в крайна сметка вицепремиер да бъде начело. Аргументите на майките са, че политиките за хората с увреждания не трябва да са само ресор на социалното министерство, а на всички ведомства.\n\r\nВ закона е записано и че Агенцията за хората с увреждания ще се преобразува в държавна агенция. Тя ще организира дейността по извършване на индивидуалната оценка на потребностите и координира осъществяването на политиката за правата на хората с увреждания.", "date": "2018.12.05", "title": "За хората с увреждания – квоти за труд, индивидуална оценка..."}
{"url": "https://www.dnes.bg/mish-mash/2018/12/05/studentski-praznik-na-horizonta-na-vila-hotel-ili-tur-po-mehanite.395602", "text": "Хиляди студенти тръгват от петък на механа маратон в най-популярните ски дестинации у нас. Над 5000 души са предплатили своите места само в Банско за обиколка по кръчми и дискотеки за 8 декември. \r\nОколо 3000 студенти пък са резервирали места за музикален фестивал от същия тип в Пампорово.\r\nВ ски курорт №1 у нас маратонът ще продължи 48 часа и включва посещение на 5 дискотеки и 15 партита с популярни родни изпълнители, както и запазени места в 17 механи. Младежите могат да избират между различни опции за настаняване и за вечери в над 20 хотела в Банско. Студентите могат да вземат участие срещу 30 лева в двудневния денонощен купон. Толкова струва гривна, която им дава право на свободен достъп до безкрайни чалга, арендби и рап партита в заведенията в курорта на 7 и 8 декември, пише \"Труд\".\r\n                    \n                    \n                Подобно изкарване на студентския празник е предпочитано през последните няколко години, тъй като дава възможност на младежите да избират според вкуса си къде да отидат и навсякъде имат запазени места. Така те могат да сменят заведенията едно след друго в преследване на купона, без да се налага да плащат вход след вход.\r\nПодобна оферта с парти гривна има и в Пампорово, където за втора поредна година се организира музикален фестивал. Там част от най-актуалните изпълнители от поп, попфолк и хип-хоп жанра у нас ще забавляват студентите в нощите на 7 и 8 декември. Седмица преди събитието над 3000 души вече са резервирали своите места за фестивала – Пампорово. Стандартната парти гривна тук струва 50 лева. Предлага се и ВИП такава за 30 лева повече. Цените за нощувка за два дни в хотелите, които се предлагат към пакета за фестивала, са от 119 до 139 лева.\r\n\r\nСтудентите, които следват в София и предпочитат да не пътуват за празника, или нямат тази възможност заради работа и други задължения, масово предпочитат да прекарат вечерта в кръчми, дискотеки и барове. Резервациите и при този вариант започват още от средата на ноември, тъй като местата в заведенията са ограничени, а студентите желаят възможно най-рано да се подсигурят. \r\nПроверка обаче показва, че в повечето големи нощни барове и дискотеки или всички места са резервирани и предплатени, или свободните са пред привършване.\r\nПредимствата за студентите да празнуват в населеното място, където следват, се свеждат до това, че излиза по-евтино и могат лесно да го комбинират с работата си. Оказва се, че традиционно този тип празнуване струва около 100 лева за вечерта. Това би включвало вечеря в ресторант, кръчма или бар с вечеря и афтърпарти в нощен клуб.\r\nДруг вариант за празнуване на празника за тези, които следват в столицата, е на някои от хижите на Витоша. Там те могат да прекарат нощта на 8 декември и сами да организират своята вечер. Цените за една вечер на хижа варират между 25 и 50 лева.\r\n\r\nНай-търсени от студентите за този 8 декември са вилите и къщите под наем, които дават възможност голяма компания да направи заедно своята резервация и по този начин да намали цената, която всеки от студентите ще плати, обяснява директорът на Института за анализи и оценки в туризма Румен Драганов.\r\nНа второ място интересът им е насочен към хотели с топли минерални басейни и опции за спа. В България сред най-предпочитаните дестинации са Велинград и Банско. \r\nСлед тези, които ще празнуват у нас се нареждат онези, които ще вдигнат чаши в съседните страни като Македония, Гърция и Сърбия. \r\nОнези, които пътуват в Европа предпочитат Италия и Унгария, където обаче залагат не на партита, а на разглеждане на забележителности.\r\nОбщо 28 000 студенти ще посрещнат празника в хотели и наети вили, а останалите ще предпочетат само купони в заведения или ще отседнат при приятели.", "date": "2018.12.05", "title": "Студентски празник на хоризонта: На вила, хотел или... тур по механите? "}
{"url": "https://www.dnes.bg/kino/2018/12/05/grinch-se-nastani-udobno-na-vyrha.395600", "text": "Триизмерната анимация по книгата на Доктор Сюс от 50-те години на миналия век - \"Гринч\", вече втора седмица продължава да е най-гледаният филм у нас, сочат обобщените данни от киносалоните. Зеленият и злонравен герой, който организира саботирането на Коледа в град Койвил, е гледан вече от 60 450 зрители и има 591 411 лева приходи, предаде БТА.\r\nНа втора позиция по зрителски интерес се върна \"Бохемска рапсодия\" точно в седмицата на годишнина от смъртта на Фреди Меркюри. Гарнираната с позната музика и моменти от живота на фронтмена на \"Куин\" история е гледана вече от 105 971 зрители и има 996 242 лева приходи за петте седмици на екраните у нас.\r\nТрето място е за премиерния български филм \"Смарт Коледа\" с Константин Гергинов, Кръстьо Лафазанов и Калин Врачански в главните роли. Случващото се на Бъдни вечер в работилницата на Дядо Коледа и използването на дигиталните технологии за коледни цели е гледано от 9 989 зрители и отчита 82 674 лева от билетите им за първите три дни на екраните.\r\n                    \n                    \n                На четвърто място е спортният екшън \"Крийд 2\", продължение на първия филм от 2015 година. Развитието на сина на Аполо - Адонис, в бокса под наставлението на Роки Балбоа и защитата на титлата му от младия Виктор Драго са гледани от 26 056 зрители и имат 232 475 лева за десетте дни у нас.\r\nПето място е за приключенския \"Фантастични животни: Престъпленията на Гринделвалд\", продължение на първия филм от 2016 година. Предисловието на популярната сага \"Хари Потър\" с героите, които познаваме и от нея, е вече трета седмица на екраните у нас и за това време са го гледали 58 015 зрители и има 662 139 лева приходи.\r\nНа шесто място е втората премиера от миналия уикенд - \"Курск\", белгийски прочит на познатата трагедия от Баренцово море. Филмът, който проследява ставащото в руската атомна подводница и извън нея по време на маневри от август 2000 година, е гледан от 5 473 зрители и има 54 437 лева приходи.\r\nСедмо място е за приказната триизмерна история \"Лешникотрошачката и четирите кралства\", чиято основа е позната история от Ернст Теодор Амадеус Хофман от 1816 г. Приключенията на Клара, която е пренесена в магическия свят, за да осигури баланса между скритите светове, са гледани от 60 167 зрители и имат 602 603 лева приходи.\r\nОсма позиция е за екшъна \"Вдовици\", чийто сценарий е по едноименния телевизионен сериал от Великобритания от 80-те години на миналия век. Заплетените взаимоотношения между четири жени, които остават сами след смъртта на мъжете им - въоръжени крадци, и неочакваният изход от тях, са гледани от 9 347 зрители и отчитат 88 106 лева приходи за трите седмици у нас.\r\nНа девето място е музикалният \"Роди се звезда\" за кариерата на изгряваща поп-изпълнителка, подпомогната от залязващ музикант. Филмът, който е третият по ред римейк на едноименната история от 1937 година, с Брадли Купър и Лейди Гага в главните роли, е гледан от вече 40 354 зрители и има 374 764 лева приходи за деветте седмици на екраните у нас.\r\nДесето място е за екшън-фантастиката \"Венъм\" по комиксите на Дейвид Микелайни, Тод Макфарлън и Марк Багли от \"Марвел\". Превръщането на Еди Брок в суперзлодея Венъм е гледано от 133 141 зрители и има 1 455 307 лева приходи за деветте седмици на екраните у нас.", "date": "2018.12.05", "title": "\"Гринч\" се настани удобно на върха"}
{"url": "https://www.dnes.bg/sofia/2018/12/05/nadgrobnite-plochi-na-grafa-neudobni-narochno.395603", "text": "Вчера в мрежата се появиха снимки на реновираните участъци – от площад \"Гарибалди\" до площад \"Славейков\" и от ул. \"Г. С. Раковски\" до бул. \"Васил Левски\", които едновременно разсмяха и възмутиха потребителите в социалните мрежи.\r\nПричината са новите ограничители по протежение на улицата, които бяха оприличени от някои на надгробни плочи и перки на акули.\n\n\r\nПредизвикалите изключително остра полемика ограничители около трамвайното трасе са по изискване на Пътна полиция, а избраната форма е с цел да са щадящи за погледа и да не се използват за други цели, обясни пред bTV проектантът на спорното решение арх. Радомира Методиева.\r\n                    \n                    \n                Тя обясни, че конкурсният проект не е включвал подобни колчета, но \"по нашия закон понятието \"Споделено пространство\" не е дефинирано и законово прието\" и така от КАТ са поискали поставянето на ограничителите.\r\n\r\nМетодиева посочи, че на \"Солунска\" било експериментирано с кубчета, но веднага те били припознати \"като места, удобни за сядане\" и затова била предложена скосена форма, която да не позволява подобна злоупотреба с общинско имущество.\r\n\r\n\"Това, което сме поставили, е възможно най-щадящото за погледа. Човек може да се спъне във всяко нещо, стремили сме се да има визуално единство в материалите. Цветно нещо няма как да е гранит\", настоя проектантката.\r\n ", "date": "2018.12.05", "title": "\"Надгробните плочи\" на \"Графа\" – неудобни... нарочно"}
{"url": "https://www.dnes.bg/sofia/2018/12/05/viatyryt-izduha-finiia-prah-niama-go-niama-i-zelen-bilet.395605", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПоследните няколко дни мръсният въздух в столицата силно вълнува гражданите. Столичната община опита да пребори високото съдържание на фини прахови частици с буферни паркинги и зелен билет за 1 лев.\r\nДнес въздухът над София е малко по-добре, но все още има квартали, които не могат смело да поемат въздух на улицата.\n\n\r\n\"Има продадени над 69 000 зелени билета. Резултатите са добри. Този зелен билет е още една възможност хората да оставят автомобилите си. Надяваме се да създадем условията градският транспорт да е по-добър. Никой не мисли, че само с тази мярка ще се подобри въздухът. Днес общината ще пресметне колко средства е коствал зеленият билет\", обясни директорът на Центъра за градска мобилност Християн Петров.\r\n                    \n                    \n                Той поясни пред ,че пътуващите с метрото могат да оставят колите си на буферните паркинги напълно безплатно, стига да имат изрядни превозни документи, с които да докажат, че наистина са пътували из столицата с градския транспорт.\r\nДнес зелен билет няма, но общината има готовност да го пусне отново, ако се наложи, подчерта още Петров.\r\n ", "date": "2018.12.05", "title": "Вятърът издуха финия прах. Няма го, няма и зелен билет!"}
{"url": "https://www.dnes.bg/eu/2018/12/05/100-hil-rabotiat-za-2-na-chas-v-italiia-robiia.395590", "text": "Близо сто хиляди чужденци работят и живеят в Италия в робски условия – констатираха в съвместен доклад католическата хуманитарна организация \"Каритас\" и Общата италианска конфедерация на труда /CGIL/.\n\r\nСпоред авторитетните институции почти всички от тези хора се трудят като ратаи в селското стопанство или като общи работници в цехове за преработка на зеленчуци и плодове срещу заплащане от 2 евро на час. Често работодателите им ги смятат за лична собственост и не им позволяват нито да напускат обитаваните от тях пространства, нито пък да приемат гости, включително журналисти и синдикалисти.\n\r\nПотресаващи са данните, добити от сътрудниците на \"Каритас\" и CGIL по време на направеното от тях няколко месечно разследване на територията на цялата страна. Оказва се например, че 71% от стоте хиляди \"роби\" са нелегални, тоест нямат разрешително за престой в страната, не ползват благините на местното социално осигуряване и могат да бъдат репатрирани във всеки един момент. \n                    \n                    \n                \r\nБитуват най-често в изоставени производствени складове и халета, в бараки от картони и шперплат или в приличащи на оранжерии палатки от найлони, като 30% от тези \"жилища\" нямат тоалетни, а 36 % са без течаща вода. Огромното мнозинство от пришълците или 89 на сто от тях не знаят бъкел италиански и са неспособни да се изразят на езика на Данте, пише \"Монитор\". \n\r\nДецата им до 14 години, които живеят с тях, не ходят на училище, не знаят да четат и да пишат. Ако не са на полето да помагат на родителите си, те по цял ден стоят в мизерните семейни жилища, където често стават жертви на сексуални посегателства от страна на чорбаджии и всевъзможни извратеняци.\n\r\nЩо се отнася до произхода на \"робите\", то \"Каритас\" и CGIL твърдят, че те са от поне 47 страни, като на-много са тези от Африка и от азиатските държави Индия, Бангладеш и Пакистан. Доколкото до Европейския съюз, то той е \"представен\" най-вече от румънски цигани, има малко и нашенските роми. \n\r\nДокладът пък направо громи създаденото в обществото мнение, че превиващите гръб в непосилен труд пришълци, са \"патент\" само на Южна Италия и по-специално на контролираните от организираната престъпност райони. Ами не е така, защото 30 на сто от \"робите\" се хърбят в Богатия Север и най-вече в областите Пиемонт, Венето и Емилия Романя.", "date": "2018.12.05", "title": "100 хил. работят за €2 на час в Италия – робия!"}
{"url": "https://www.dnes.bg/sofia/2018/12/05/vijte-kyde-v-sofiia-niama-da-ima-voda-v-chetvyrtyk.395606", "text": "На 06 декември 2018 г. (четвъртък) във връзка с монтаж на хидрофорна уредба до бл. 196 жк. „Красно село“ се налага спиране на водоподаването от 10:00 до 19:00 часа на клиентите на „Софийска вода”, живеещи в района на:\r\nбл. 196, бл. 197, бл. 198 (висока зона).\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Завалска китка“ пред бл. 196.\n\r\nНа 06 декември 2018 г. (четвъртък), във връзка с монтаж на водомерен възел на ул. „Бистър поток“ с. Владая, се налага спиране на водоподаването от 12:00 до 14:00 часа на клиентите на „Софийска вода”, живеещи в района на:\r\nул. „Бистър поток“, ул. „Акад. Петко Стайнов“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Акад. Петко Стайнов“ ъгъла с ул. „Равнище“.\n                    \n                    \n                \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n“Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.\n\r\n ", "date": "2018.12.05", "title": "Вижте къде в София няма да има вода в четвъртък"}
{"url": "https://www.dnes.bg/obshtestvo/2018/12/05/94-deca-na-zaginali-i-postradali-policai-shte-poluchat-podaryci-ot-tehnopolis-i-praktiker.395612", "text": "Деца на загинали и пострадали при изпълнение на служебните си задължения полицаи получиха по традиция подаръчни ваучери от Технополис и Практикер в Академията на МВР в София, като част от ежегодната съвместна благотворителна инициатива на Министерство на вътрешните работи и Видеолукс Холдинг, собственик на двете вериги магазини.\r\nВ навечерието на коледните празници 94 деца от цялата страна ще получат от Технополис, Практикер и партньори ваучери на стойност 750 лв. По време на официална церемония 37 деца получиха своите подаръци от министъра на вътрешните работи Младен Маринов и председателя на съвета на директорите на Видеолукс Холдинг - Тодор Белчев. Другите 57 подаръка ще бъдат изпратени в следващите няколко дни до всички останали деца на загинали полицаи в страната.\r\n                    \n                    \"С тази инициатива ние засвидетелстваме уважение към вас и към вашите родители, към това, което те са направили за обществото. Успяхме да направим съпричастни много наши приятели и партньори и това е само с една единствена цел - да разберете колко е важно това, което вашите родители са направили, рискувайки себе си, рискувайки семейството си за едно по-нормално, по-добро и по-работещо общество\", каза г-н Белчев на церемонията.\r\nИнициативата е продължение на дългогодишно партньорство между МВР и Технополис за подкрепа на пострадалите семейства на служители от системата на МВР. През 2014 г., след придобиването й от Видеолукс Холдинг, веригата хипермаркети Практикер се присъедини към благотворителната кампания.\r\nТехнополис и Практикер благодарят на всички партньори, с чиято помощ са осигурени средствата за подпомагане на пострадалите семейства.", "date": "2018.12.05", "title": "94 деца на загинали и пострадали полицаи ще получат подаръци от Технополис и Практикер"}
{"url": "https://www.dnes.bg/travel/2018/12/05/koledniiat-shoping-zabavlenie-ne-dosadno-zadyljenie.395554", "text": "Всяка година по това време получаваме хиляди съвети: да не отлагаме противогрипната ваксина, да сменим навреме гумите на колата, и дори да не се тагваме в социалните мрежи по празниците. Ето и няколко идеи как да направим коледното пазаруване по-приятно.\r\nНе отлагайте! Винаги изскача нещо по-важно, \"замотаваме\" се и всичко остава за последния момент. Така рискуваме романтичната представа за коледния шопинг да бъде изместена от притеснението дали и кога ще успеем да се справим със списъка си.\r\nРазбира се, може да пазарувате и онлайн, без да се налага да чакате на опашки или да търсите място паркомясто.\r\nМодерното пазаруване по интернет има предимства пред офлайн магазините. Пести време, позволява лесно сравнение на оферти и е безспорно удобство, ако знаете какво точно търсите.\r\n                    \n                    \n                Онлайн пазаруването защитава и потребителските права- ако прецените, може да върнете стоката до 14 дни.\r\nАко сте избрали този вариант или планирате да изпратите подаръци в друг град, трябва да имате предвид, че сега е най-натовареният период в годината. За един месец броят на пратките нараства неколкократно, затова и от Спиди съветват да не отлагаме изпращането за последния момент.\r\n\r\nТака може да решите кога точно ще оставите или ще получите пратката и ще спестите пари. Световна практика е услугата да е по-евтина от премиум услугата \"Доставка до адрес\". Цените на пратките \"офис-офис\" при \"Спиди\" започват от 2.55 лв. Компанията има мрежа от около 450 точки и над 50 автомата, които се зареждат рано сутринта и клиентът може да избегне чакането на опашка.\r\nОт Спиди съветват и да се използват над 50-те автомата за пратки, които компанията предлага. Там цената е още по-ниска (започва от 1.28 лв.) Автоматите са в , които имат паркинг и по-дълго работно време.\r\nЧрез новата функционалност на сайта на Спиди може да подготвите пратката си за изпращане с няколко клика на мишката и да спестите още време.\r\n\r\n, който се изпраща чрез sms и Viber позволява лесното пренасочване. Ако сте изпратили подаръци достатъчно рано, но получателят има по-удобен офис за получаване в града си и иска пратката за следващ ден, пренасочването ще е безплатно, обясняват от компанията.", "date": "2018.12.05", "title": "Коледният шопинг – забавление, не досадно задължение"}
{"url": "https://www.dnes.bg/stranata/2018/12/05/vtori-dubyl-pametnik-na-apostola-v-ruse.395594", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНай-после Русе ще има паметник на Апостола на свободата Васил Левски. След неуспешното първо издание на националния конкурс, вторият опит завърши с обявяването на победител, предаде.\r\nПаметникът трябва да е готов в срок от една година, а идеята е на Инициативен комитет от русенци, които смятат, че в града на Баба Тонка трябва да има монумент на Апостола.\r\nЗа победител в конкурса 11-членното жури избра проекта на русенския скулптор Даниел Кънчев и архитект Силвия Славова, които са си поставили амбициозна задача.\r\nБъдещият паметник ще е висок 3 метра и ще бъде поставен върху постамент. Месингът за изработката му ще бъде осигурен от военното министерство.\r\nЗа изграждането на паметника ще бъде открита дарителска сметка, която да набере нужната сума от 120 000 лева.\r\n ", "date": "2018.12.05", "title": "Втори дубъл: Паметник на Апостола в Русе"}
{"url": "https://www.dnes.bg/rusia/2018/12/05/moskovskoto-letishte-sheremetievo-shte-se-kazva-i-pushkin.395597", "text": "Главното летище на Москва - \"Шереметиево\", вече ще носи и името на руския поет и писател Пушкин (1799-1837), показват резултатите от всенародно допитване в Русия, предаде Франс прес.\n\r\nДопитването имаше за цел да се прекръстят няколко десетки летища на руски градове. Резултатите бяха обявени снощи по държавната телевизия.\n\r\n\"Подкрепяме това решение\", каза говорителката на летище \"Шереметиево\" Анна Захаренкова. Тя увери, че новото название на летището няма да се отрази на комуникациите с екипажите на самолетите.\n\r\nПромяната ще бъде официално регистрирана на по-късна дата, пише БТА.\n\r\nСпоред други резултати от националното допитване друго столично летище - \"Домодедово\", ще носи името на руския учен от 18-и век Михаил Ломоносов.\n                    \n                    \n                \r\nЛетището на Южносахалинск на остров Сахалин, северно от Япония, вече ще носи името на писателя Антон Чехов (1860-1904), който е публикувал пътепис за съществувалата там каторжна колония.\n\r\nЛетището на Мурманск в Северозападна Русия пък ще бъде кръстено на последния руски цар Николай Втори, който е екзекутиран със семейството си от болшевиките през 1918 г.\n\r\n ", "date": "2018.12.05", "title": "Московското летище \"Шереметиево\" ще се казва и \"Пушкин\""}
{"url": "https://www.dnes.bg/stranata/2018/12/05/pak-incident-s-asansior-ima-li-vinoven.395598", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПредстои изготвянето на съдебно-технически експертизи на асансьора, който пропадна в болница \"Света Анна\" във Варна. Осем души пострадаха, най-сериозно една жена, която е с изкълчване на коленните стави и остава на лечение в болницата.\r\nАсансьорът е в експлоатация от близо 40 години. Поддържан е редовно и има сертификат, че е в изправност.\r\nКаква е причината за инцидента - дали претоварване или техническа неизправност, ще проверява прокуратурата във Варна.\r\n\"Не е трябвало изобщо да могат да се качат в този асансьор толкова много хора и той да тръгне. Той не отговаря на изискванията за безопасност. В същия тип асансьор се случи инцидента в \"Майчин дом\". За 8 години не са обезопасени тези асансьори с едно най-обикновено претоварващо устройство\", коментира в \"България сутрин\" главният секретар на Българската асансьорна организация Николай Маринков.\n\n\r\n                    \n                    \n                По негови думи този асансьор е произведен от Държавния асансьорен завод, който е затворен през 1994 г. и има ясна инструкция, която казва в зависимост от това за какво се ползва асансьорът, на каква честота трябва да се правят малки, средни и капиталови ремонти.\r\nТой допълни, че от 90 00 асансьора, произведени от този завод по тази инструкция, нито един от тях не е ремонтиран по нея. Според него машината не би трябвало да се счупи, ако е следвана инструкцията на производителя.\r\n\"Никой от нас не кара автомобил на 40 години, нито има пералня или телевизор на 40 години. Това е техика, която си е изживяла времето. По-важното е, че това са асансьори, които дори да бяха поддържани перфектно, те нямат множество съоръжения за сигурност и трябва да се вземат мерки\", настоя Маринков пред .\r\nТой посъветва да не се качваме в асансьор, който ни изглежда съмнителен. Ако е шумен, с ръчни врати и с очевидно ужасен вид - това е знак, че не е поддържан.", "date": "2018.12.05", "title": "Пак инцидент с асансьор: Има ли виновен?"}
{"url": "https://www.dnes.bg/politika/2018/12/05/moskovski-si-trygva-ot-parlamenta-otiva-v-banka.395611", "text": "Ивайло Московски вече не е депутат от ГЕРБ. Той подаде оставка на 30 ноември, а днес народните избраници го освободиха от поста.\r\nНа 20 септември правителството номинира Московски за вицепрезидент на Черноморската банка за търговия и развитие.\n\r\nПостът в банката се заема на ротационен принцип.\r\nИвайло Московски беше министър на транспорта и информационните технологии, но подаде оставка, заедно с вътрешния и регионалния министри, след тежката катастрофа с автобус до Своге, при която загинаха 20 души.\r\nСлед оставката се върна като депутат от ГЕРБ в парламента.\r\nСлед като от днес вече не е той няма да заема място на депутатските банки на мястото му се заема от Ралица Добрева от Плевен.\r\n ", "date": "2018.12.05", "title": "Московски си тръгва от парламента, отива в... банка"}
{"url": "https://www.dnes.bg/notifikacii/2018/12/05/izchezna-edinstvenata-lineika-na-bolnica-ioan-pavel.395592", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМистериозно изчезна единствената линейка на хематологичната болница \"Йоан Павел\" в София. Това се случва само месец, след като от лечебното заведение бяха откраднати всички скъпоструващи лекарства, планирани до края на годината. От болницата съзряха опит за умишлен фалит, предаде .\r\nХематологията има топла връзка със столичната Пета градска болница. Преди повече от месец крадци влизат в здравното заведение, преминават през вътрешния двор и нахлуват в аптеката на специализираната болница. В понеделник изчезва и единствената линейка.\r\nПрез октомври, при акция на ГДБОП и Специализираната прокуратура, длъжностни лица от различни болници бяха привлечени като обвиняеми заради злоупотреба с лекарства за онкоболни.\r\n                \n                Трима от тях, включително и управителя, са от хематологията.\r\nОт СДВР съобщиха, че издирват крадеца на линейката. От лечебното заведение са категорични, че ще продължат дейността си и ще използват таксиметрови автомобили, за да превозват пациентите си.", "date": "2018.12.05", "title": "Изчезна! Единствената линейка на болница \"Йоан Павел\""}
{"url": "https://www.dnes.bg/top-novini/2018/12/05/sofiia-kato-na-voina-kalashnici-v-kutii-novi-pistoleti-barut.395619", "text": "\n\r\nОгромно количество оръжие е заловено при спецакция в София и село Габарево до Павел баня, съобщиха на брифинг в ГДОБП.\r\nПри обиските са намерени автомати \"Калашников\", пистолети и муниции.\r\nПо-голяма част от конфискуваното е опаковано в торби и кутии. Една част от оръжието е ново. Намерени са и наркотици.\r\nВ София част от намереното е било складирано в гараж в жк. \"Гео Милев\".\r\nОбиските са започнали преди няколко дни, има и 7 души, които са арестувани за 24 часа, сред тях и ирански граждани.\r\nЗам.-главният прокурор Иван Гешев обяви, че задържаните участници в бандата са с висящи присъди, освен организаторът на групата, който е с присъда, но на първа инстанция.\r\n                \n                Именно той е арестуван, докато влизал в гараж в жилищен блок в столицата. В събота там са открити над 80 автомата \"Калашников, \"Скорпион\"-и, 8 кг черен барут. Открити са десетки спусъци за РПГ-та и десетки хиляди патрони, добави той.\r\n\"Не съм виждал друг път такова количество оръжие. Става въпрос за 82 автомата. Такива имаме само в специалните части и баретите. А заглушителите са правени само за нашите барети\", обяви на брифинга министър-председателят.\r\nВчера беше проведена друга съвместна операция с ГДБОП, пак с десетки  автомати, свързани с изнасяне от завода в Казанлък“, допълни той и  уточни, че тази група е свързана с друга, която произвежда неистински  документи за самоличност.\r\n\"Намерени са израелски паспорти, канадски, италиански и всякакви  други. Вчерашните две реализации – още се работят, има задържани за 24  часа, но няма привлечени към наказателна отговорност“, каза още Иван Гешев.\r\nСред задържаните има и бивши  служители на завод \"Арсенал\" в Казанлък.  Човекът, у когото е открито оръжието, е бил представител на завода преди  години.\r\nЧаст от оръжието е изнасяно от \"Арсенал\" Казанлък, най-вероятно на части. Това е дългогодишен проблем, свързан с завода, призна Гешев. Поради това в завода ще бъде извършена сероизна проверка, защото не за пръв път се хваща оръжие, изнасяно оттам.\r\nТой обясни, че оръжието в София е доставено по друг канал.\r\nПрокурорът от Специализирана прокуратура Евгения Станкова допълни, че на 30 ноември е задържано лицето в момента на излизане от подземния гараж, управлявайки лекия автомобил. „Извършени са в условия на неотложност претърсвания и изземвания. Цяла нощ в гаража разследващите са извършвали претърсвания и изземвания, което е приключило в ранните часове на 1 декември“, добави тя.", "date": "2018.12.05", "title": "София, като на война! Калашници в кутии – нови. Пистолети, барут..."}
{"url": "https://www.dnes.bg/politika/2018/12/05/premieryt-za-oryjie-geit-i-specialnite-bareti-niamat-tolkova.395622", "text": "\r\nТака премиерът Бойко Борисов коментира операцията на ГДБОП, при която в гараж в столицата бяха задържани рекорден брой автомати.\r\nПред министрите в началото на днешното правителствено заседание той разясни, че качеството им е същото като на оръжието, което използват баретите.\n\r\nИменно разкритията около акцията отложиха и началото на работата на министрите.\r\n\"От оня ден арестуваме. Една рота автомати, пистолети, гранатомети, бяха броили до 40 хил. патрона, понеже до 40 хил. могат, и сега наново - повече са\", съобщи Борисов.\r\nПремиерът обяви още, че една част от задържаното оръжие е на практика платено от държавата чрез контролирана доставка. ", "date": "2018.12.05", "title": "Премиерът за \"Оръжие гейт\": И специалните барети нямат толкова! "}
{"url": "https://www.dnes.bg/stranata/2018/12/05/mvr-na-krak-9-godishen-ot-irak-izbiaga-ot-dom.395616", "text": "Полицията в Нова Загора издирва 9-годишния Ибрахим Халаф Али, гражданин на Ирак. \r\nНа 3 декември, около 18 часа, момчето е напуснало Комплекса за социални услуги за деца и семейства \"Детство за всички\" в село Асеновец. 9-годишното дете е било настанено там на 26 ноември.\r\nДетето е с нормално телосложение, кафяви очи и черна коса.\r\nВсички, които имат информация за момчето, могат да сигнализират на тел. 112 или в най-близкото районно управление на МВР.", "date": "2018.12.05", "title": "МВР на крак, 9-годишен от Ирак избяга от Дом "}
{"url": "https://www.dnes.bg/obshtestvo/2018/12/05/broiat-na-pedofilite-v-neta-raste-metodite-im-vse-po-originalni.395507", "text": "С развитието на технологиите се развиват и киберпрестъпленията. Нови видове измами навлизат в България. Мрежата става средство за набиране на жертви на трафик на хора. Все повече педофили са заловени у нас да злоупотребяват сексуално с деца, използвайки интернет.\r\n\r\n\"През ноември приключиха успешно осем операции. Един от тях се свързвал с деца през Facebook, набирал е информация – телефонни номера и адреси. Използвайки данните, е публикувал в сайтове за запознанства сексуални обяви от името на децата и ги е заплашвал, че ако не се срещнат с него, ще изпрати линкове към тези обяви на близките им. Целта му е била да осъществи сексуални актове с тях\", заяви Явор Колев от ГДБОП пред \"Труд\".\r\n                    \n                    \n                По думите му другите седем педофили са разпространявали материали със сексуална експлоатация на деца. Той уточни също така, че броят на задържаните педофили се е увеличил в сравнение с миналата година, когато са били около 80.\r\n\r\n\"Популярните социални мрежи като Facebook набират все повече профили, а и самите педофили ловят жертви през тях. Много малки деца без родителски контрол си откриват профили, публикуват предизвикателни снимки, за да впечатлят съучениците си, например. Те се наблюдават и от престъпниците, и децата стават лесна плячка\", обясни Колев.\r\nТой допълни, че обикновено педофилите създават фалшиви профили и се правят на връстници на тези деца, изпращат покана за приятелство, започват комуникация в месинджър.\r\n\"Те са изкусни психолози и предизвикват децата да си покажат бельото, а след това да се съблекат. От тези снимки започва изнудването, което ескалира до сексуални актове пред камера. С тези записи те, освен че задоволяват извратените си желания, изнудват децата да продължават да правят клипове и да привличат приятели в тази дейност\", каза той.\r\nСпоред данните, търсещите реален сексуален контакт с дете са само 10% от общия брой на педофилите, които търсят материали с детска сексуална експлоатация.\r\n\n\r\n\"Според международната статистика, 95% от педофилите са мъже. В България нямам спомен да сме работили по случаи с жени, занимаващи се с такава дейност. У нас педофилите са мъже на възраст от 20 до 50 г. Сред тях има и семейни с деца, но обикновено това са самотни хора\", обясни началникът на \"Киберпрестъпност\".\r\n\"Имаме педофил, който работи като аниматор, а е осъден 2008 г. на лишаване от свобода. Има и педофили дисководещи на тържества с непълнолетни. Има и педофил, създал фондация за откриване на деца таланти в областта на спорта. Тези хора би трябвало да подлежат на регистрация и да имат законови забрани за достъп до деца\", каза още той.\r\n\r\n\"От десетилетия са популярни и т.нар. романтични измами, извършвани от хора от Нигерия, Гана и др. Те създават профили във фейсбук на американски генерали, сприятеляват се със самотни жени в България и ги изнудват да им изпращат пари. Имаме случаи, в които са изпратени 60-70 хил. евро., ипотекирани жилища, взети заеми. След като жената разбере за измамата, дълго не може да повярва, изпада в психологически срив, което в много случаи води до фатален изход\", обясни Колев.\r\nПо думите му популярни са и измамите, в които млади жени изпращат покани за приятелство във Facebook на мъже. Жените се събличат пред камера и приканват жертвите си да направят това, записват действията им и после ги изнудват. Те искат от 3 до 5 хил. евро, за да не разпространят материалите.\r\n\n\r\n\"Хакерите са се добрали до бази данни на електронни пощенски услуги и заплашват жертвите си, че имат достъп до компютъра им, наблюдават ги от камерата и имат записи от нея – какво са правили, докато са гледали порно сайтове. За да не публикуват информацията, искат суми дори до 10 хил. долара в криптовалута\".\r\nСъветите са периодично да променяме паролите си, да използваме сложни пароли с различни символи, да ползваме лицензиран антивирусен софтуер и лицензирани продукти, да не ползваме торент тракери, да не отваряме писма с прикачени файлове в имейлите си.\r\n\r\n\"От 2016 г. периодически спам кампании призовават от името на български институции да отворим файлове, в които има писмо, да речем, от НАП, от съдия изпълнител или компания за бързи кредити. Хакерите ни заплашват, че ще бъдем санкционирани от НАП или ще ни бъде заведено дело. Така ние отваряме прикачен към писмото файл, съдържащ зловреден код, който заразява компютъра ни и го прави достъпен за престъпниците\", заяви Явор Колев.\r\n\n\r\nПо думите на  началникът отдел \"Киберпрестъпност\" щетите от киберпрестъпления в световен мащаб са 1000 млрд. долара годишно. Тук влизат и финансовите – новите типове престъпления, както и старите, като скимирането на банкови карти от банкомати, и кражбата на информация от кредитни и дебитни карти чрез изпращане на фишинг сайт с данни от тях.\n\r\nРаботи се в ежедневен контакт със страните членки на Европол и Интерпол. Конвенцията по киберпрестъпност на Съвета на Европа не ангажира само европейските страни, а към нея са се присъединили над 86 държави и са синхронизирали с нея законодателството си, така че едно престъпление в интернет да е такова във всяка. \r\n ", "date": "2018.12.05", "title": "Броят на педофилите в нета расте. Методите им – все по-оригинални!"}
{"url": "https://www.dnes.bg/cars/2018/12/05/superkamerite-na-kat-haknati-radar-detektor-v-kolata-gi-lovi.395567", "text": "Радар-детектор, който е позволен за използване у нас, може да спаси всеки водач от новите суперкамери на КАТ, които ще заработят за Коледа.\r\nЗа разлика от триногите – новите суперустройства работят на принципа на т.нар. ефект на Доплер и сигналът им се улавя от детекторите в автомобилите, пише \"Телеграф\".\n\n\n\r\nКъм момента модерните радари на Пътна полиция се тестват и до Рождество Христово се очаква да започнат да следят от движение и на място за превишена скорост, липса на \"Гражданска отговорност\", издирвани и оперативно интересни за МВР автомобили, съобщиха от ръководството на КАТ.\r\nIT експерти обаче твърдят, че устройствата могат да се засичат от радар-детектори, тъй като действат на т.нар. ефект на Доплер. Това значи, че антената непрекъснато излъчва ВЧ сигнал с известна вълнова дължина (честотата на предаване) и го прихваща след отразяването и при наличието на радар-детектор, той ще предупреждава водачите, че до броени секунди разстояние има вероятност, ако са в нарушение, да бъдат заснети и по-късно глобени.\r\n                    \n                    \n                От КАТ обясняват, че в левия долен ъгъл, под предния регистрационен номер, на всяка от патрулките със суперкамери има радарен сензор, който ще разчита какво пише на всяка автомобилна табела, с което колата на КАТ се разминава.\r\nНа дисплей в купето униформените разбират веднага дали водачът е в нарушение. Ако е така, камерата на покрива на колата прави снимка и веднага се издава санкция.\r\n\"Дори агресивното поведение на пътя ще се заснема и полицаите ще спират на място такива водачи\", уточни шефът на  \"Пътна полиция\" комисар Росен Рапчев.\r\n ", "date": "2018.12.05", "title": "Суперкамерите на КАТ – хакнати! Радар - детектор в колата ги лови"}
{"url": "https://www.dnes.bg/notifikacii/2018/12/05/zarejdame-benzin-pod-2-leva-dizelyt-trygva-ot-1-99-lv.395582", "text": "Цената на бензина в много обекти на големи вериги бензиностанции мина под 2 лв. за литър. \r\nСредната цена на горивото в бензиностанциите на \"Лукойл\" вчера беше 1,99 лв. като понижението само за ден е с 5 ст., сочат данни на сайта fuelo.net.\n\n\n\r\nСредната цена на бензина за цялата страна е 2,04 лв. за литър. \r\nПри дизела средната цена се понижи до 2,24 лв. за литър, като най-ниската регистрирана цена на дизела е 1,99 лв.\r\nТака се сбъднаха думите на председателя на Българската петролна и газова асоциация Валентин Златев, който в края на миналата седмица прогнозира, че цените на горивата ще паднат още в близките дни. \r\n                \n                На 30 ноември цената на петрола сорт Брент на международните пазари се понижи до 58,48 долара за барел. А отразяването на котировките на петрола в цената на горивата става след броени дни. \r\nПрез първите дни на декември цената на петрола отново тръгна нагоре и вчера беше 63 долара за барел. Причина за това е очакването Организацията на страните производителки на петрол (ОПЕК) да обяви съкращения на добива.\r\n ", "date": "2018.12.05", "title": "Зареждаме бензин под 2 лева. Дизелът тръгва от 1,99 лв."}
{"url": "https://www.dnes.bg/snimka-na-denia/2018/12/05/vremeto-v-sriada-viatyr-shte-razsee-toksichnite-mygli.395583", "text": "Днес ще бъде облачно със слаби валежи от дъжд, в планините от сняг. Главно в Дунавската равнина до обяд ще има условия за поледици. Ще се появи север-северозападен вятър, през деня ще е умерен до силен и с него мъглите в низините ще се разсеят. \r\nПреобладаващите минимални температури ще са от минус 4 до 1 градуса, а максималните - между 3 и 8 градуса, сочи  на синоптиците от НИМХ.\r\nВечерта, с понижението на температурите, дъждът в Североизточна България ще премине в сняг, но ще е в процес на спиране, а от запад ще започне разкъсване на облачността.\r\nНад Черноморието ще е облачно на места с превалявания от дъжд или с ръмежи. Ще се появи умерен до силен северен вятър. Максималните температури ще са от 4-5 градуса в северните, до 9-10 градуса в южните райони. Температурата на морската вода е 9-10 градуса. Вълнението на морето ще е 3 бала и вечерта ще се усили.\r\n                \n                В планините ще е предимно облачно, на места с превалявания от сняг. Ще духа силен вятър от запад-северозапад и с него ще нахлува студен въздух. Температурите ще се понижават и към 14.00 часа на височина 1200 метра ще е около 0 градуса, на 2000 метра - около минус 4 градуса.\r\nВ четвъртък, 6 декември, вятърът постепенно ще отслабне, най-късно, към вечерта, в Източна България. Облачността ще се разкъса и ще намалее, а дневните температури слабо ще се понижат.\r\nВ петък, 7 декември, в западната половина от страната ще е почти тихо и в равнинната част отново ще има условия за мъгли и ниска облачност, на места - трайни и температурите там ще остават ниски, близки до 0 градуса. Повече слънце и затопляне ще има в източната половина от страната и в планините.\r\n ", "date": "2018.12.05", "title": "Времето в сряда: Вятър ще разсее токсичните мъгли!"}
{"url": "https://www.dnes.bg/sofia/2018/12/05/viladjiite-v-bankia-i-pancharevo-s-po-visok-danyk.395584", "text": "14 829 собственици на вили в Банкя, квартал \"Панчарево\" и Природен парк \"Витоша\" ще плащат по-висок данък от 2019 г.\r\nСтоличната община увеличава данъка за имоти в курортни селища, които не са основно жилище, след като парламентът промени Закона за местните данъци и такси.\r\nВ София със статут на балнеолечебни курорти са Банкя и \"Панчарево\", а парк \"Витоша\" е планински курорт.\r\nСпоред закона се дава възможност на общинските съвети да изберат какво да е увеличението на данъка. \r\nЗа имоти в курорти от национално значение като Банкя то може да е от 5 до 7 промила върху данъчната оценка, а за такива от местно значение – от 4,5 до 6 промила.\r\n                    \n                    \n                Зам.-кметът по финанси на столицата Дончо Барбалов е внесъл предложение – повишението на налога да е минимално - 5 промила за имот в Банкя и 4,5 промила – за кв. \"Панчарево\" и парк \"Витоша\", пише \"\".\r\nПромените няма да засегнат собствениците, за които имотите в тези селища са основни жилища. Те ще продължават да плащат както досега половината от данъка, дължим за имот в София - 1,875 на хиляда върху данъчната оценка. \r\nАко обаче бъде установено, че даден собственик е посочил повече от един имот като основно жилище, той ще загуби правото на 50% отстъпка и ще плаща пълен данък за всеки от имотите си.\r\nПо данни от общинската данъчна система засегнатите от по-високия данък партиди в Банкя са 14 152, а в кв. \"Панчарево\" – 677.", "date": "2018.12.05", "title": "\"Виладжиите\" в Банкя и \"Панчарево\" с по-висок данък "}
{"url": "https://www.dnes.bg/akoshtete-vqrvaite/2018/12/05/kitaiskiiat-zodiak-harakteristiki-na-znaka-na-sviniata.395566", "text": "Свинята е последният знак от цикъла на китайския зодиак, който включва 12 зодии. Годините на Свинята са 1923, 1935, 1947, 1959, 1971, 1983, 1995, 2007, 2019, 2031, 3043 и т. н.\r\nПредстоящата 2019-а година ще е под знака на и се очертава като година на предизвикателства и промени. Според китайския зодиак тя ще започне на 5 февруари 2019 и ще завърши на 24 януари 2020 година.\r\nА ето какво трябва да знаем за самия знак на Свинята, прочетете в следващите редове.\r\n\r\nТе могат да са много упорити и истински инати. Но в името на мира могат да отстъпят от своя инат. Свинята обича да споделя това, което има с другите, но държи да поеме инициативата и да ѝ бъде отдадено значимото като инициатор на доброто дело. Представителите на този знак са чувствени натури, енергични, убедителни, много възприемчиви. Имайте предвид, че Свинята вижда и помни всичко.\r\n                    \n                    \n                Характерно за Свинята е, че обича истината и ще се опита да погледне нещата от всичките им страни, за да бъде възможно най-обективна. Не обичат и не могат да лъжат, затова съжителството с тях е много трудно – те винаги казват това, което мислят, дори и с цената да обидят близките си. Винаги се опитват да намерят баланса в това, което трябва да направят за себе си и това, което трябва за другите. Но ако сте ги излъгали веднъж, те спират да зачитат мнението ви занапред.\r\nСвинята е мъдър знак, умее да говори на различни теми и има много интереси. Обмисля това, което възнамерява да каже. Може да се доверите на нейното знание, тъй като тя проверява внимателно фактите, обича да се информира и да следи за всеки детайл. Но поради своята отдаденост на истината, може да бъде много критична към останалите и дори да отблъсне потенциални приятели.\r\n", "date": "2018.12.05", "title": "Китайският зодиак: Характеристики на знака на Свинята"}
{"url": "https://www.dnes.bg/eu/2018/12/05/rumynec-ubi-bylgarin-na-eskalator-v-madridskoto-metro.395585", "text": "54-годишен българин е убит вчера в метростанция Moncloa, съобщи вестникът на българите в Испания \"Нова Дума\". \r\nСпоред източници от полицията около 15:00 ч. жертвата Валентин С. се изчаквала по ескалатора, спорейки с друг мъж. След това двамата започнали да се бият, българинът получил няколко удара и паднал на земята, а предполагаемият извършител избягал. \r\nПо-късно разследващите задържали румънски гражданин, заподозрян за смъртта на сънародника ни.\r\nСъобщението, че в метростанцията има мъж в безсъзнание, е подадено следобед. Спешният медицински екип пристигнал на място и започнал да оказва първа помощ на Валентин.\r\nПри първоначалния преглед не изглеждало да е получил смъртоносен удар. Сърцето му обаче спряло и опитите за реанимация били безуспешни. \r\n                    \n                    \n                Впоследствие е установено, че българинът е получил няколко удара по тялото си, които биха могли да провокират смъртта му.\r\nДокато преглеждала охранителните камери на метро Moncloa, полицията установила, че българинът е станал жертва на агресия, и веднага започнала разследване на случая, окачествен като убийство. Малко след това е арестуван и предполагаемият извършител.\r\nСвидетели са потвърдили пред следователите, че двамата мъже – българинът и румънецът, са били обитатели на общински приют.\r\n ", "date": "2018.12.05", "title": "Румънец уби българин на ескалатор в Мадридското метро"}
{"url": "https://www.dnes.bg/zvezdi/2018/12/05/roni-o-sylivan-na-43-raketata-v-snukyra.395494", "text": "\n\r\nНа днешния 5 декември рожден ден празнува звездата на снукъра и любимец на милиони Рони О'Съливан. Роден през 1975 година в Уордсли, Англия, той става професионалист през 1992 година.\n\r\nНеговият бърз начин на игра му печели прозвището Ракетата. Той е смятан от много почитатели на снукъра за един от най-талантливите играчи в историята на този спорт.\n\r\nБаща му е англичанин, а майка му е от остров Сицилия.\n\r\nКогато е бебе семейството му е в сериозни финансови затруднения, което кара родителите му да започнат малко странен бизнес – да отворят секс-шоп.\n                    \n                    \n                \r\nПрез 1992 година баща му влиза в затвора за убийство в английски бар. Излиза на свобода през 2010 година.\n\r\nБъдещият шампион още от малък се влюбва в снукъра и той е едно от любимите занимания на малкото дете.\n\r\nЗаради необикновения си талант, със специално разрешение на професионалната лига придобива статут на професионален състезател едва на 16 години.\n\r\nРакетата държи рекорда за най-млад победител от ранкинг турнир в историята на снукъра. Той печели Британско първенство през 1993 г., когато е едва на 17 години.\n\r\nКато всеки британец Рони обича да играе футбол, а освен това и голф.\n\r\nО`Съливан има три деца.", "date": "2018.12.05", "title": "Рони О'Съливан на 43: Ракетата в снукъра"}
{"url": "https://www.dnes.bg/stranata/2018/12/05/krasiva-izmamnica-zavleche-naivnik-ot-neta-s-1100-leva.395586", "text": "Жена от град Камено измамила жител на село Равнец, че иска да живее с него, но е болна.\r\nТя разказала на наивника и че е много красива, но трябва да се лекува и за целта той и превел пари. Двамата се запознали в социалните мрежи, съобщиха от МВР.\r\nМераклията за семейно щастие състрадателен мъж превел на части сумата от 1 120 лв., но след като поразпитал свои познати, разбрал, че е измамен и сигнализирал в полицията. \r\n35-годишният мъж й изпращал парични преводи за времето от 09.11.т.г. до 12.11.т.г.\r\nЖената е криминално проявената Й.Й., вече е направила пълни самопризнания и е върнала доброволно сумата, получена чрез измамата, съобщиха от РПУ – Камено.\r\n ", "date": "2018.12.05", "title": "\"Красива\" измамница завлече наивник от нета с 1100 лева"}
{"url": "https://www.dnes.bg/stranata/2018/12/05/poreden-den-s-mrysen-sofiiski-vyzduh-i.395593", "text": "В големите градове отново е отчетено замърсяване на въздуха по данни на \"Air Quality Index\" на Европейската комисия. \r\nДанните от тази сутрин показват, че концентрацията на фини прахови частици е над нормите в редица градове. \n\n\n\r\nНай-мръсен е въздуха в София, където превишенията са от 4 до 6 пъти над нормата. \r\nНай-големи стойности са регистрирани в \"Надежда\", \"Павлово\", \"Хиподрума\" и \"Младост\".\r\nЗамърсен е въздухът и в Пловдив, Горна Оряховица, Шумен, Перник, Видин, Смолян и Благоевград, където превишението на ФПЧ е около 2-3 пъти.\r\nЗапрашване, но в по-малка степен е отчетено във Враца, Плевен, Добрич, Варна, Девня, Сливен, Хасково и Кърджали, предаде \"Фокус\".", "date": "2018.12.05", "title": "Пореден ден с мръсен софийски въздух. И?"}
{"url": "https://www.dnes.bg/za-da-se-razbirame/2018/12/05/moje-li-dylgogodishnata-vryzka-da-sysipe-liubovta.395564", "text": "Когато сте били с някого в продължение на няколко години, може да бъде наистина разочароващо и болезнено да забележите, че любовта помежду ви е изчезнала. Чувствата, които са ви събрали някога, са се изпарили. На тяхно място са се появили други, за съжаление пагубни за дългата ви връзка, която е пред своя край.\r\nАко сте все още заедно заради доброто старо време или защото все още се залъгвате, че се обичате, вижте признаците, които показват, че дългата ви връзка е изчерпана.\r\n\r\nНе е нужно аферите да са сексуални. Емоционалната изневяра е не по-малко показателна за желанието за бягство от настоящата връзка. Обикновено партньори, които се чувстват изтощени във връзката си, още повече ако тя е дългогодишна и безперспективна, изпитват подобни мисли и желания.\r\n                    \n                    \n                Често подобни афери, били те физически или емоционални, не издържат дълго във времето. Те просто показват, че вече не обичате настоящия си партньор и това е достатъчно.\r\n\r\nЗапочнали сте да се обиждате, да се карате по-често, да си разменяте язвителни думи, от които другият е силно наранен. Това е така не само защото не се обичате вече, а и защото сте имали твърде много време да научите слабите места на другия и да удряте там, където най-много боли. А най-лошото е, че го правите без да съжалявате след това. \r\n", "date": "2018.12.05", "title": "Може ли дългогодишната връзка да съсипе любовта?"}
{"url": "https://www.dnes.bg/notifikacii/2018/12/05/silen-trus-v-nova-kaledoniia-opasnost-ot-cunami.395595", "text": "Регистрирано е много силно земетресение с магнитуд 7.5 в района на Нова Каледония. Обявена е опасност от цунами.\r\nЗеметресението е станало в 6.18 българско време (15.18 местно) на 315 километра източно от столицата Нумеа на дълбочина около 10 км. под земната повърхност. Усетено е много силно на територията на острова.\r\nВсе още няма информация за пострадали хора и нанесени материални щети, тъй като епицентъра е сравнително далеч от сушата. \r\nНова Каледония е остров в Тихи океан, бивше владение на Франция. Намира се източно от Австралия, а населението му наброява около 280 хил. души.\r\nПоследвали са и вторични трусове с магнитуд от 5.9 по Рихтер в 6.28 и 6.30.", "date": "2018.12.05", "title": "Силен трус в Нова Каледония. Oпасност от цунами!"}
{"url": "https://www.dnes.bg/sofia/2018/12/05/myj-zagina-pri-katastrofa-na-carigradsko-shose.395599", "text": "Мъж  на 41 години загина, а 14-годишно дете е в тежко състояние в \"Пирогов\" след катастрофа на \"Цариградско шосе\" в София.\r\nИнцидентът е станал през изминалата нощ, съобщи БНР. \r\nАвтомобилът е бил в подлеза, водещ към булевард \"Алея Яворов\".\r\nВодачът вероятно е изгубил контрол над колата и се е ударил в бетонната стена.\r\nПо случая тече разследване.", "date": "2018.12.05", "title": "Мъж загина при катастрофа на \"Цариградско шосе\""}
{"url": "https://www.dnes.bg/index/2018/12/05/receptata-dnes-pechena-pystyrva-za-nikulden.395498", "text": "\r\n2 пъстърви\r\n2-3 супени лъжици зехтин\r\n1 лимон\r\n3-4 стръка магданоз\r\n1 щипка розмарин\r\n1 щипка сол\r\n1 щипка черен пипер\r\n \r\n\r\n \r\nНамажете пъстървите със зехтина. Оваляйте ги в подправките като предварително сте нарязали на ситно магданоза. Изстискайте сока от половината лимон. Полейте добре рибите с него. От втората половинка на лимона нарежете няколко резена и ги подредете върху рибите. Увийте стегнато с фолио.\r\n \r\nПечете на предварително загрята на 200 градуса фурна за около 20 минути.\r\n\r\n", "date": "2018.12.05", "title": "Рецептата Dnes: Печена пъстърва за Никулден"}
{"url": "https://www.dnes.bg/obshtestvo/2018/12/05/izpisvat-gi-ot-bolnica-no-niama-koi-da-gi-pribere.395589", "text": "Двама пациенти на Клиниката по нервни болести на пловдивската болница \"Св. Георги\" продължават болничния си престой няколко месеца, защото нямат близки и роднини, които да ги приемат, както и няма места за тях в различни социални институции.\r\n \r\nЗа единия пациент извънредният престой, след изтичане на клиничната пътека, е три месеца, а за другия – два, съобщиха от лечебното заведение. \r\nОт там подчертаха пред \"Дарик\", че казусът е често срещан и за него е създадена наредба, която на практика се оказва неприложима заради липсата на места в социални институции.\n\r\nДвамата пациенти са мъже на възраст около 60 години - единият е от Пловдив, а другият от Карлово. Първият пациент е постъпил за лечение на исхемичен инсулт на 21 август т. г., има становище от ТЕЛК от 2010 г., а от 20 септември 2018 г. има и психиатрична експертиза. От клиниката са направили запитване за настаняване в Дом за социално подпомагане в град Карлово. До момента за неговото лечение УМБАЛ \"Свети Георги\" е изразходвала 1196 лв., а стойността на клиничната пътека е 730 лв.\r\n                    \n                    \n                Доста по-фрапираща е сумата, изразходвана за престоя на втория пациент, който е приет на 23 септември. Става въпрос за 10 877 лв., като стойността на клиничната пътека е 600 лв.\r\n \r\nДо момента лечебното заведение е предприело всички необходими законови мерки, които се изискват в случаите, когато при изписване на пациент не може да се осъществи връзка с негови близки или тези близки откажат да го приемат. Тъй като в момента са налице и двете описани ситуации, болницата е потърсила съдействие от Дирекция \"Социално подпомагане\" за извеждане на пациентите и тяхното настаняване в подходяща институция.\n\r\nДосега обаче не е предложено решение на проблема след като се оказва, че чл. 26, ал. 3 от Наредбата на практика е неприложим, поради липсата на свободни места в институциите за настаняване на тази категория пациенти.\r\n \r\nЗаради залежаването общото здравословно състояние на двамата пациенти се влошава, защото Клиниката по нервни болести, подобно на всички други звена на УМБАЛ \"Свети Георги\", предлага активно лечение, но не и следболнично възстановяване или палиативни грижи, които са предмет на извършване от друг вид заведения. \r\nВследствие на влошаването се налага лечение по други клинични пътеки, но все пак тези пациенти не могат да останат буквално да живеят в болницата, защото и за самите тях това не е полезно, коментираха от клиниката.\n\r\n\"Двамата мъже са здравно осигурени, но дори и да не са, проблемът е в това, че няма кой да плати разходите на болницата след приключване на лечението им\", сподели адвокат Мария Шаркова.\n\r\nЮристът обясни, че непрекъснато настояват за законодателно решение на проблема, но досега резултат от всичките писма, които болницата е изпратила до различните институции, няма.\r\n \r\nПо думите й, в дългосрочен план казусът може да се реши чрез създаването на повече места за палиативни грижи, повече хосписи и възможности за обгрижване на пациентите.\n\r\nБолницата ще продължи да пише писма до институциите и да организира срещи с техни представители. Има случаи, когато пациенти, от невръстна до преклонна възраст са оставали в различни звена на УМБАЛ \"Свети Георги\" за много продължителен период от време, подчертаха още от лечебното заведение.", "date": "2018.12.05", "title": "Изписват ги от болница... но няма кой да ги прибере!?"}
{"url": "https://www.dnes.bg/travel/2018/12/05/na-lakom-britanec-kebapcheto-ni-mu-krivo-sydi-turoperator-no.395588", "text": "30-годишен британец ще трябва да плати 9000 паунда, или близо 20 000 лева, след като опита да излъже, че е преживял голямо страдание заради отравяне с храна по време на почивка в България.\r\nТом Оуки бе завел иск за 2500 паунда към туристическия оператор \"Tui\", осигурил му през 2015-а ваканцията в Слънчев бряг.\r\nВ него твърди, че е получил диария и силни стомашни болки вследствие на лошата хигиена в 5-звезден хотел в курорта.\r\nЧувствал се толкова зле, че два дни не могъл да стане от леглото в хотелската си стая, заради което пропуснал предплатена екскурзия с корабче в Черно море.\r\nОткрити във Facebook снимки на неговата приятелка обаче показват как двамата се забавлявят на палуба в дните, за които твърди, че е бил болен.\r\n                    \n                    \n                На други се вижда как пият коктейли и се хранят до насита в родни ресторанти. Разследващите се натъкнали и на нейно съобщение, че са имали \"прекрасна двуседмична почивка в България\".\r\nЗатова съдът в Нортхамптършър не само отхвърли финансовите му претенции, но постанови да покрие всички разходи по делото на \"Tui\" в размер на 9000 паунда.\r\nОсвен това зам. областният съдия Джон Джоузеф изпрати искане до полицията Том Оуки да бъде разследван за извършване на криминално престъпление, което е прецедент.\r\n\"Надявам се това съдебно решение да бъде послание към всеки, който мисли да отправя фалшиви съдебни искове за заболяване по време на почивка\", казва пред \"Мейл он съндей\" Андрю Флинтъм, директор в туристическата агенция.\r\nПо думите му все повече британци се опитват да изкарат нечестно пари по този начин, като исковете за болести при почивка са се увеличили с 434% от 2016 г.\r\nТуроператорите обвиняват за това адвокатски фирми, които действат на принципа: \"Ако не спечелим, не плащаш!\"", "date": "2018.12.05", "title": "На лаком британец, кебапчето ни му... криво. Съди туроператор, но..."}
{"url": "https://www.dnes.bg/business/2018/12/05/za-2018-iznesli-sme-s-40-89-poveche-tok-spriamo-2017.395591", "text": "Производството на електроенергия в периода 01.01.2018 г. - 02.12.2018 г. се е повишило с 1.74 на сто спрямо периода 01.01.2017 г. - 02.12.2017 г. Това показват последните оперативни данни на Електроенергийния системен оператор.\n\r\nДанните сочат, че от 1 януари 2017 г. до 2 декември 2017 г. са били произведени 41 363 392 мегаватчаса /MWh/ електроенергия, докато за аналогичния период на тази година произведеният ток е 42 084 333 MWh.\n\r\nПотреблението в страната за периода 01.01.2018 г. - 02.12.2018 г. спрямо 01.01.2017 г. - 02.12.2017 г. е спаднало с 3.79 пункта. Цифрите на ЕСО сочат, че през първите единайсет месеца на изминалата година са били изразходени 36 241 504 MWh ток, докато през същия период на тази година потребеното количество електроенергия е 34 868 070 MWh.\n                    \n                    \n                \r\nДанните показват, че от началото на годината от 1 януари 2018 г. до 2 декември България е изнесла с 40.89 процента повече ток спрямо този период на изминалата 2017 г. За периода 01.01.2018 г. - 02.12.2018 г. страната ни е изнесла 7 216 263 MWh електроенергия, докато в периода 01.01.2017 г. - 02.12.2017 г. - 5 121 888 MWh.\n\r\nС 2.44 процента по-малко е произведената електроенергия от базовите мощности като АЕЦ \"Козлодуй\", ТЕЦ \"Марица-изток 2\" и т.нар. американски централи - ТЕЦ \"ЕЙ И ЕС Гълъбово\" и ТЕЦ \"Контур Глобал Марица Изток 3\", показват още данните на ЕСО. Ако от началото на 2017 г. до 2 декември 2017 г. от базови мощности са били произведени общо 35 362 389 MWh, то за аналогичния период на тази година произведеният ток от базовите централи е 34 500 350 MWh.\n\r\nС 6.57 пункта по-малък е делът на възобновяемите енергийни източници /ВЕИ/ в преносната мрежа. През периода 01.01.2018 г. - 02.12.2018 г. техният дял е 1 117 282 MWh, докато за аналогичния период на 2017 г. делът на ВЕИ в преносната мрежа е бил 1 195 815 MWh.\n\r\nВятърните електроцентрали /ВяЕЦ/ от 1 януари до 2 декември тази година, които са участвали в преносната мрежа, са произвели с 6.26 процента по-малко ток. В този период отчетеният ток от ВяЕЦ в преносната мрежа е 645 295 MWh, докато за периода 1 януари до 2 декември миналата година произведеният ток от ВяЕЦ е бил 688 360 MWh.\n\r\nФотоволтаичните централи /ФЕЦ/, за периода 01.01.2018 г. - 02.12.2018 г. спрямо 01.01.2017 г. - 02.11.2017 г., са произвели с 0.97 по-малко електроенергия, с която те са участвали в преносната мрежа. За първите единайсет месеца на тази година от ФЕЦ е отчетен произведен ток, който е постъпил в преносната мрежа, от 355 971 MWh, докато за аналогичния период на миналата година отчетеното количество електроенергия е било 359 470 MWh.\n\r\nПри централите, които работят на биомаса, тази година се отчита спад на произведената електроенергия, която е постъпила в преносната мрежа, с 21.60 пункта. За периода 01.01.2018 г. - 02.12.2017 г. те са произвели 147 985 MWh, докато за аналогичния период на 2017 г. са били произведени 116 016 MWh.\n\r\n/БТА/", "date": "2018.12.05", "title": "За 2018: Изнесли сме с 40.89% повече ток спрямо 2017"}
{"url": "https://www.dnes.bg/stranata/2018/12/05/prevozvachite-ni-skochiha-sreshtu-paketa-makron.395610", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСъветът на Европейския съюз одобри промените в международните превози, станал известен като \"Пакета Макрон\".\r\nТекстовете предвиждат седмичната почивка на водачите да бъде извън шофьорската кабина. Освен това превозвачите трябва да се завръщат у дома най-малко на всеки четири седмици.\n\n\n\r\nЕдинствената промяна в споразумението е отпадането на задължителното връщане на камионите в страната, в която е регистрирана фирмата. Към днешна дата против мерките остават само България и Литва.\r\n\"Текстовете, които в момента са заложени като промени, до голяма степен не са изчистени, което внася голяма доза съмнение какво точно ще стане и как ще стане. Това, което трябва да се отбележи на този етап, според мен е, че в България има диалог и темата беше разбрана от хората. Това са 120 хиляди души, които ще пострадат\", коментира пред  Николай Рашков от УС на Съюза на международните превозвачи.\r\n                    \n                    \n                По неговите думи диалогът трябва да е съобразен с нуждите на бизнеса, така че той да може да оперира леко.\r\nРашков коментира, че днешният международен шофьор е гражданин на ЕС и може да почива, където пожелае и няма как превозвачите да бъдат ограничавани къде трябва да отидат.\r\nРашков обясни още, че транспортният работник не се задържа достатъчно дълго в дадена държава, за да може да бъде квалифициран и да бъде третиран като командирован работник. Той сподели, че текстовете ще бъдат внесени за гласуване в Еропейския парламент и там би трябвало да се разясни голяма част от нещата.\r\n\"Нашата основна цел е до това гласуване да потърсим диалога, но в същото време ние имаме задължение да защитим бизнеса си, така че ще направим всичко по силите си да постигнем дискутиране, но ако сме поставени пред свършен факт, ще предприемем всичко нужно, за да защитим бизнеса си\", заяви той.\n\r\n ", "date": "2018.12.05", "title": "Превозвачите ни скочиха срещу \"Пакета Макрон\""}
{"url": "https://www.dnes.bg/temida/2018/12/05/krusev-razsledvan-za-izolirashtite-podlojki-na-grafa.395626", "text": "Разследването срещу Евгени Крусев е за длъжностно престъпление, свързано с нарушение на Закона за обществените поръчки, обяви пред медиите главният прокурор Сотир Цацаров.\r\nЗам.-кметът на София Евгени Крусев вчера подаде оставка и тя беше приета от кмета Йорданка Фандъкова.\n\n\n\r\nЦацаров обясни, че на този етап има само връчена призовка на Крусев, а обвинение не е предявено все още.\r\nОбществената поръчка, която се разследва от прокуратурата, е свързана с ремонта на трамваен релсов път и конкретно за шумо- и виброизолиращите подложки, поясни обвинител №1.\r\nПо случая с Евгения и Николай Баневи главният прокурор каза, че предстои те да бъдат върнати от Франция утре, 6 декември. \r\n                    \n                    \n                Срещу тях предстои да бъде предявено ново, актуализирано обвинение и да се поиска задържането им за постоянно в ареста.\r\nПо темата за условията в арестите и оплакванията от подсъдимата Десислава Иванчева и Биляна Петрова, Цацаров каза, че Иванчева не трябва да бъде поставяне в условия по-тежки от тези за всеки друг арестант, но и не трябва да има повече привилегии. (БТА)", "date": "2018.12.05", "title": "Крусев разследван за изолиращите подложки на \"Графа\""}
{"url": "https://www.dnes.bg/eu/2018/12/05/dobrata-novina-vse-po-malko-harchim-za-hrana.395587", "text": "Румънците харчат най-голям дял от семейните си бюджети за храна и безалкохолни напитки, показват данните на Евростат за 2017 г.\r\nПрез миналата година средните разходи на румънското домакинство за трапезата са били 27,8% от всички разходи.\r\nКаталин Стойка, професор в Националното училище за политически и административни науки, заяви, че зад по-високите проценти в Румъния се крие бедността.\r\nНякои румънци казват, че страховете от комунистическо време, когато е имало недостиг на храна, определят начина им на пазаруване, допълва тя, цитирана от БТА.\r\nСлед северните ни съседки в класацията на Евростат следват Литва и Естония съответно с 21,6 и 20.3%, а България е четвърта с 19.2 на сто.\r\n                    \n                    \n                За сравнение средният европеец отделя само 12.2% от разходите си за храна, а специално британците, които държат рекорда, харчат 8.2 на сто.\r\nОгромните разлики в тежестта на разноските за храна са лесно обясними. Цените на храните в по-бедните държави от ЕС растат по-бързо от доходите и са по-близо до средното за ЕС ниво от заплатите и пенсиите -  затова и \"отхапват\" по-голяма част от семейния бюджет.\r\nВсъщност резултатът за България очертава добра тенденция. През 2001 г. 44% от домакинските разходи у нас бяха за храна и безалкохолни, а сега делът на тези стоки е под 1/5.\n\r\n ", "date": "2018.12.05", "title": "Добрата новина: Все по-малко харчим за храна!"}
{"url": "https://www.dnes.bg/balkani/2018/12/05/korab-s-oryjie-za-armiiata-na-kosovo-pytuva-kym-albaniia.395615", "text": "Кораб с контейнер, пълен с най-ново оръжие за нуждите на армията на Косово, е на път през Атлантическия океан към пристанището Дуръс в Албания, откъдето опасният товар ще бъде откаран до базите на косовските сили за сигурност, пише белградският вестник \"Вечерне новости\".\n\r\nТази информация била получена от сръбските служби за сигурност, а конспиративната сделка е част от мрачния сценарий на Прищина да поеме контрол над северната част на областта, пише белградският вестник. \n\r\nОсвен това сръбски оперативни служители са стигнали до информации, че косовската тайна служба в Южна Митровица е раздала автоматични пушки на някои от своите бивши сътрудници, както и на други лица от държавни институции, които са обучени да ги ползват. \n                    \n                    \n                \r\nТази пъклена игра, която зад завесите води Америка, съвпада с плановете на властите в Прищина, които възнамеряват на 14 декември, нарушавайки всички споразумения, да основат \"армия на Косово\", пише белградският вестник \"Вечерне новости\", цитиран от БТА.\r\n ", "date": "2018.12.05", "title": "Кораб с оръжие за армията на Косово пътува към Албания"}
{"url": "https://www.dnes.bg/temida/2018/12/05/simeonov-spokoen-za-bashtinata-kyshta-vzel-sym-merki-kameri.395613", "text": "Крадци ограбиха вчера бащината къща на депутатът и бивш вицепремиер Валери Симеонов. Бяха откраднати дребни предмети и няколко литра вино.\n\n\r\nНе бащината му къща, а постройка до нея е била разбита, поясни пред bTV лидерът на НФСБ. Коментарът му е в отговор на информацията, че бащиния му дом в козлодуйското село Бутан е бил разбит и ограбен.\r\n\"Взели са вино и телта от лозята, но просто не са съобразили, че са поставени камери вкъщи и бяха установени на втория ден и задържани. Единият отива да реже кабела на камерата и при рязането веднага се запечатва лицето му. Не съм притеснен, взел съм мерки\", поясни Симеонов.\r\n                    \n                    \n                Той подчерта, че не иска хората да остават с впечатлението, че село Бутан е опасно за живеене, напротив – мястото било с установени традиции, а престъпления почти нямало.\r\nСимеонов коментира и случая с 31-годишния мъж от селото, който извърши редица престъпления, в това число многократно изнасилване на възрастна жена и побой с лопата на друга.\r\n\"Това са грозни факти от нашата действителност. За съжаление ние не можем да игнорираме по някакъв начин, да премахнем такива случи на криминално проявени индивиди. В случая мястото на такива индивиди е в затвора, а не на свобода и тук трябва да се извърши един преглед като се започне от цялата тази предистория на този човек, който явно е с такова криминално досие и може би ще трябва да се извадят и да се установят виновните на това, че този човек не е на топло\", добави лидерът на НФСБ.\r\nТой се обяви за по-строгото прилагане на законите в подобни случаи, за да не страдат невинни хора.\r\nОказа се обаче, че извършителят все още не е в затвора.\r\n\"Ние сме си свършили нашата работа, предали сме съответните материали на прокуратурата, те решават какво ще се случи с тези инциденти”, заяви кметът на селото Ивайло Иванов.\r\nОт районното управление на полицията в Козлодуй пък побързаха да успокоят гражданите, че обстановката в селото като цяло е спокойна и владеят изцяло състоянието на престъпността.", "date": "2018.12.05", "title": "Симеонов спокоен за бащината къща: Взел съм мерки, камери!"}
{"url": "https://www.dnes.bg/stranata/2018/12/05/pyrvite-zakoni-na-bylgariia-digitalizirani-za-60-bona.395624", "text": "Архивите на Учредителното събрание ще бъдат дигитализирани. За целта парламентът е пуснал обществена поръчка, която е на стойност 60 000 лева без ДДС.\r\nСтава въпрос за стенографските дневници на депутатите, които са писали първите закони на страната. В обхвата на поръчката са включени парламентите от 1879 г. до 1920 г.\r\nСред тях са Учредителното събрание, което работи от февруари до април 1879 г., последвалото го Велико Народно събрание, чийто законотовроци се трудят до юни същата година, както и на първото обикновено Народно събрание.\r\nПериодът на старите архиви завършва с 18 Народно събрание, което работи до февруари 1920 г. \r\nСтава въпрос за общо 48 250 пожълтели листа.\r\n                    \n                    \n                В обществената поръчка е посочено, че трябва да бъдат дигитализирани 204 книжни тела, съдържащи 48 250 двустранно отпечатани листа, по-голямата част от които са в тежко физическо състояние и 1977 прошнуровани архивни папки, съдържащи 127 417 листа, формат А4 машинописен текст.\r\nОтделно фирмата, която спечели поръчката, ще трябва да дигитализира приетите решения, декларации и обръщения на 38-ото и 39-ото Народно събрание, както и протоколите от заседанията на комисиите и Консултативния съвет по законодателството на 39-ото Народно събрание.", "date": "2018.12.05", "title": "Първите закони на България – дигитализирани за 60 бона "}
{"url": "https://www.dnes.bg/stranata/2018/12/05/pensioner-udushi-nevolno-sys-sezal-40-godishna.395621", "text": "74-годишен мъж от Пазарджик е задържан в полицията за убийството на 40-годишна жена. Разследването все още е в първоначален етап, съобщиха от МВР.\r\nУбийството е станало през изминалата нощ в къщата на пенсионера в централната част на града. Според първоначалната информация мъжът е срещнал жената, която е от ромски произход, преди няколко дни около кофи за смет, защото самият той водел клошарски начин на живот и я приютил в дома си. \r\nПрез нощта двамата се скарали тъй като пенсионерът поискал гостенката да напусне къщата. Жената обаче категорично отказала и домакинът я вързал със сезал, пише \"\".\r\n                    \n                    \n                Веднага след това отишъл в полицията, където поискал органите на реда да изведат натрапницата от къщата. \r\nКогато униформените отишли заедно с него в дома му открили жената мъртва. Според разследващи най-вероятно жената е опитала да се отвърже и се е задушила. \r\nОчакват се резултатите от аутопсията, за да се установи точната причина за смъртта. Починалата е индентифицирана и съществуват данни, че е имала психични отклонения.", "date": "2018.12.05", "title": "Пенсионер удуши неволно със сезал 40-годишна!?"}
{"url": "https://www.dnes.bg/dnes-te-kazaha/2018/12/05/05-12-2018.395633", "text": "От оня ден арестуваме. Една рота автомати, пистолети, гранатомети, бяха броили до 40 хил. патрона, понеже до 40 хил. могат, и сега наново - повече са.  Премиерът Бойко Борисов за акцията на ГДБОП", "date": "2018.12.05", "title": "05.12.2018"}
{"url": "https://www.dnes.bg/cars/2018/12/05/synna-apneia-opasnost-na-pytia-lekari-iskat-izsledvaniia.395601", "text": "При поне 20 на сто от хората съществува риск от краткотрайно заспиване зад волана. За последните осем години над 5000 души у нас са загинали заради това състояние, наречено сънна апнея. \n\r\nЗаради това лекари се обединиха в искането всички шофьори у нас да бъдат изследвани преди придобиване на свидетелство за управление на моторно превозно средство.\n\r\n\"За съжаление тези събуждания през нощта обикновено рефлектират върху физиологията на човека, тоест той не се наспива нормално, сънят му се фрагментира и вследствие на това настъпва основният дневен симптом на сънната апнея, а това е прекомерната сънливост през деня\", обясни пред \"Дарик\" Доц. Милена Миланова, член на управителния съвет на Българското дружество по сомнология.\n                    \n                    \n                \r\nТя посочи, че хората със сънна апнея има голям риск да заспят при обстоятелства, които са монотонни, каквото е шофирането на по-дълги разстояния, особено по магистрали. Те имат повече уморяемост, по-затруднена концентрация, памет, понякога имат съвсем кратки периоди на заспивания, като ни изглежда сякаш не са достатъчно в тонус тези пациенти. \n\r\n\"Разбира се, ако има тенденция да заспиват на волана, те имат и много, много повишен риск от пътно-транспортни произшествия”, каза още доц. Миланова.\r\n ", "date": "2018.12.05", "title": "Сънна апнея – опасност на пътя, лекари искат изследвания"}
{"url": "https://www.dnes.bg/sofia/2018/12/05/kmeticata-ponesla-otgovornostta-lishih-se-ot-krusev.395635", "text": "Над 74 хил. \"зелени“ билета за пътуване с градския транспорт в София са продадени вчера. Това съобщи столичният кмет Йорданка Фандъкова пред журналисти в МС.\r\nМярката целеше да стимулира софиянци да слязат от колите си и да използват обществения транспорт, за да се намали замърсяването на въздуха. Фандъкова благодари на отзовалите се и изтъкна, че решението на проблема зависи от всеки.\n\n\n\n\r\nПо повод протестите за по-чист въздух днес, кметът каза, че няма различия между протестиращите и програмата на общината, но е готова да коментира и нови предложения. Тя припомни, че усилията на местната власт са насочени към промяна на начина на отопление в домакинства, които използват твърдо гориво.\r\n                    \n                    \n                По съвет на водещи пулмолози пък са били изпратени препоръки до училища и детски градини да се ограничат заниманията на децата на открито.\r\nФандъкова коментира и приетата от нея оставка на заместника й по транспорта Евгени Крусев, като заяви, че това е отговорна реакция, за да се установят фактите.\r\nТя посочи, че се коментира само ремонтът на \"Граф Игнатиев\", но има готови мащабни проекти, по които Крусев е работил съвестно. Ако е бил подведен, ако е допуснал грешка, това ще се установи от компетентните органи, каза Фандъкова.\r\nТя не пожела да каже кой ще замести Крусев, но отговори задочно на опозицията, че носи политическа отговорност, като се лишава от един от най-важните си заместници.\r\n ", "date": "2018.12.05", "title": "Кметицата понесла отговорността: Лиших се от Крусев!"}
{"url": "https://www.dnes.bg/zvezdi/2018/12/05/grisho-razocharovan-sym-ot-tazi-godina.395627", "text": "\"Приел съм тениса като начин на живот. Това е страст. На мен ми доставя удоволствие да малтретирам тялото си цял живот. Аз не го приемам като работа, а като част от себе си\". Това заяви Григор Димитров пред bTV и направи своята равносметката за отиващата си 2018 година.  \r\nБългаринът уточни, че е имал многомоментк, в които му се е искал да \"избяга\" и се занимава с нещо друго, но с времето е разбрал, че онова, което прави най-добре е именно да играе тенис. \r\n \r\n\"В тениса материалните неща са нещо лесно, но за мен това е второстепенно. Колко са важни за мен парите? Виждал съм и двете страни на монетата, това е нещо, с което може и без което може. Парите са следствие от работата ми\", коментира хасковлията. \r\n \r\n\"Усещам нещата, които съм подобрил в себе си. Променил съм се и като човек, не само на корта, но и извън него. Мисля, че станах и по-добър човек\", каза още той. \r\n \r\n\"Миналата година спокойно отпразнувах факта, че спечелих Финалния Мастърс. Аз цял живот работя за това, удоволствието беше огромно. Идваше ми да крещя, но с възрастта сякаш усещам по различен начин нещата. Майка ми, баща ми, близките ми, треньорът ми бяха на този финал и осъзнах, че и за тях това значи много. Това беше моят подарък за тях. Доволен съм, че успях да направя това, за което съм мечтал, стигнах до там, до където исках\", продължи тенисистът. \r\n \r\nНа въпрос има ли нещо, за което съжалява Гришо отговори, че е разочарован от представянето си на корта през тази година: \"Не мога да го крия, но в същото време трябваше да погледна от другата страна на нещата - не лъжеш себе си, това са нещата от живота. Няма как в противен случай да събереш сили и да направиш следващата крачка\". \r\n \r\nДимитров поясни, че не е давал разрешението си за издаване на книга за живота му. Той обясни, че все пак би желал да напише своя и да я промотира. \r\n \r\nНаскоро половинката на Никол Шерцингер зарадва феновете си като качи снимка в Instagram, на която украсява елхата си. По предстоящите празници, той коментира, че на Нова година ще си легне в 22:30, но не уточни дали ще празнува с приятелката си. \r\n \r\n", "date": "2018.12.05", "title": "Гришо: Разочарован съм от тази година"}
{"url": "https://www.dnes.bg/sofia/2018/12/05/sofiianski-za-grafa-losho-upravlenie-sbyrkana-koncepciia.395614", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗаместник-кметът по транспорта на Столичната община Евгени Крусев не е виновен за \"Графа\", концепцията на ремонта е сбъркана, обясни пред  бившият кмет на София Стефан Софиянски.\r\nВчера Крусев хвърли оставка, а градоначалникът Йорданка Фандъкова я прие. Причината е получена призовка в качеството на обвиняем относно ремонта на ул. \"Граф Игнатиев\".\n\n\n\r\nПо думите му най-отговорната и мъжка позиция в такава ситуация е да си подаде оставката, за да може разследването, да си свърши изцяло работата. Той бе категоричен, че ще защити името си.\r\n                    \n                    \n                \"Налице са две принципни грешки. Първата е концепцията на ремонта на \"Граф Игнатиев\", втората - грешен управленски подход. И заради лошото строителство накрая го отнася заместник-кметът по транспорта\", отбеляза Софиянски.\r\nToй обясни, че на практика улицата ще бъде заобиколена от няколко спирки на метрото, както и тролейни спирки и в един момент трамваят ще се окаже ненужен. Затова, според него, е трябвало да се изчака няколко години, когато се пусне продължението на метро и се види какво наистина ще бъде необходимо.\r\nПрокуратурата разследва Столичната община за промяна на проекта зa ремонт \"в крачка\" на \"Граф Игнатиев\" и прилежащите ѝ територии, както и за съмнение за нарушение на Закона за обществените поръчки или по-конкретно заради виброизлационните подложки, вложени в трамвайното трасе. \r\nСтроителната фирма, която спечели обществената поръчка за 24 млн лева, \"Джи Пи груп\", също е обект на разследване, но за пране на пари и злоупотреба с евросредства.", "date": "2018.12.05", "title": "Софиянски за \"Графа\": Лошо управление, сбъркана концепция"}
{"url": "https://www.dnes.bg/politika/2018/12/05/nankov-i-toi-za-apartamenta-si-chist-sym-pred-zakona-pred-morala.395629", "text": "Бившият регионален министър Николай Нанков заяви, че е чист и пред закона, и пред морала по повод жилището, в което живее, и бизнес отношенията, които е имал в миналото.\r\nПреди дни се оказа, че и той попада в графата – безвъзмезден ползвател на имот. В декларацията си за 2017 г. (когато  е бил регионален министър) той е вписал два имота - собствена къща в  Априлци и ползване на 1/3 от апартамент в София.\r\nОт МРРБ предоставили на \"Сега\" разясненията, че къщата е фамилна собственост, дарена на министъра от баща му  през 2017 г. А апартаментът в София, в който живеел безвъзмездно още от  2011 г., е на Тодорка Сотирова - дългогодишна семейна приятелка.\r\nСотирова е предоставила покрив на Николай Нанков в София, а в замяна  ползва безплатно част от къщата му в курортното селище Априлци.\r\n                    \n                    \n                В социалната мрежа днес Нанков излезе с подробно разяснение за случая.\n\n\n\r\n\"Защото винаги съм бил на страната на истината, както и защото съм откровен по природа, без всякакво притеснение реших да не мълча, а да дам информация по въпросите, които от известно време витаят в публичното пространство. Всъщност всички отговори са отдавна в съответните регистри и нито един от тях не ме е притеснявал и не ме притеснява\", написа той във Facebook.\r\nЕто и пълният текст на обяснението му: \n\r\nНадлежно съм декларирал свързаност с физическото лице, с което преди 9 години сме били съдружници, както и това е упоменато в декларациите при проучванията, правени ми във връзка с достъп до класифицирана информация. Въпреки че бизнесът на бившата ми съдружничка няма връзка с проекти, управлявани от МРРБ.\n\r\n1. Не, нямам общ бизнес с Тодорка Сотирова или нейни близки.\n\r\nДа, член на моето семейство, а след това и аз, съм имал общ бизнес с близка на Тодорка Сотирова в далечните вече 2008 – 2009 г., когато съм бил далеч от политиката и публичния живот.\n\r\n2. На адреса на апартамента, част от който ми е предоставен безвъзмездно от Сотирова, има регистрирано едно дружество и знам за това.\n\r\n3. На адреса в гр. Априлци, където е родната ми къща, прехвърлена ми през 2017 г., са регистрирани две дружества, свързани с роднина на \"семейната приятелка\", които не развиват дейност, видно от публикуваните годишни финансови отчети на електронната страница на Агенция по вписванията – търговски регистър на адрес www.brra.bg, която е публична и всеки може да направи справка относно тези обстоятелства.\n\r\n4. Предвид справката в търговския регистър и очевадната липса на каквото и да било дейност, следва логично въпросните дружествата, регистрирани на двата адреса в гр. Априлци, да не изпълняват дейности, включително и по европроекти и обществени поръчки. След направена справка същото важи и за дружеството, регистрирано на адреса в гр. София\n\r\nНа критиците си ще кажа, че нямам абсолютно никакви нарушения, които да са в разрез със закона или с морала. Вечер спя спокойно и пожелавам на всичките си „доброжелатели“ да са в същия мир със себе си и съвестта си.\r\nСлучаят с Нанков идва непосредствено след скандала с финансовия министър Владислав Горанов, който също живее безвъзмездно от 2012 г. в апартамент, в луксозен комплекс в София.\r\nНо при Горанов жилището се оказа на кръстника му Иван Сариев, който приютил семейството на министъра през 2012 г. след силното земетресение в Перник. Тогава те живеели на висок етаж в София. Заради стреса и уплаха на жена му и децата Сариев им дал жилището, закупено с инвестиционна цел.\r\nГлавният прокурор Сотир Цацаров нареди проверка по случая за престъпление по служба и търговия с влияние. Тя е възложена на антикорупционната комисия и е наредено да приключи до 18 декември.", "date": "2018.12.05", "title": "Нанков и той, за апартамента си: Чист съм пред закона, пред морала..."}
{"url": "https://www.dnes.bg/eu/2018/12/05/krizata-franciia-otnovo-stava-bolniiat-chovek-na-evropa.395604", "text": "Британски и американски издания се спират на развоя на протестите срещу повишаването на данъците във Франция и отстъпките, направени от правителството на премиера Едуар Филип.\n\r\n\"Еманюел Макрон плаща за високомерието си, пише в коментар лондонският в. \"Таймс\". Президентът се домогна до властта като радетел за френско възраждане, вярвайки, че е миропомазан да изхвърли стария ред, пише изданието. Забързан да прави реформи, новият президент допусна, че победата му с 66 процента от гласовете му дава мандат да промени Франция по модерен и либерален начин. Вчера обаче Макрон се огъна под натиска на триседмичния бунт, но отстъпките, които направи, бързо бяха отхвърлени от протестиращите, които заявиха, че все още планират демонстрация в събота“.\n                    \n                    \n                \r\nБританският в. \"Гардиън\" пише, че кризата на Макрон във Франция е опасна за цяла Европа. Екстремистките сили ликуват заради затрудненото положение на президента, коментира изданието. А крайната им цел е да поемат управлението на целия континент. В името на Европа Макрон се нуждае от помощ, а не от презрение или омраза, подчертава всекидневникът. Според него младият реформистки лидер, обещал \"европейски ренесанс\", се бори на кормилото на държава, която бързо се превръща отново в \"болния човек на Европа\".\n\n\n\r\nМногозначителен момент миналата седмица беше, когато през почивните дни протестиращите обезобразиха лицето на статуята на Мариана - символът на републиката, до Триумфалната арка в Париж, припомня вестникът. Ако тези страсти се разгръщат във Франция, ще бъде засегнат и целият континент, а не само политическата кариера на един човек, смята авторът на \"Гардиън\".\n\r\nВ. \"Файненшъл таймс\" отбелязва, че Макрон не е успял да преодолее уклона на френските президенти да правят резки завои, макар че често е обвинявал предшествениците си, че като са се съгласявали прекалено лесно да правят обратни завои, не са позволили Франция да модернизира икономиката си и социалната държава и са причина за общественото презрение срещу политическите елити. Сега обаче Макрон направи своето отстъпление, за да спаси програмата си от реформи и вероятно и президентството си.\n\r\nВ.\"Вашингтон пост\" изтъква, че протестиращите във Франция са част от глобална ответна реакция срещу данъците, свързани с климатичните промени. Единственото най-ефективно оръжие в борбата срещу промените в климата са данъците - налагане на разходи на онези, които увеличават парниковия ефект, смятат икономистите. Но както научи през последните три седмици френският президент Еманюел Макрон, въвеждането на такива данъци може да се превърне в политическа експлозия. \n\r\nМакрон едва ли е сам в безсилието си. Лидери в САЩ, Канада, Австралия и навсякъде по света се изправиха пред яростна опозиция в усилията си да наложат цени на въглеродните емисии. Но френският обрат беше особено обезсърчителен за специалистите по промените в климата, защото се случи точно когато делегати от цял свят се събираха в Катовице за голяма конференция, за да дадат тласък на мерките за опазване на климата. \n\r\n\"Както навсякъде другаде, въпросът във Франция е как да се съчетаят екологията и равенството\", посочи Брюно Котре - изследовател от Парижкия институт за политически проучвания. Стане ли дума за околната среда, гражданите виждат най-вече наказателни политики, още и още данъци. Никой няма решение, и само можем да наблюдаваме бедствието, случило се във Франция заради това\".\r\n/БТА/", "date": "2018.12.05", "title": "Кризата: Франция отново става \"болният човек на Европа\""}
{"url": "https://www.dnes.bg/snimka-na-denia/2018/12/05/viatyryt-utre-shte-e-severen-ponijava-temperaturite.395642", "text": "През нощта само на отделни места в централните и източните райони на страната ще има превалявания, които в Предбалкана ще са от слаб сняг, в ниските части - от слаб дъжд. \n\r\nВ Дунавската равнина преваляванията ще са от дъжд и от сняг и там на изолирани места е възможно да се образуват поледици. \n\r\nДо сутринта преваляванията ще спрат. \n\r\nВятърът ще е до умерен - в Източна България ще се ориентира от север-североизток, в Западна ще остане от северозапад. \n\r\nПреобладаващите минимални температури ще са между минус 4 и 1 градус. \n\r\nПрез деня облачността от запад ще продължи да се разкъсва и намалява и около обяд над много райони ще е предимно слънчево. Вятърът в почти цялата страна ще се ориентира от север-североизток и с него дневните температури слабо ще се понижат; максималните ще са предимно от 2 до 7 градуса, гласи на НИМХ при БАН.\n                \n                \r\nАтмосферното налягане е по-високо от средното за месеца и през деня още малко ще се повиши.\n\r\nПо Черноморието в сутрешните часове все още на отделни места ще е със слаб валеж от дъжд, но след обяд облачността ще се разкъсва и намалява. Ще духа умерен до силен вятър от север. Максималните температури ще са от 2 градуса в северните райони, до 5 в южните. Температурата на морската вода е 9-10 градуса. Вълнението на морето ще бъде 4 бала, в заливите - 3 бала.\n\r\nНад планините до сутринта на отделни места все още ще превалява слаб сняг. От запад облачността ще продължи да се разкъсва и намалява, най-късно над източните райони и ще преобладава слънчево време. Вятърът ще е умерен до силен от север-североизток и с него температурите слабо ще се понижат. Максималната на височина 1200 метра ще е около 0 градуса, на 2000 метра - около минус 5.\n\r\nВ петък и събота в западната половина от страната ще е почти тихо и в равнинната част отново ще има условия за мъгли и ниска облачност, на места - трайни и температурите там ще остават ниски, близки до 0 градуса. \n\r\nПовече слънце и затопляне ще има в източната половина от страната и в планините, особено по северните склонове, където ще се появи югозападен вятър, в събота и ще се усили; там дневните температури ще се повишат и през втория ден в отделни райони ще достигнат 10-15 градуса. \n\r\nПрез нощта срещу неделя от югозапад ще започнат валежи, в планините - от сняг, в равнинната част от страната - отначало от дъжд.", "date": "2018.12.05", "title": "Вятърът утре ще е северен, понижава температурите "}
{"url": "https://www.dnes.bg/stranata/2018/12/05/69-godishen-myj-se-samoubi-v-pliska.395662", "text": "Възрастен мъж от град Плиска сложи край на живота си, като се омота с оголени кабели, които свързал към ел. мрежата. 69-годишният Ц.С. бил открит в сряда преди обяд в дома си, предава \"Труд\".\n\r\nЖена от градчето се натъкнала на ужасната гледка. Възрастният човек бил омотал единия край на кабела около главата си, а другият водел към крака му. Това не е първи опит на пенсионера, през януари имал два за ден. \r\nТогава пробвал да среже вените си, но не постигнал желания резултат. Тогава решил да се простреля с газов пистолет.  След изстрела потърсил помощ от съседите си, които го завели в болница.\r\nМестните жители тънат в догадки за мотивите на бившия железничар да посегне на живота си. Мъжът не е имал финансови затруднения, дори е бил дарител за градчето.\r\n ", "date": "2018.12.05", "title": "69-годишен мъж се самоуби в Плиска "}
{"url": "https://www.dnes.bg/obshtestvo/2018/12/05/doklad-dokazva-glad-na-kadri-niama-zaplatite-prosto-sa-niski.395650", "text": "В България няма недостиг на кадри. Повечето обявени свободни работни места са за хора с ниско образование, на които се предлага ниско заплащане и не се осигурява обучение.\n\n\r\nТова каза председателят на сдружение \"Солидарна България\" и икономически съветник на КТ \"Подкрепа\" Ваня Григорова на форум за недостига на работна сила, организиран от фондация \"Фридрих Еберт\" и сдружението.\r\nСпоред нея дисбалансите на пазара на труда са заради високата квалификация, а не заради липсата на такава.\r\nТя цитира данни на Евростат, според които България е на осмо място в ЕС в сектор промишленост по работа на висококвалицирани кадри, които заемат позиции, които изискват много по-ниска квалификация.\r\n                    \n                    \n                Поводът за доклада, представен днес, е поредицата направени промени в трудовото законодателство, с които се облекчи достъпът на работници от трети страни с аргумента за недостиг на кадри.\r\nВаня Григорова отчете, че в България твърденията за недостиг са от 2008 година, когато е направен опит за споразумение с Виетнам, за да се удовлетворят нуждите на бизнеса. Десет години по-късно работодателите вече са благодарни на сегашното правителство за вноса на кадри от трети страни, каза Григорова, цитирана от БТА.\r\nПо данни на Агенция по заетостта към 5 ноември свободните работни места са малко над 13 000 за цялата страна, а регистрираните безработни са малко над 193 хиляди, което означава, че приблизително 15 регистрирани безработни се борят за едно място.\r\nОбявените свободни работни места са без изискване за образование или максимум изискване за завършен десети клас - 90 на сто от обявите са за хора с ниско образование и без особена квалификация.\r\nСпоред Григорова са неверни и твърденията за недостиг на отделни специалности като няколко групи инженери, което беше причина за премахването на пазарния тест.\r\nЗа първите 9 месеца на 2017 г. има обявени 409 свободни работни места за инженери, а в същото време 2880 са регистрираните безработни с подходяща квалификация.\r\nТези работни места обаче стоят свободи заради ниското заплащане. Едва по около 700 лева на месец при положение, че някои от големите български работодатели заявяват, че заплата от 3500 - 4000 лева би върнало инженери в страната.\r\nТакова възнаграждение ще им позволи стандарт на живот като този, който поддържат в Германия и Холандия. \n\r\nНякои от безработните инженери са се деквалифицирали, но въпреки твърденията на бизнеса, че няма квалифициран персонал, към 2015 година 82% от работодателите, които не организират обучения, твърдят в анкета, че не го правят, защото успяват да си намерят квалифицирани кадри, каза Григорова. \n\r\nТя посочи, че около 46% от обявените заплати в Агенцията по заетостта са под 1000 лева, 14 на сто са до 510 лева, има и по-ниски заплати при работно време под 8 часа. \n\r\nПриемливите заплати са едва 9% от всички обяви, а голяма част от работодателите изобщо не обявяват заплати. \n\r\n89 на сто от заявените работни места от АЗ се заемат в рамките на два месеца, което не показва особени проблеми на българския пазар на труда, коментира Ваня Григорова. \n\r\nДанните до запитване в агенциите и сайтовете за обяви за работа показват, че ако има глад за кадри, то не е за България, а за износ към Западна Европа, каза Григорова, като уточни, че не е ясно доколко обявите са реални, а не имиджови за атрактивните позиции с атрактивно заплащане. \n\r\nСпоред нея основните проблеми в България са свързани със закриването на техникумите, което лишава българският пазар от специалисти, както и ниският престиж на работническата професия. \n\r\nГригорова смята обаче, че не трябва да се приемат \"смущаващите\" работодателски предложения да се ограничи приемът в математическите и езиковите гимназии, а да се приложи модел, който възражда професионалното образование, но с договорно споразумение с потенциалните бъдещи работници, с което бизнесът да се ангажира с добро заплащане за определен период. \n\r\nБизнесът настоява за централно планиране, но не и за договорно споразумение, коментира Григорова. \r\nЕкспертите искат още работодателите да са задължени да обявяват свободните си работни места в Агенцията по заетостта, което ще даде реална картина на пазара на труда. \n\r\nСрещите са показали още, че за да се завърнат заварчици и технолози от Словения в България, е необходимо тук да им се осигури 1600-1700 лева заплата. \n\r\nПрогнозите на работодателите са в следващите няколко години в резултат на промените в трудовото законодателство у нас да дойдат половин милион работници от трети страни. \n\r\nВ същото време проучвания показват, че ако притокът на хората, които влизат в страната се увеличи с 10 на сто от настоящия обем на работната сила, ангажирана в страната , то 1,7 на сто от БВП на страната се пренасочва от местните работници към собствениците на капитал, каза Григорова. Това означава, че два милиарда и седемстотин милиона лева ще се пренасочат от местния работник към банковите сметки на бизнеса, коментира Григорова.", "date": "2018.12.05", "title": "Доклад доказва: Глад на кадри няма, заплатите просто са ниски!"}
{"url": "https://www.dnes.bg/politika/2018/12/05/zakonyt-za-horata-s-uvrejdaniia-osnova-za-reforma.395665", "text": "Със Закона за хората с увреждания се поставя основата за цялостна реформа на политиката към тях. Това коментира социалният министър Бисер Петков, след като парламентът окончателно прие новия закон, за който месеци наред настояваха протестиращите майки на деца с увреждания.\n\r\nС текстовете се въвеждат квоти за бизнеса за наемане на хора с увреждания, ще има индивидуална оценка на потребностите, както и нови форми на подкрепа.\n\n\r\n\"Дълго продължи работата по този законопроект, но имаме един нов закон за хората с увреждания, който гарантира правата им и дава нови форми на подкрепа. За първи път финансовата подкрепа, обвързана с линията на бедност, е определена в самия закон. Само за тази месечна финансова подкрепа са предвидени 426 млн.\", уточни Петков.\n                    \n                    \n                \r\nПо думите му със закона се отговаря и на редица изисквания на ратифицираната от България Конвенция за правата на хората с уврежадния - конституират се органите, които ще осигуряват насърчаване на прилагането и мониторинг на конвенцията. Той посочи и че с текстовете са предвидени мерки за заетост на хората с увреждания.\n\r\n\"Очаквам утре Народното събрание да гласува и другия законопроект за личната помощ. Днес правителството одобри и третия законопроект за социалните услуги. Наистина през тази година можем да се поздравим с една значителна промяна в правната рамка за хората с увреждания и уязвимите групи в обществото\", заключи социалният министър.\n\r\n ", "date": "2018.12.05", "title": "Законът за хората с увреждания – основа за реформа"}
{"url": "https://www.dnes.bg/notifikacii/2018/12/05/ryst-na-turistite-ryst-na-prihodite-a-personalyt-ni-vnos.395663", "text": "Годината беше добра за хотелиерството и туризма. България беше посетена от повече от 9,1 милиона туристи, като общо посетилите ни по различни поводи чужденци са над 16 милиона.\r\nПриходите са от порядъка на 3,2 милиарда – ръст от близо 5%, похвали се Бранимир Миланов - един от председателите на Българската хотелиерска и ресторантьорска асоциация (БХРА) пред БНР. \n\n\r\nСпоред него европредседателството през първата половина на годината е дало \"сериозно отражение\" в развитието на туризма и за в бъдеще.\r\nСтолицата също е по-пълна през уикенда, благодарение на нискотарифните полети до София, отбеляза той.\r\n                \n                \"СПА-хотелите и другите СПА-дестинации са обект на по-голямо посещение от страна на българи, отколкото на чужденци. Това е радващо, защото българинът посещава родните си места и използва природните дадености на нашата страна и не отива в чужбина, което е показателно за нивото на услугите и на предлаганите хотели\", отбеляза Миланов.\r\nНад 130 училища обучават хора в сферата на хотелиерството и ресторантьорството, а според Миланов заплащанията в сектора са \"вече доста високи и привлекателни\".\r\nВъпреки това много кадри предпочитат реализация зад граница. \r\nХотелите се развиват много добре и в технологично отношение, отчете Бранимир Миланов, подчертавайки, че условията за развитие на хотелиерския бизнес също стават все по-добри.\r\nПрофесор Стоян Маринов от Икономически университет във Варна също оцени годината като \"добра\".\r\nТой обясни, че проблемът с кадрите не е от вчера и не е проблем само на България, а на всички дестинации, включително САЩ, страните от Западна Европа и конкурентите ни от Гърция и Турция.\r\n\"Миналата година ние изнесохме около 6 000 младежи да работят в туризма в други страни. Ако в България изпълнителските кадри – рецепционисти, сервитьори и обслужващ персонал, работят за около 700-800 лв., например в Турция и Гърция същите заплати, но са в евро. Но има и един друг момент - разходите там са много по-големи\", каза Маринов.\r\nТой допълни, че всяка година прави допитвания до негови студенти и голяма част от тези от тях, които са били в конкурентни дестинации, вече са склонни да останат в България.\r\n\"Казват: Да, в Австрия получавам, примерно, 1000 евро, но билетчето ми за транспорт струва 3 евро и когато \r\nприспадна разходите по издръжка, се оказва, че не съм спечелил толкова много\", обясни Маринов.\r\nОсновният конкурент са САЩ – студентите инвестират около 2500 долара, за да работят три месеца, допълни той.\r\nСпоред него износът на родни кадри се компенсира с кадри отвън. Една част от тях не са на необходимото равнище.\r\n\"Доста обекти работиха с по-малко персонал, отколкото би трябвало. Напрежението се повишава, а това изнервя работодателите и началниците. Всичко това води до влошаване на условията на труд и оценката за недобро отношение\", коментира Маринов.", "date": "2018.12.05", "title": "Ръст на туристите, ръст на приходите, а персоналът ни – внос!?"}
{"url": "https://www.dnes.bg/akoshtete-vqrvaite/2018/12/05/braiyn-mei-sviri-s-akrilni-nokti.395649", "text": "Брайън Мей залага на акрилни нокти, за да защити пръстите си, когато свири на китарата си. \r\nТой признава, че този козметичен трик е променил живота му по време на турнетата и го препоръчва на всеки китарист. \r\n\"Тези дни съм зависим от гел лака. Моите нокти вече не издържат на свиренето на китара. Тези покрития за нокти наистина промениха живота ми по време на турнета. Препоръчвам ги на всеки китарист. Твърди са като желязо. Когато се обели лакът, обикновено след 2 месеца, ноктите ти са в безнадеждно състояние. И отиваш обратно в салона\", разкри китаристът на Queen пред Daily Mail.\r\n \r\n", "date": "2018.12.05", "title": "Брайън Мей свири с... акрилни нокти"}
{"url": "https://www.dnes.bg/obshtestvo/2018/12/05/tir-ovete-i-tol-taksata-plashtat-i-predvaritelno-karat.395655", "text": "Превозни средства над 3,5 т ще могат предварително да плащат тол такса за заявен маршрут.\r\nВ този случай ще се издава маршрутна карта, която позволява на тежкотоварното превозно средство да премине еднократно разстояние в обхвата на платената пътна мрежа от начална до крайна точка, с допълнителни, предварително посочени междинни точки, които не могат да бъдат повече от четири.\n\n\r\nТова предвижда приетата от правителството Наредба за условията, реда и правилата за изграждане и функциониране на смесена система за таксуване на различните категории пътни превозни средства на база време и на база изминато разстояние.\n\r\nОт 1 януари 2019 г. хартиените винетни стикери ще бъдат заменени с електронни, като цените няма да бъдат променяни. За леките автомобили се въвежда и уикенд винетка, която ще важи от 12.00 часа в петък до 23.59 часа в неделя на същата седмица. До 16 август винетка ще трябва да имат и водачите на тежкотоварни автомобили, а след тази дата те ще плащат тол такса.\n                    \n                    \n                \r\nМаршрутна карта могат да използват водачите на автомобили с тегло над 3,5 т, които не разполагат с бордово устройство или такова за спътниково позициониране, с което да се проследи изминатото разстояние, и не са сключили договори с доставчик на услуга за електронно събиране на такси за изминато разстояние или с доставчик на декларирани данни.\r\nМаршрутна карта може да бъде купена не по-рано от 7 календарни дни преди датата на пътуването, като е валидна за срок от 24 часа от декларираната начална дата и час на пътуването. Тя ще може да се купи по електронен път, чрез картово разплащане на терминали за самотаксуване или в пунктовете за продажба.\n\r\nРазмерът на тол таксата ще се определя въз основа на заявените начални, междинни и крайни точки на пътуване. Така ще се позволява и преминаването по платените републикански пътища при временна невъзможност да се ползва вече монтирано бордово устройство. Системата ще изчислява автоматично дължимата такса за изминат участък, която ще се плаща предварително, според данните за превозното средство, маршрута и планираната дата на пътуване.\n\r\nТол таксата за автомобили с тегло над 3,5 т ще се начислява в зависимост от действително изминатото разстояние, което ще се определя с точност до 100 метра. В случай, че е установено, че дадено пътно превозно средство се е намирало последователно в две отделни точки на платената пътна мрежа, се приема, че е изминало разстоянието между тях, преминавайки по най-краткия маршрут. Нивата на тол таксите ще се променят според екологичните категории на моторните превозни средства.\n\r\nПредвижда се възможност при промяна на регистрационния номер на лек автомобил тя да бъде заявена в централното или в областните управления на Агенция \"Пътна инфраструктура\", или по електронен път до 3 работни дни. В срок до 2 работни дни от получаване на заявлението новият регистрационен номер се отразява в електронната система за издадените електронни винетки след справка в Националния регистър на пътните превозни средства.", "date": "2018.12.05", "title": "ТИР-овете и тол таксата – плащат и предварително, карат"}
{"url": "https://www.dnes.bg/notifikacii/2018/12/05/petyr-stoichev-iska-da-pokori-i-severniia-polius.395643", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПетър Стойчев успя да пребори 15 участници от 9 държави в първото състезание по плуване в ледените води на  Антарктида, финиширайки първи.\r\nТова бе триумфалното му завръщане след кратка пауза, а след 2 месеца българинът отново ще се гмурне в студения океан, този път край Северния полюс.\n\r\n\"Това, което усещам в момента, е коренно различно от това, което чувствах преди седмица. Вече съм си вкъщи, всичко е наред, но в Антарктида беше много тежко и неприятно, доста различно чувство от състезанията, в които съм се състезавал досега - плувните маратони по топлите морета и приятните дестинации\", сподели пред Стойчев.\r\n                \n                Той е носител на десетки медали и е първият българин, приет в Международната зала на плувната слава на САЩ. Държи и рекорда за най-кратко преплуване на протока Ламанш.\r\nБитката във водите на Антарктида не представлявала особено голяма трудност за него. Стойчев обясни, че нямало опасност за живота на участниците. Най-неприятното обаче било да се съблечеш и да влезеш във водата.\r\nПо думите на плувеца, дори и да си добър плувец, ако не успееш да свикнеш със студа в първите 30 секунди, няма да успееш да разгърнеш потенциала си.\r\n\"Последната вечер имаше търг на кораба с различни вещи. Беше предложено екипът на победителя да бъде на този търг, аз отказах, защото имах други планове - екипът да бъде изложен в Музея на спорта като историческо събитие за българския спорт\", заяви Петър Стойчев.\r\n ", "date": "2018.12.05", "title": "Петър Стойчев иска да покори и Северния полюс "}
{"url": "https://www.dnes.bg/sofia/2018/12/05/buntyt-na-otrovenite-pred-obshtinata.395658", "text": "След като в последните дни въздухът в София беше толкова мръсен, че фините прахови частици превишиха в пъти допустимите норми, столичаните се разбунтуваха и се събраха на протест пред сградата на общината. \r\nСред исканията на демонстрантите са напълно безплатен градски транспорт в дни с голямо замърсяване, както и ограничаването на използването на колите.\n\n\n\r\nШефът на местния парламент Елен Герджиков призна, че част от исканията на протестиращите са основателни и е готов да ги обсъди, стига обаче да не се стига до популизъм. Според него зеленият билет не е бил пуснат късно.\r\nГерджиков припомни, че този билет е резултат от механизма, приет от СОС през януари 2018 г., и в него е записано точно и ясно при какви условия се въвежда.\r\n                    \n                    \n                \"Още преди година и половина Столична община е приела програма за управление качеството на въздуха и мерки по нея и се работи много последователно и устойчиво в тази насока и дори има положителен резултат от тази работа и той се вижда от доклада на Европейската сметна палата, в който е записано,  че през 2009 г. дните със замърсяване в София са били 161, а през 2016 г. са 71\", заяви Герджиков.\r\nТой призна, че въпреки че отоплението на твърдо гориво е сред основните замърсители на въздуха, няма как да бъде забранено напълно, защото е въпрос на национално законодателство и не може а стане през общинска наредба. \n\r\nОсвен това в рамките на Столичната община влизат няколко града и няколко села, които масово се топлят на дърва и въглища. \n\r\nПродължават и регулярните проверки за горене на гуми. Столичният инспекторат е направил проверки на всички автосервизи в София, на пунктовете за смяна на гуми и за смяна на отработени масла. \n\r\n\"Тези проверки са от порядъка на 700-800 броя от началото на 2018 г. Наложени са както административни актове, така и за по-дребните нарушения фиш с до 50 лв. глоба. Основното нещо, което се проверява, е системата по връщане на гумите към организации, които имат комплексни разрешителни да оперират с тях като упадък\", обясни тя. \n\r\nПроверки в жилищата дали се горят гуми обаче могат да се правят само в общинските.\n\r\n\"От няколко дни се обсъжда вече предложението на кмета на Столична община за преразглеждане на нормативните актове и криминализиране горенето на отпадъци\", заяви Радева.\n\r\nСтоличната община планира през следващата година да разположи още 22 станции за измерване на чистотата на въздуха. \n\r\nРадева уточни, че четирите станции за измерване на чистотата на въздуха вече не достигат на Столична община. \r\nГерджиков допълни, че този проект включва освен монтирането на допълнителни 22 станции и разработването на публична платформа, на която информацията ще се вижда в реално време.", "date": "2018.12.05", "title": "Бунтът на \"отровените\"... пред Общината"}
{"url": "https://www.dnes.bg/notifikacii/2018/12/05/bojinov-ne-spira-da-beleji-etyr-obache-spria-botev.395687", "text": "Етър победи с 2:1 Ботев Враца като домакин в мач от 18-ия кръг на Първа лига. С победата \"болярите\" заеха седмото място във временното класиране. Отборът от Велико Търново е с актив от 27 точки, колкото има и шестият Черно море.\n\r\nЕтър изгради преднината си още през първото полувреме. В седмата минута Георги Сърмов изведе Даниел Младенов зад защитата на гостите и крилото се разписа за 1:0, а Венцислав Василев вкара втория гол с глава в 42-та минута. \r\nВеликотърновците можеха да водят и с повече до почивката, но секунди преди последния съдийски сигнал Флорент Боджадж не успя да преодолее вратаря Красимир Костов очи в очи.\n\r\nВалери Божинов пропусна да вкара със задна ножица през първото полувреме, но все пак вкара след почивката. Вторият нападател на врачаните Петър Атанасов изведе Божинов сам срещу Христо Иванов и бившият голмайстор на Ювентус беше точен за Ботев.\n                \n                \r\nВрачаните опитаха да стигнат до равенството, но трябваше да го правят с десет души на терена, защото Венцислав Керчев беше изгонен с червен картон в 52-та минута. Ботев стигна до няколко добри положения, но не вкара, а Костадин Гаджалов дори уцели гредата на собствената си врата в 83-та минута.\n\r\n", "date": "2018.12.05", "title": "Божинов не спира да бележи, Етър обаче спря Ботев"}
