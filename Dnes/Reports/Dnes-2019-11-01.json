{"url": "https://www.dnes.bg/health/2019/11/01/8-priznaka-che-piete-tvyrde-mnogo-voda.428110", "text": "Свикнали сме да чуваме съветите на различни специалисти по здравословно хранене и здравословен начин на живот колко важно е да се пие достатъчно количество вода. Това обаче не означава да пиете колкото се може повече. Някои хора се доверяват на съветите на мними специалисти със съмнителни здравни познания, които препоръчват детокс чрез прием на по-големи количества вода.\r\nЗа здравословно се счита пиенето на 2 до 2 и половина литра вода на ден. По-големи количества от 3 литра за денонощие могат да предизвикат немалко проблеми, особено ако това е тенденция, която спазвате ежедневно.\r\n\r\n\r\n                    \n                    \n                \n                \n                \n                Носите бутилка със себе си навсякъде. Пиенето от нея се е превърнало в навик за вас. Това намалява нивата на минералите в кръвта, които са важни електролити. Възможно е да се появят проблеми с нервната система, мускулите, кръвното налягане, сърцето, дори замъглено съзнание.\r\n\r\nАко посягате към водата просто защото е полезно и трябва да се пие повече вода, спрете да го правите. Телата ни имат своите механизми за подсказване от какво имат нужда. Жаждата е признак на нужда от вода. Утоляването с чаша вода е напълно нормално. Опасно е допускането на екстремна жажда, продължаваща с часове. Тя трябва да се избягва, защото е признак на дехидратация.\r\n", "date": "2019.11.01", "title": "8 признака, че пиете твърде много вода "}
{"url": "https://www.dnes.bg/stranata/2019/11/01/gorskite-uspokoiavat-niama-da-otstrelvat-mechkata-krai-sopot.428269", "text": "Не е обсъждано и няма основание за искане на отстрел на мечката, посетила обекти в Сопот. Това съобщиха от Изпълнителната агенция по горите /ИАГ/ във връзка с публикации в медии и информационни сайтове, в които се изразяват опасения за евентуален отстрел на мечката.\n\n\r\nОт Агенцията посочиха, че въпросът с отстрела на мечката категорично не е поставян и обсъждан.\n\r\nСигнал за случая е подаден в Държавно горско стопанство /ДГС/ - Карлово от собствениците на хотела, където е забелязана мечката. ДГС - Карлово, съвместно с Регионална дирекция по горите - Пловдив по най-бързия начин са предприели мерки. Назначена е междуведомствена комисия, която ще заседава на 4 ноември и ще излезе с решение за прогонване или улавяне и преместване на мечката в горска територия, отдалечена от населено място, съобщиха от ИАГ.\n                    \n                    \n                \n                \n                \n                \r\nСпоред законовите изисквания за реда и условията за издаване на разрешителни за изключенията от забраните, въведени със закона за биологичното разнообразие, издаване на разрешение за отстрел на проблемна мечка става само в случаите в интерес на здравето на хората и за предпазване от сериозно увреждане на селскостопански култури, добитък и други.\n\r\nВ случая нито една от тези хипотези не е налична, поради което няма основания за иницииране на предложение или издаване на разрешение за отстрел на животното, посочиха от Агенцията.\r\n", "date": "2019.11.01", "title": "Горските успокояват: Няма да отстрелват мечката край Сопот"}
{"url": "https://www.dnes.bg/notifikacii/2019/11/01/sindikati-na-vw-zaplashvat-da-blokirat-zavoda-v-turciia.428267", "text": "Влиятелните синдикати на Volkswagen (VW) обещаха да блокират плана на автомобилния производител за строеж на нов завод в Турция, докато насилието, предизвикано от офанзивата на Анкара в съседна Сирия, не бъде прекратено.\n\r\n\"Искам да кажа това много ясно: представители на синдикатите ще отказват (да дадат) одобрение, докато Турция се опитва да постигне политическите си цели с война и насилие“, заяви ръководителят на глобалния работнически съвет на компанията Бернд Остерлох, който е и член на Надзорния съвет, цитиран от Bloomberg.\n\r\nНай-големият автомобилопроизводител в света замрази проекта си миналия месец, след като напрежението в Близкия изток ескалира след оттеглянето на американски сили от Сирия. Ходът на Вашингтон отвори път за това турски сили да започнат операция в северните части на страната, принуждавайки оттам да се изтласкат кюрдските милиции, които контролираха пограничната територия.\n                \n                \n                \r\nЗаводът на стойност 1,3 млрд. евро, планиран в Турция, ще може да произвежда около 300 000 автомобила годишно и представлява възможност за компанията да разрасне бизнеса си в Турция и Близкия изток. Също така проектът е от ключово значение за Анкара, тъй като ще е сигнал, че страната продължава да привлича големи чуждестранни инвестиции след нестабилния си икономически период и последвалата го рецесия.\n\r\nОт VW обаче се тревожат за политическата ситуация в Турция и продължават да наблюдават развитието в региона, посочи главният финансов директор на компанията Франк Витер пред репортери в сряда. Към момента няма непосредствен натиск за алтернативни места за завода, като е възможно допълнителен капацитет да бъде добавен към вече съществуващите обекти на производителя в Словакия, както и на други места, допълни той.\n\r\n", "date": "2019.11.01", "title": "Синдикати на VW заплашват да блокират завода в Турция"}
{"url": "https://www.dnes.bg/zvezdi/2019/11/01/djenifyr-garnyr-pazi-decata-si-ot-socialnite-mreji.428220", "text": "Инстаграм е една от социалните мрежи, която е почти задължителна за всички, които искат да станат популярни. Хиляди харесвания, милиони последователи и десетки коментари е целта на т. нар. инфлуенсъри, които впечатляват най-вече младото поколение.\r\nТе се превръщат в идоли на децата заради огромната си популярност и лесно спечелените пари. Едно дете обаче няма досег до тази социална мрежа и не може да види точно в какво се състои работата на инфлуенсърите.\r\nКолкото и невероятно да звучи, става дума за Вайлът – 13-годишната дъщеря на актрисата Дженифър Гарнър. Изненадата идва оттам, че самата Гарнър има профил в Инстаграм и дори е доста активна със забавни клипчета или пък уроци по готварство.\r\n                    \n                    \n                \n                \n                \n                Вайлът обаче има забрана от майка си да се присъединява към социалната мрежа и причината се крие във влиянието на Инстаграм върху емоционалното състояние. „Колкото и да се вглеждам, не виждам нищо позитивно за нея там“, казва актрисата в подкаста Next Question with Katie Couric.\r\nГарнър признава, че дъщеря ѝ е повдигала въпроса за социалните мрежи, но актрисата е категорична. „Тя може да гледа моя, дори може да разглеждаме нещо заедно, но за момента е само това“. Забраната важи и за по-малките ѝ деца – 10-годишната Серафина и 7-годишния Самуел.\r\nВъпреки това, те много често се оказват от другата страна на камерата и заснемат майка си в различни моменти. „Имам деца, които са забавни и умни. Смятам, че са страхотни“, казва Гарнър.\r\nИ трите деца на актрисата са от бившия ѝ съпруг Бен Афлек, с когото бяха семейство в продължение на 13 години.\r\n", "date": "2019.11.01", "title": "Дженифър Гарнър пази децата си от социалните мрежи "}
{"url": "https://www.dnes.bg/index/2019/11/01/jenite-i-decata-na-boicite-ot-idil-nishto-niama-da-ni-spre.428163", "text": "За първи път групировката Ислямска държава потвърди смъртта на своя лидер Ал Багдади и огласи името на новия си водач - Абу Ибрахим ал Хашеми ал Кураши. В своето аудио съобщение джихадистите бяха категорични, че редиците им продължават да се увеличават. \n\r\nВ лагерите в Сирия, където са затворени жените и децата на бойците от ИДИЛ, сълзи за Ал Багдади не се леят.\r\n\"Разбира се, че не сме тъжни за Ал Багдади. Ще дойдат поне 100 човека да го заменят\", казва една от булките на джихадистите.\r\n\"Какво мислите, че значи тази смърт? Мислите, че всичко е приключило? Не е\", заканва се друга съпруга на боец от ИДИЛ пред камерите на CNN.\r\n                \n                \n                Наследниците на бойците също не запазват мълчание.\r\n\"По волята на Бог, един ден и вие ще минете през това! Един ден вие ще сте в затвора, като нас. Ще минете през това, през което минаваме ние. Не си мислете, че с групировката ни е свършено. Нищо няма да ни спре\", крещи малко дете.\r\nТези изказвания идват малко след като Пентагона публикува видео от нападението над Ал Багдади, което доведе и до неговата смърт.", "date": "2019.11.01", "title": "Жените и децата на бойците от ИДИЛ: Нищо няма да ни спре! "}
{"url": "https://www.dnes.bg/notifikacii/2019/11/01/reformite-na-makron-oriazvat-pomoshtite-za-bezrabotni.428252", "text": "Промените на пазара на труда във Франция, които влизат в сила днес като част от плана за реформи на президента Еманюел Макрон, имат за цел да направят трудовия пазар по-гъвкав и да съживят икономическия растеж, предаде Асошиейтед прес. Втора серия промени ще влезе в сила от 1 април.\n\r\nСпоред новите правила ще бъде по-трудно на безработните да кандидатстват за помощи, което може да насърчи повече хора да се върнат по-скоро на работа. Критиците на плана обаче твърдят, че той подкопава системата за социална сигурност, пише БТА.\n\r\nБезработицата във Франция през лятото спадна до най-ниско равнище от десет години, до 8,5 на сто, но все още е сред най-високите в Европейския съюз.\n                \n                \n                \r\nОт днес се удължава времето, през което е необходимо кандидатът за помощи да е работил, за да има право на обезщетение за безработица - вече ще бъдат необходими шест месеца през последните 24 месеца вместо досегашните четири месеца за последните 28 месеца, уточнява Франс прес.\n\r\nАгенцията по заетостта в промишлеността и търговията Юнедик (Unedic) е изчислила, че тази промяна ще засегне 710 000 души във Франция през първата година.\n\r\nОт тях 200 000 няма да имат право на помощи през първата година, 210 000 ще получат такива права средно с пет месеца по-късно, а при 300 000 правата им ще намалеят.\n\r\nСпоред новите правила напусналият работа трябва да е отслужил 5 години при работодателя си, за да може да кандидатства за помощи за безработица. Освен това кандидатът трябва да представи и план, че възнамерява да започне собствен бизнес, посочва Асошиейтед прес.\n\r\nСамонаетите ще имат право да кандидатстват за помощи при безработица от 800 евро за шест месеца.\n\r\nИ двете категории досега нямаха право да получават помощи.\n\r\nНовите правила намаляват с 30 процента помощите на получаващите над 4500 евро на месец след шестия месец безработица.\n\r\nФренските безработни получават средно около 1000 евро на месец в продължение на две години. Хората с най-високи заплати могат да получават максимум до 6615 евро на месец.\r\nПравителството се надява промените да доведат до икономии от 3,4 милиарда евро за три години и да намалят безработицата.\n\r\nГенералният секретар на синдиката Френска демократична конфедерация на труда (Се Еф Де Те - CFDT) Лоран Берже заяви днес пред радио Франс енфо, че това е \"реформа със 100 процента губещи\". Според него 1,4 милиона ще бъдат засегнати от днес, с по-лоши условия за обезщетения за безработица, а през април - с намаляване на помощите.\n\r\nСпоред Юнедик 850 000 безработни ще изгубят по 200 евро на месец от догодина.\r\nЛоран Берже критикува и министърката на труда Мюриел Пенико заради изказването й \"безработните да вземат да си намерят отново работа\".", "date": "2019.11.01", "title": "Реформите на Макрон орязват помощите за безработни"}
{"url": "https://www.dnes.bg/index/2019/11/01/tunel-29-istoriiata-na-ioakim-rudolf-i-biagstvoto-ot-iztochna-germaniia.428214", "text": "През 1961 година Йоаким Рудолф бяга от най-бруталната диктатура в света. Няколко месеца по-късно се опитва да си прокопае тунел за да се върне обратно... Защо?\r\nВсичко започва с едно почукване на вратата. 22-годишният Йоаким е студент в университета в Западен Берлин. Там е едва от няколко месеца, а през свободното си време се занимава с фотография и ходи в нощни джаз клубове. Пред прага му стоял италиански студент. Той имал нужда от помощ, за да измъкне свои приятели от Източен Берлин като прокопаят тунел.\r\nТова се случва през октомври 1961 година, само два месеца след като Берлинската стена е издигната. Чрез нея източните диктатори искат да спрат хората от това да търсят по-добър живот в Западен Берлин.\r\n                \n                \n                Берлинската стена е построена изключително бързо. Само за една нощ тя променя пейзажа на града, макар още в самото си начало да не е толкова строго охранявана и толкова висока, колкото ще стане по-късно. Когато жителите на Берлин се събуждат на 13 август 1961 година, те откриват че са били отделени от своите родители, съпрузи и приятели. Има дори истории за новородени бебета, отделени от майките си.\r\nОще щом е издигната стената, започват опитите за прескачането й. Дори войници и охранители се опитват да се промъкнат през нея.\r\nЙоаким също бяга от Източен Берлин използвайки прикритието на нощта. Пристига в западната половина точно, когато слънцето започва да изгрява на хоризонта.\r\n\"Не исках да съм част от този нов свят, в който не можеш да казваш, правиш или мислиш каквото поискаш“, казва той.\r\nВ Западен Берлин той започва нов живот. Но се появили тези студенти, които го помолили да им помогне да прокопае тунел към диктатурата, от която току-що е избягал. Йоаким може да бъде арестуван, дори убит! Но въпреки това се съгласява.\r\nМомчетата никога преди това не били прокопавали тунел. Като за начало те се сдобили с карти, които взели от приятели в кметството. Започнали да съставят маршрут, като се стараели да избягват водопроводните тръби. Накрая взели смелото решение да започнат да копаят под Бернауер щрасе.\r\nСтената преминавала точно през средата й. Хората постоянно ходели там, за да правят снимки. Да копаеш под нея било все едно да копаеш под Таймс Скуеър в Ню Йорк.\r\nЗа начало на своя тунел те избрали фабрика за сламки. Обяснили,  че са джаз група, която има нужда от място да репетира. Собственикът обаче разбрал намеренията им, но с удоволствие отстъпил мазето си, тъй като самият той бил избягал от Източна Германия.\r\nОт другата страна тунелът трябвало да води към апартамента на техен приятел. Те така и не му казали, а откраднали ключовете му и направили копие.\r\nСлед като планът бил готов, започнали да търсят още хора, които да копаят. Но тази задача не била лесна. Западен Берлин бил пълен с хора, работещи за ЩАЗИ. Но Йоаким и съмишлениците му успели да намерят още трима студенти, на които можели да се доверят. Успели да намерят и инструменти и на 9 май 1962 година работата по тунела започнала.\r\n“Нямахме идея от къде да започнем. Не бяхме виждали тунел на живо. Но бяхме гледали снимки на такива, които са се провалили, по телевизията и те ни даваха идеи“, разказва Рудобф пред BBC. Само за няколко нощи те стигат 1,3 метра дълбочина. Тогава започнали да копаят хоризонтално – към Източен Берлин. \r\nРаботата била трудна. Студентите били изтощени, всичко се случвало прекалено бавно. Трябвали им две неща – пари и хора.\r\nНа хиляди километри от там, в Ню Йорк, журналистът Рувен Франк искал да заснеме история за бягство от Берлин, която се случва в момента. Съдбата го среща с един от студентите, който се опитвал да събира пари за прокопаването на тунела. Йоаким и приятелите му се договорят с NBC, че ще позволят заснемането на тунела, само ако получат пари в замяна. Телевизията се съгласява.\r\nДо края на юни 1962 година били прокопани 50 метра. Те работели от 38 дни по 8 часа на ден. С парите на NBC тунелът започнал да изглежда като направен от професионалисти – със светлини, с тръби за свеж въздух. Съвсем скоро момчетата и екипът на телевизията стигнали „зоната на смъртта“, където над главите им патрулирали пазачите на стената в Източен Берлин. Те наблюдават изключително стриктно дали някой не се опитва да прокопае тунел.\r\nЙоаким и неговите приятели не били първите, които се опитали да прокопаят тунел. Ала другите преди тях се проваляли.\r\n„Пазачите имаха специални устройства за подслушване, които поставяха на земята. Ако чуеха нещо, те започваха да копаят дупки надолу. След това откриваха огън или хвърляха динамит вътре“, разказва Рудолф. Момчетата понякога чуват как гардовете си говорят. Тогава знаят, че трябва да бъдат много внимателни.\r\nЕдин ден се появява проблем – една от водопроводните тръби се спукала. Тунелът се пълни с вода. Студентите взимат смело решение – за да не загубят тунела, те молят властите в Западен Берлин за помощ. За тяхна изненада, те се съгласяват. Но дори и след като тръбата е поправена са нужни месеци, преди тунела да изсъхне. А Йоаким и момчетата били близо – само на 50 метра от мазето в Източен Берлин.\r\nЮли 1962 година – стената вече е опасана с мини, електрически огради, шипове... Гардовете имат пистолети, автоматични оръжия. Бегълците обаче продължили да прииждат.  Йоаким и студентите не можели повече да чакат тунелът да изсъхне. Те били чули, че друг е бил започнат, но изоставен. За това се свързали с неговите създатели и решили да обединят сили и да продължат по него.\r\nТози тунел нямал светлини, телефони или въздушни тръби като онзи, който Рудолф започнал, но те решили да се примирят с това. Тунелът трябвало да бъде готов до 7 август. Оказало се обаче, че един от новите членове на групата бил служител на ЩАЗИ. Властите вече били по петите на Йоаким.\r\n7 август дошъл. Онези, които искали да избягат, чакали в мазето със свито сърце. ЩАЗИ били поставили своя капан. Йоаким и момчетата били подготвени със всякакви оръжия в случай, че агентите ги нападнат.  Но още преди да стигнат от другата страна, операцията вече била компрометирана. Онези, които искали да избягат, вече били заловени.\r\n„Изведнъж чухме нещо по западното радио. Крещяха ни да се връщаме“, спомня си Йоаким. Пред вратата на къщата, където излизал тунела, агентите вече се били насъбрали със своите калашници. Те обаче решили да изчакат, преди да влязат вътре, тъй като чули, че групата на Рудолф има картечница. Това забавяне спасило живота на момчетата.\r\nРазбирайки че мисията е провалена, те скочили обратно в тунела и възможно най-бързо пропълзели обратно към Западен Берлин. Агентите на ЩАЗИ не успели да ги настигнат. Но имали достатъчно хора, които да разпитват и да измъчват.\r\nВсеки на мястото на Йоаким би се отказал. Но те продължили. Били сигурни, че службите не знаят нищо за първият им тунел. А той вече бил изсъхнал и те отново започнали работа по него. На 14 септември новият план бил съобщен на онези, които искали да избягат.\r\nЕдин по един те започнали да се появяват. Камерата на NBC заснела всичко и когато го гледал, дори американският президент се разплакал.\r\nЙоаким доживява, за да разкаже историята си. Животът му е променен напълно от тунела. Той не просто се разминава на косъм със смъртта, но и среща любовта на живота си там – Евилин, съпругата му, е първото момиче, което се появява на входа на тунела, за да избяга от Източна Германия. Той успява да спаси 29 души.\r\nКогато има стена, обезателно хората ще се опитат да я прескочат, категоричен е Йоаким.", "date": "2019.11.01", "title": "Тунел 29 – историята на Йоаким Рудолф и бягството от Източна Германия "}
{"url": "https://www.dnes.bg/mish-mash/2019/11/01/greta-tunberg-speshno-tyrsi-eko-transport-do-madrid.428274", "text": "Шведската природозащитничка Грета Тунберг, която сега се намира в Лос Анджелис, каза, че се нуждае от помощ, за да стигне до испанската столица Мадрид, за да присъства на следващата конференция на ООН за климата.\n\r\nПланираше се форумът да е в Чили и Грета да се придвижи по суша от Северна Америка до чилийската столица Сантяго. Но чилийските власти се отказаха от домакинството заради вълната от антиправителствени протести, прераснали в насилие. Така Мадрид беше избран официално да бъде домакин на конференцията, предадоха световните агенции.\n\r\n\"Тъй като конференцията беше официално преместена от Сантяго в Мадрид, ще не нуждая от известна помощ\", написа в Туитър Грета Тунберг. \"Оказа се, че съм прекосила половината свят, но в грешната посока\", допълни тя и добави към този текст усмихнат емотикон.\n\r\n                    \n                    \n                \n                \n                \n                \"Сега трябва да намеря транспортно средство, за да прекося Атлантическия океан през ноември. Ако някой може да ми намери превозно средство, ще съм му много благодарна\", допълни Грета, която отказва да пътува със самолет, защото той отделя много вредни емисии, пише БТА.\n\r\nГрета прекоси Атлантическия океан с яхта, за да отиде в САЩ и Канада за различни прояви и протести за климата, а после и в Чили за конференцията. Яхтата, с която Грета пътува през август от Плимут, Англия, до Ню Йорк, беше спортна и емисиите на парникови газове от нея бяха нулеви. В пътуването си през Атлантика тя беше придружавана от баща си, а яхтата беше на Пиер Казираги, сина на принцеса Каролин Монакска.\n\r\nСега Грета трябва спешно да намери решение как да се върне в Европа навреме за конференцията в Мадрид, която ще се проведе от 2 до 13 декември.", "date": "2019.11.01", "title": "Грета Тунберг спешно търси еко транспорт до Мадрид"}
{"url": "https://www.dnes.bg/mestni-izbori-19/2019/11/01/lozenec-mejdu-konkretnite-resheniia-i-iliuzornite-obeshtaniia.428276", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Хората много ясно могат да разграничат между конкретните решения и илюзорните обещания\", заяви кандидатът за кмет за район \"Лозенец\" Любомир Дреков в предаването \"Денят ON AIR\".\n\r\nСпоред него предизборната кампания е станала кална, заради нападки между партиите и очерняне на кандидатите. Всичко това отвлича вниманието на гласоподавателите от програмата на кандидата и неговата визия. \n\r\n\"Най-тежкото на тази кампания беше, че излязохме с нашата програма, в която конкретно са разписани идеите и проектите за всеки един от районите, а срещу нас нямаше нищо и се започна едно очерняне\", коментира Дреков. \n                    \n                    \n                \n                \n                \n                \r\nКандидат-кметът обсъди в ефира на  някои от проблемите и решенията на район \"Лозенец\".\n\r\n\"Оправихме почти изцяло базовата инфраструктура. Говоря за булевардите. Всички сгради на училища и детски градини са конструктивно укрепени. Започнахме саниране на сгради, направихме зелена зона, свалихме колите от тротоарите\", изтъкна като част от проблемите, по които са работили и са разрешили. \n\r\nНовите идеи, които желаят да разработят, са свързани с подобряването на градския транспорт, проектиране на удължение на метрото, изграждане на трамвайна линия по Филип Кутев, но няма как всичко да се изпълни в рамките на един мандат, категоричен е Дреков.\n\r\nТой обаче смята, че е възможно за това време да се изградят буферни паркинги в района и да се направят промени в закона, за да има повече пространство между сградите, които се строят.  \n\r\n\"Южните квартали, които попадат в район Лозенец няма в бъдеще да има чак такъв проблем, защото там където сега започва да се строи, е зона с нискоетажно застрояване. В жилищната част не остана къде да се строи\", коментира кандидат-кметът по въпроса за презастрояването. \n\r\nПроблемите, за които сигнализират гражданите, най-често са свързани с липсата на тротоари и осветления и липсата на базови инфраструктура, но постоянно работят за решаването им, коментира на финала Дреков.", "date": "2019.11.01", "title": "Лозенец между конкретните решения и илюзорните обещания"}
{"url": "https://www.dnes.bg/blizak-iztok/2019/11/01/rusiia-ulichi-sasht-v-kontrabanda-na-petrol-ot-siriia.428239", "text": "САЩ незаконно изнасят петрол от находища в Североизточна Сирия на стойност повече от 30 милиона долара на месец, заяви днес говорителката на руското министерство на външните работи Мария Захарова, цитирана от ТАСС.\r\n\"Заобикаляйки своите собствени санкции, американците контрабандно изнасят от Сирия петрол на стойност повече от 30 млн. долара на месец и в обозримо бъдеще не възнамеряват да напуснат тези райони\", каза Захарова на брифинг.\n\r\nПо думите й действията на американските военни по отношение на петролните находища в Североизточна Сирия са незаконни.\n\n\r\n\"Не може да не предизвика въпроси от страна на международната общност, когато цивилизована държава, безкрайно заявяваща за своята привързаност към определени демократични ценности и международноправни начала в отношенията, изпомпва петрол от находища в североизточните части на Сирия - една суверенна държава, като прикрива престъпната си дейност под предлог на борба с \"Ислямска държава\" (ИД). Ще напомня, че ИД, според уверенията на съюзниците, бе окончателно унищожена през март тази година. Това не се покрива много с американската позиция\", коментира говорителката на руското външно министерство.\n                    \n                    \n                \n                \n                \n                \r\nПредседателят на Съвета на началник-щабовете на американските въоръжени сили генерал Марк Мили заяви в понеделник, че САЩ възнамеряват да запазят в Сирия контрол над петролните полета на компанията \"Коноко\" в провинция Дейр аз Зур, а също така над базата в Ат Танф.\n\r\nРуското министерство на отбраната каза, че Съединените щати извършват контрабанда на сирийски петрол в други страни, като конвоите се охраняват от американски частни военни компании и от спецчасти.\n\r\n/БТА/", "date": "2019.11.01", "title": "Русия уличи САЩ в контрабанда на петрол от Сирия"}
{"url": "https://www.dnes.bg/mestni-izbori-19/2019/11/01/politicheskite-prestrelki-chesto-iavlenie.428277", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Политическите престрелки са често явление и невинаги са мотивирани, но така е по избори. Аз съм убеден, че хората ще излязат на втория тур, защото местните избори са може би най-важните. Местната власт е най-близо до хората\", коментира кандидат-кметът на район \"Средец\" Любомир Ковачев в \"Денят ON AIR\".\n\r\nТой ще се изправи на балотаж срещу кандидата на \"Демократична България\" Трайчо Трайков. \n\r\n\"Всеки решава как ще гласува според своите виждания, своята съвест и разбирания за това кое е добро за района, за града\", посочи Ковачев.\n\r\nСпоред него кампанията не е била конструктивна поради няколко причини. Една от тях била, че голяма част от кандидатите са нямали представа какво ще работят и какво биха направили, ако спечелят.\n                    \n                    \n                \n                \n                \n                \r\nПред  той посочи, че един от основните проблеми в район \"Лозенец\" е паркирането.\n\r\n\"Ако бъда избран за кмет, ще се боря да се намали броят на служебните абонаменти. Нови паркинги трябва да се направят и това ще стане рано или късно\", заяви Любомир Ковачев.", "date": "2019.11.01", "title": "Политическите престрелки – често явление"}
{"url": "https://www.dnes.bg/index/2019/11/01/kak-da-shofirame-bezopasno-prez-esenta.428241", "text": "През есента автомобилът изисква специална поддръжка. Освен него пренастройка трябва да направят и шофьорите. Следващите съвети ще ви помогнат да бъдете по-спокойни при пътуване.\n\r\n\n\r\nПовечето шофьори карат по-внимателно на сняг, но на замърсени шосета не намаляват скоростта. Мократа шума или калта по земята могат да бъдат много хлъзгави. Спирачният път се удължава. Под листата често се крият дупки или камъчета.\n\r\nЛистата могат да предизвикат проблем и когато покрият водните отвори пред челното стъкло. Ако те бъдат запушени, в купето може да проникне вода. Тя води до неприятни миризми, образуване на плесен или технически дефекти.\n                \n                \n                \r\n\r\nПрез есента безупречната осветителна система на автомобила е особено важна – не само за да виждате добре, но и за да бъдете разпознаван рано от другите участници. Късите светлини трябва да бъдат включвани рано, защото дневните светлини на съвременните автомобили бързо достигат границите си при здрач и лоша видимост.\n\r\nНе забравяйте чистачките. Ако те са напукани или износени, перата трябва да бъдат сменени. При замърсяване може да помогне почистване с препарат или шампоан за кола.\n\r\n\n\r\nЕсента носи не само дъжд, тъмнина и мъгла, но и много вятър и от време на време дори бури. При възможност не паркирайте автомобилите си под дървета – в противен случай падащите клони могат да причинят значителни щети. За да контролирате автомобила си в случай на непредвидени пориви, скоростта трябва да бъде адаптирана към условията. Препоръчва се предпазливост особено при мостове или горски пътища, където опасен е силният страничен вятър. Само тези, които държат двете си ръце на волана, могат да реагират бързо и да противодействат, ако е необходимо. А тези, които пътуват с ремарке, просто трябва да избягват такива дни.\r\n", "date": "2019.11.01", "title": "Как да шофираме безопасно през есента? "}
{"url": "https://www.dnes.bg/stranata/2019/11/01/v-toplofikaciia-razgrad-si-kupiha-mashina-za-broene-na-moneti.428268", "text": "3 800 са абонатите на Топлофикация в Разград, а в града има една-единствена каса. Често обаче недоволни от високите си сметки за парно клиенти решават да се издължат на дружеството с жълти стотинки. За да не се губи време при броенето се стига до решението за купуването на машина, която да улесни работата на служителите.\n\r\n\"Наложи се купуването на тази машина, за да е по-лесно за нашата обработка на плащанията от клиенти. В случая тя ни помага да смятаме по-бързо плащанията от клиенти с монети\", обясни пред БНТ Полина Георгиева, служител на \"Топлофикация - Разград\"\n\r\nЗа по-малко от минута машината преброява 100 лв. на монети от различен номинал. Така тя помага на касиерките при срещи с клиенти като Филип Филипов. Той решава да плаща само със стотинки, след като частен съдебен изпълнител изисква от неговия тъст над 4 хил. лв. дълг за отопление в апартамент с отдавна изключени и дори премахнати радиатори.\n                    \n                    \n                \n                \n                \n                \r\nФилип Филипов не е бил уведомен по никакъв начин, че е имало някакво дело, в което е осъден, се оказва пред свършен факт, че трябва да се плаща.\n\r\nТой е категоричен, че новата придобивка на \"Топлофикация\" няма да го откаже да плаща с монети и преди дни се появил пред касата с 40 килограма по 1 и 2 стотинки.\r\n ", "date": "2019.11.01", "title": "В \"Топлофикация Разград\" си купиха машина за броене на монети"}
{"url": "https://www.dnes.bg/health/2019/11/01/kolkoto-i-da-sa-parite-za-zdrave-triabva-profilaktika.428275", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Заплатите на медицинските сестри у нас са нереално ниски. Това каза урологът д-р Петър Антонов за \"Денят ON AIR\".\n\r\nПо думите му през годините този проблем е бил  подценяван, а в настоящето медицинска сестра е отговорна и тежка професия. \n\r\n\"В Румъния например един лекар получава около 3000 евро заплата и тя не е зависима от клиничните пътеки, операциите, които той извършва. Доскоро се сравнявахме с Румъния, но понастоящем е факт, че здравеопазването във финансов аспект там е решенo доста по-държавнически, отколкото у нас\", коментира той пред .\n                    \n                    \n                \n                \n                \n                \r\nПо думите му колкото и да са парите за здравеопазване, когато нивото на профилактиката е ниско, те няма да стигат никога.\n\r\n\"За съжаление здравната култура на българина е на високо ниво, но в интернет пространството. Истинската здравна култура изисква да се отиде на лекар за изписване на рецепта, а не самолечение\", посочи урологът. \n\r\nСпоред него, за съжаление, темата за мъжкото здраве е тема табу при силния пол, а това рефлектирало върху подценяването на проблема.\n\r\n\"Ключът към успеха е ранната диагностика, онкологичните заболявания в световен мащаб се увеличават\", допълни още той.\n\r\nСкринингът за простатен рак се препоръчва един път годишно за мъжете над 45 г. ", "date": "2019.11.01", "title": "Колкото и да са парите за здраве – трябва профилактика"}
{"url": "https://www.dnes.bg/obshtestvo/2019/11/01/ne-sme-zaspal-narod-no-niama-napyn-za-obedinenie.428278", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДнес е Денят на народните будители. Празник - посветен на делото и стремежа към българско самосъзнание, образование и книжовност. Трябва ли българите да се събудят?\n\r\n\"Ние не сме заспал народ. Народът опротивя от много говорене и малко действия. Всички партийни битки изтощават нацията. Няма никакъв напън за обединението ѝ\", коментира писателят Стефан Цанев в \"Денят ON AIR\".\n\r\nПо думите му у нас липсва идеализъм.\n\r\n\"Това, което се натрупва в народа, не е премирение. Рано или късно ще избухне\", каза още Цанев.\n\r\nСпоред него, когаго, което и да е правителство на власт се мъчи да направи нещо добро, опозицията му пречи с всички средства. \n                    \n                    \n                \n                \n                \n                \r\n\"Тези спирачки, които се налагат, пречат на развитието на обществото и по този начин не можем да стигнем доникъде\", заяви писателят пред .\n\r\nТой е на мнение, че бягството от политиката не е оправдано и е време учени да се занимават с управлението на държaвата. \n\r\nЦанев коментира, че лошите думи казани за другиго са нещо грозно.\n\r\n\"Не знам тези хора, като изговарят тези думи, не чувстват ли неудобсто, погнуса? Все едно са смъртни врагове, а те не са. Те са просто съперници\", допълни писателят.", "date": "2019.11.01", "title": "Не сме заспал народ, но няма напън за обединение"}
{"url": "https://www.dnes.bg/index/2019/11/01/koi-estestveni-kamyni-privlichat-liubovta.428261", "text": "Според астрологията, всеки от нас има свой собствен кристал, който му носи късмет и положителна енергия. Той се определя спрямо зодията, като може да бъде поставен в дома или да се носи като талисман. Така например димантът е най-подходящ за Овните. И двете се свързват със сила и страст. \r\n \r\nЕстествените камъни отговарят за различни сфери на живота. Независимо дали вярвате в тяхната сила или не, те могат да ви донесат просперитет и ви помогнат да намерите любовта на живота си. \r\n \r\nЕто четири камъка, които според астрологията привличат най-силно любовта в живота: \r\n \r\n\r\n \r\nТози камък отговаря най-вече за знаците Телец и Везни, като се свързва с четвъртата сърдечна чакра. С него се правят заклинания за любов, които се сбъдват. Смята се, че носен като бижу, той привлича положителните емоции и сближава сродни души. \r\n \r\nНеслучайно розовият кварц е камъкът на безусловната любов и излъчва положителни вибрации. Неговата енергия помага и за преодоляване на любовна мъка. А когато човек стартира нова връзка, то кварцът дава сила и увереност в отношенията, а също и успокоява. \r\n \r\n\r\n ", "date": "2019.11.01", "title": "Кои естествени камъни привличат любовта?"}
{"url": "https://www.dnes.bg/index/2019/11/01/kristin-lagard-pyrvata-jena-nachelo-na-ecb.428155", "text": "Кристин Лагард е първата жена, която застава начело на Европейската централна банка (ЕЦБ). Днес тя официално ще поеме поста от досегашния президент на ЕЦБ Марио Драги.\n\r\nЗа нея това няма да бъде ново предизвикателство, тъй като Лагард вече бе първата представителка на нежния пол на постовете министър на финансите на Франция и управляващ директор на Международния валутен фонд (МВФ).\n\r\n\"Много неща са свързани с личността. Една от моите лични особености безусловно е, че съм жена. Мъжете не трябва да се доказват пред мен, тъй като отношенията между мъжете и жените имат друго естество и това ми помага\", каза Лагард в изявление през 2015 година.\n\r\nКогато Франция бе председател на Г-20 през 2011 година, тя успя да задейства широкомащабна програма за реформиране на международната валутна система.\r\n                \n                \n                Лагард е известна с изявленията си на теми като равенството между половете, икономическите неравенства, климатичните промени и борбата с корупцията. Благодарение на усилията й като ръководител на МВФ тези въпроси получиха по-широка гласност и бяха включени в програмите за финансова помощ и икономическите доклади на организацията.\n\n\r\nНа 5 юли 2011 г. Лагард стана 11-ият управляващ директор на МВФ, заменяйки на поста французина Доминик Строс-Кан, който подаде оставка заради обвинения в сексуални посегателства. Близо месец след като встъпи в длъжност, срещу нея бе започнато разследване по подозрения в небрежност при изпълнението на служебните й задължения като финансов министър. \n\r\nТо бе част от делото, свързано с френския бизнесмен Бернар Тапи, което към този момент се разглеждаше вече над 20 години. През 2016 г. френският Съд на републиката, който разглежда изключително дела за нарушения, извършени от членове на правителството, призна Лагард за виновна, но не й наложи присъда. Решението бе взето въпреки препоръките на френската прокуратура всички обвинения срещу Лагард да бъдат оттеглени.\n\r\nКато една от най-важните си задачи начело на МВФ тя определи завършването на реформата на Фонда, започната по инициатива на Г-20 през 2010 г. с цел да бъдат преразпределени правата на глас в полза на развиващите се страни. Процесът се проточи, тъй като измененията не бяха ратифицирани от САЩ, които имат най-голям дял гласове в МВФ. Лагард многократно призоваваше Конгреса на САЩ да одобри реформата, което се случи едва през декември 2015 година. В резултат в десетката на най-големите акционери във Фонда влязоха Русия, Бразилия, Индия и Китай.\n\r\nЛагард изигра важна роля за съживяването на отношенията между членовете на МВФ, включително и страните с нововъзникващи пазари и развиващите се държави. Под нейно ръководство през 2015 г. бяха изменени правилата за предоставяне на кредити и Фондът вече може да оказва финансова помощ на страни, които имат задължения към други държави. Не по-малко важно бе и решението във валутната кошница на МВФ да бъде включен китайският юан от 1 октомври 2016 г. наред с щатския долар, еврото, йената и британската лира, припомня ТАСС, цитирана от БТА.\n\r\nНа 19 февруари 2016 г. изпълнителният съвет на МВФ единодушно утвърди Кристин Лагард начело на организацията за още пет години. Започвайки втория си мандат на 5 юли, тя определи като основна задача на Фонда постигането на по-голяма гъвкавост и ефективния реакции на нуждите на страните членки. \n\r\nПрез 2018 г. Лагард обяви преоценка на политиката на МВФ най-вече при надзора, програмите за оценка на финансовия сектор и инструментите за преференциално кредитиране. Отправи и редица предупреждения към света за опасностите, които носят търговските и валути войни между Китай и САЩ.\n\r\nЕЦБ, за разлика от МВФ, от учредяването си през 1998 г. винаги е била ръководена от водещ икономист или от бивш централен банкер на някоя европейска страна. Сега обаче президентското кресло ще заеме дипломат и преговарящ, а не технократ.\n\r\n\"Може би тя не е икономист с възгледи за паричната политика, но е дипломат, който се придържа към тях\", посочва бившият заместник министър на финансите на Германия Йорг Асмусен, който в момента е част от ръководството на голяма нюйоркска банка.\r\n\"Тя е много обаятелна и това е един аспект от стила й в политиката. При безумни министерски срещи тя черпеше с френски пасти в три часа през нощта\", припомня си той.\n\r\nБивш член на отбора на Франция по синхронно плуване, през 2012 г. Лагард получава ордена на Почетния легион. Жителите и гостите на американската столица можеха да видят как шефката на МВФ спокойно кара колело из центъра на града. Тя обича също така плуването, гмуркането, йогата, кара ски и играе тенис. Мнозина отбелязват непринудения начин, по който французойката общува с медиите. \r\n \r\n/БТА/", "date": "2019.11.01", "title": "Кристин Лагард - първата жена начело на ЕЦБ"}
{"url": "https://www.dnes.bg/football/2019/11/01/iurgen-klop-rasizmyt-ne-e-samo-bylgarski-problem.428258", "text": "На пресконференцията след мача между Ливърпул и Арсенал мениджърът на Мърсисайдци коментира расисткия скандал в България.\r\n \"Да съдиш е трудно, не знам кое е най-подходящото наказание. Не футболната асоциация на България беше виновна за тази ситуация. Други хора го направиха и трябва да направим така, че да не го правят повече\", даяви Клоп пред журналистите. Той бе категоричен, че това не е проблем само у нас.\r\n\"Живеем във време, когато този проблем се повтаря непрекъснато. Трябва да се работи. Трябва да се направи така, че тези момчета, не само в България, защото това не е само български проблем, да кажат \"съжаляваме, няма да правим повече така. Важно е да се говори за това, за да не се случва отново в бъдеще\", каза още мевиджърът на Ливърпул. \r\n\r\n ", "date": "2019.11.01", "title": "Юрген Клоп: Расизмът не е само български проблем"}
{"url": "https://www.dnes.bg/stranata/2019/11/01/dvama-dushi-sa-postradali-pri-ptp-krai-veliko-tyrnovo.428271", "text": "Временно е затруднено движението по главен път София - Варна в района на село Шереметя, заради катастрофа, съобщи за \"Фокус\" говорителят на ОДМВР - Велико Търново Мариана Христова. \n\r\nПо първоначална информация в участъка между Велико Търново и село Шереметя са се ударили два леки автомобила. Пострадали са водачът на единия автомобил и пътничка в другото превозно средство. Двамата са откарани в Спешна помощ - Велико Търново, като състоянието им тепърва ще се изяснява.\n\r\nЕкипи на Пътна полиция регулират движението в района на катастрофата, като преминаването на автомобилите се осъществява в едната лента.\n\r\nТоварните автомобили над 12 тона се отклоняват по обходен маршрут през Лясковец - Г. Оряховица - Първомайци - Самоводене и Велико Търново, заради катастрофа на пътя София - Варна, в участъка между В. Търново и с. Шереметя. Преминаването на останалите автомобили в района на катастрофата се осъществява в едната лента. \n                    \n                    \n                \n                \n                \n                \r\nОткараният в Спешна помощ мъж е освободен, изяснява се състоянието на пътничката от другия автомобил.\r\n ", "date": "2019.11.01", "title": "Двама души са пострадали при ПТП край Велико Търново"}
{"url": "https://www.dnes.bg/world/2019/11/01/dvama-arestuvani-vyv-vietnam-zaradi-kamiona-s-39-jertvi.428262", "text": "Виетнамската полиция арестува двама души за трафик на хора във връзка със смъртта на 39 мигранти, чиито тела бяха намерени в камион във Великобритания, като се предполага, че повечeто от тях са виетнамски граждани, предава AFP, цитирана от агенция \"Фокус\". \n\r\nИнформацията идва, след като британската полиция арестува четирима души заради трагедията и сега издирва двама братя от Северна Ирландия, които имат връзки с бизнеса с автомобилни превози и корабоплаването.\r\nПървоначално жертвите са били идентифицирани от британската полиция като китайски граждани, но сега се смята, че повечето са виетнамци, след като семейства в Централен Виетнам казаха, че техните близки са изчезнали и нямат връзка с тях.\r\n                    \n                    \n                \n                \n                \n                Виетнам заяви, че в петък са арестувани двама души заради предполагаемо участие в случая, което е разкрило опасностите от незаконния трафик на хора от Виетнам до Европа.\r\nМного от предполагаемите жертви произхождат от провинция Ха Тин, където полицията арестува двама души във връзка със \"случая на 39 загинали, намерени в контейнер на камион във Великобритания\", се казва в петъчно изявление на уебсайта на полицията в Ха Тин в Централен Виетнам .\r\nТе са обвинени в \"организиране и посредничество за други хора да заминат в чужбина и да останат там нелегално\", се казва в доклада.", "date": "2019.11.01", "title": "Двама арестувани във Виетнам заради камиона с 39 жертви"}
{"url": "https://www.dnes.bg/mestni-izbori-19/2019/11/01/praven-kazus-moje-li-kmet-da-se-zakylne-ot-aresta.428270", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Сложен правен казус около избрания за кмет на Несебър Николай Димитров. Областният управител на Бургас коментира, че досега у нас не съществува практика избран кмет да положи клетва в затвор. \n\r\nВчера Апелативният спецсъд в София остави окончателно в ареста кмета на Несебър. Той е обвинен, че е ръководил престъпна група за купуване на гласове.\n\n\r\nНиколай Димитров беше избран още на първи тур с 60%. В ареста остават и двама от избраните общински съветници - Георги Георгиев и Петър Тодоров, предава .\n\r\nВ срок до 14 дни след обявяването на изборните резултати областният управител е длъжен да свика общинска сесия. \n                    \n                    \n                \n                \n                \n                \r\nСлед като положат клетва, общинските съветници ще трябва да си изберат председател на местния парламент, а общината ще се управлява от временно изпълняващ длъжността кмет.\n\r\nВълчо Чолаков обяви, че ще свика общинския съвет в последния възможен момент.", "date": "2019.11.01", "title": "Правен казус: Може ли кмет да се закълне от ареста?"}
{"url": "https://www.dnes.bg/akoshtete-vqrvaite/2019/11/01/otkriha-osnovnata-prichina-za-pristrastiavane-kym-alkohola.428227", "text": "Учени от Южнокалифорнийския университет идентифицираха мозъчна зона, която отговаря за формирането на вредни навици, включително за пристрастяването към алкохола и сладостите, съобщава БТА, позовавайки се на сайта MedicalXpress.\r\nОткритата невронна мрежа произвежда ключов невропептид, който влияе върху импулсивността и е известен като меланин-концентриращ хормон. Той се използва от неврони в хипоталамуса и е свързан с формирането на апетита и склонността да се приемат лекарства.\r\nВ поредица експерименти с плъхове било констатирано, че импулсивността не е свързана с глад. В един от експериментите плъх натиснал лост и получил храна с високо съдържание на мазнини и въглехидрати. За гризача имало отново подобно угощение само ако натисне лоста 20 секунди след предишното натискане. Плъхът станал нетърпелив и често натискал лоста преди да е изтекъл 20-секундният срок.\r\n                    \n                    \n                \n                \n                \n                В рамките на други експерименти плъхове имали възможност да направят избор между два лоста. При натискането на единия лост гризачът незабавно получавал награда, а при натискането на другия - 5 угощения, но трябвало да изчака между 30 и 45 секунди. Гризачите предпочели да натискат лоста, който незабавно им осигурявал награда.\r\nСпециалистите сканирали мозъците на гризачите и установили кои неврони произвеждат меланин-концентриращ хормон. Оказало се, че за импулсивното поведение отговарят клетки в латералния хипоталамус, които с помощта на невропептида предават сигнали на свързани с емоциите и паметта неврони във вентралния хипокампус.", "date": "2019.11.01", "title": "Откриха основната причина за пристрастяване към алкохола"}
{"url": "https://www.dnes.bg/top-novini/2019/11/01/shpionite-romeo-na-shtazi-istorii-na-syblazniavane-dvulichie-i-predatelstvo.428079", "text": "Когато през 80-те години вкарали Ханс Шулце в затвора в комунистическа Източна Германия, той изобщо не допускал, че някога ще се върне там, след като излезе. Но сега той редовно отключва вратата на своята килия, за да покаже на туристите какъв е бил животът в затвор на тайната полиция Щази.\n\r\nЗападногерманецът Шулце, който бил представител на своята химическа компания на Изток, пътува през 1986 т. за панаира в Лайпциг, когато спира в автосервиз и случайно се запознава с една жена. Шулце е запленен от добре облечената жена и те започват връзка. Измерението \"Изток-Запад\" на отношенията им е било вълнуващо, но и до ден-днешен той не е сигурен дали тя наистина го е обичала, или просто го е използвала, пише Ройтерс.\n                \n                \n                \r\n\"Не знаех, че тя е нещатен информатор на Щази\", казва 66-годишният Шулце, който сега е екскурзовод в затвора \"Хоеншонхаузен\" в Източен Берлин, където е лежал преди три десетилетия. \"Едва по-късно, когато бяха повдигнати обвинения в шпионаж, всичко започна да изглежда по друг начин\", добавя той.\n\r\nТези истории на съблазняване, двуличие и предателство, характерни за шпионажа в епохата на Студената война, сега отново са във фокуса на вниманието в навечерието на 30-годишнината от падането на Берлинската стена на 9 ноември, довело до обединението на Германия.\n\r\nИзвестно време, след като вече имал връзка с жената, Шулце разбрал, че нейният съпруг - с когото били разделени - работи в Щази. Цялата картина обаче се изяснила едва когато през 2009 г. медии съобщили за досиета й в Щази. Под ръководството на директора си по въпросите на разузнаването Маркус Волф Щази се усъвършенства в използването на т.нар шпионите \"Ромео\" - агенти, които с чар и хитрост хващали в примката си източници на ценна разузнавателна информация.\n\r\nШулце не знае, че на неговата любима е възложено от Щази да завързва запознанства със самотни пътници и бизнесмени от Запада. Пред него тя твърди, че иска да избяга на Запад, но той още не е сигурен дали това е било нейно желание, или от Щази са искали тя да продължи да работи за тях на Запад.\n\r\nТри години преди падането на стената Шулце е арестуван на границата, когато иска да напусне ГДР. В колата му е намерено писмо от жената, в което тя пише за работата на съпруга си, както и пари, които тя искала Шулце да занесе на Запад.\n\r\nТой е обвинен в шпионаж, а на следващия ден любимата му също е арестувана, но той не е сигурен в какво е била обвинена. В крайна сметка източногерманските власти оттеглят обвиненията в шпионаж, нелегален трафик на хора и издаване на държавни тайни - които биха довели до продължителна присъда - и той е осъден на две и половина години затвор за валутни престъпления и помагачество за незаконно преминаване на границата.\n\r\n\"Да ви кажа, това е тежък удар. Първо трябва да осъзнаеш какво е станало\", казва той за манипулацията с чувствата му. \"Сега знам, че са го направили умишлено, точно в това ги обвинявам\".\n\r\nШулце смята, че вероятно заради това, че е бил западногерманец, с него са се отнасяли по-добре в \"Хоеншонхаузен\", където през 50-те години е било широко използвано физическото насилие, преди да се наложат психологическите методи на разпит. Той е прехвърлен в друг затвор, преди да бъде освободен през октомври 1987 г. Месец по-късно била освободена и неговата любовница, излежала присъдата си, работейки в кухнята на \"Хоеншонхаузен\". В затвора те се видели, но Шулце казва, че връзката им приключила около времето на излизането им от затвора. След обединението тя започнала да продава коли и била управител на хотел на Запад.\n\r\nСлед обединението на Шулце първо му било трудно да се върне в затвора, но той иска да направи така, че хората - включително деца, родени много след рухването на Източна Германия - да знаят какво е ставало зад стените на този затвор. Сега той разказва своята история пред някои от над 455 хиляди души, които посещават годишно \"Хоеншонхаузен\". В него са лежали хиляди политически затворници, а сега той е превърнат в музей и мемориал. \"Този период все още ме вълнува и затова сега правя обиколки тук, за да предам посланието\" казва Шулце.\r\n \r\n/БТА/", "date": "2019.11.01", "title": "Шпионите \"Ромео\" на Щази: Истории на съблазняване, двуличие и предателство"}
{"url": "https://www.dnes.bg/index/2019/11/01/havanskiiat-sindrom-kak-strahyt-razbolia-amerikanski-diplomati.428191", "text": "В средата на 2017 година поредица от странни заглавия се появяват в медиите. Американски дипломати в Куба се разболяват от мистериозна „звукова атака“.\r\nВсичко започва така – около 20 американски дипломати в САЩ започват да се оплакват от влошено здраве.\r\nВсички те твърдят, че необичайните симптоми се появили, след като били подложени на постоянни вибриращи звуци, идващи от едно и също място. Те винаги започвали когато дипломатите били у дома или в хотелските си стаи, но останалите хора наблизо не чували абсолютно нищо.\r\nОтношенията на САЩ и Куба не били особено добри, а когато САЩ хвърлили обвинение срещу кубинските власти, че са организирали мистериозната атака, връзката между двете държави се влошила още повече.\r\n                \n                \n                Но ново изследване доказва, че Куба няма вина за случилото се с американските дипломати. Всъщност... всичко е било само и единствено в техните глави.\r\nТака нареченият „Хавански синдром“ бил причинен от „травма и страх“. Това е заключението на проучването на водещи социолози и експерти по  невродегенеративни заболявания , публикувано в Journal of the Royal Society of Medicine,\r\nЗа първи път за предполагаемите атаки било докладвано през 2016 година. След това те засягали все повече и повече хора, като епидемията стигнала дори и до дипломатите на Канада. Още тогава започват да се появяват съмненията, че Куба използва непознато звуково оръжие. САЩ са категорични – симптомите или са предизвикани от атака или от непознато устройство. Като ответен удар, през август 2017 г., Америка изхвърля двама кубински дипломати, а месец по-късно връща всичките си по-несъществени служители от посолството на САЩ в Хавана у дома. Публикувано е и предупреждение към американските граждани да не пътуват към Куба.\r\n„Това е доста необичайна атака, нали знаете. Но съм сигурен, че Куба е отговорна“, каза Доналд Тръмп през октомври 2017 година.\r\nКуба отрече твърденията и ги нарече „научна фантастика“.\r\nСпоред ръководителят на изследването доктор Робърт Бартоломей, „Хаванският синдром“ може да се сравни с шоков снаряд, а симптомите са паралелни на тези, свързани с военна травма.\r\n“Характерна особеност на бойните синдроми през миналия век е появата на редица неврологични оплаквания от свръхстимулирана нервна система, които обикновено са неправилно диагностицирани като сътресения и мозъчно увреждане“, обяснява Бартоломей.\r\nАвторите на изследването описват дипломатите като участници в продължителна Студена Война, които живеят във враждебна обстановка, където са постоянно под наблюдение.\r\n„Между 2016 г.  и 2017 г. служителите на посолството ни в Хавана са живеели под постоянен стрес заради слуховете за непознато оръжие. Политическите и научни доказателства, че Куба е атакувала САЩ са неоснователни“, пишат експертите.\r\n„Кое е по-вероятно? Дипломатите да се разболяват заради мистериозно оръжие или да са станали жертва на стреса? Нашите доказателства сочат, че е второто“, допълват те. \r\n ", "date": "2019.11.01", "title": "Хаванският синдром – как страхът разболя американски дипломати "}
{"url": "https://www.dnes.bg/obshtestvo/2019/11/01/sem-priema-dokumenti-za-nov-shef-na-bnr-do-5-dekemvri.428265", "text": "Съветът за електронни медии (СЕМ) обявява процедура за избор за нов генерален директор на Българското национално радио (БНР), съобщиха от медийния регулатор, цитирани от БТА.\n\r\nМандатът на генералния директор бе предсрочно прекратен с решение от 17 октомври 2019 г. и беше избран временно изпълняващ длъжността.\n\n\r\nДокументи на кандидатите за участие в новата процедурата ще се приемат до 5 декември 2019 г.\n\r\nДо 8 януари СЕМ ще оповести на интернет страницата си кандидатите, допуснати до участие в процедурата, а до 15 януари ще обяви кандидатите, допуснати до третия етап на процедурата.\n\r\nИзслушванията с одобрените до третия етап са на 20 и 21 януари 2020 г.\n                    \n                    \n                \n                \n                \n                \r\nНа 22 януари СЕМ ще определи с решение кандидата, избран за генерален директор на БНР.\n\r\nАко никой от кандидатите не получи най-малко три гласа, един час по-късно се насрочва второ заседание. В случай, че и на него не бъде избран генерален директор, един час по-късно се насрочва трето заседание. Ако и на третото поредно заседание не бъде избран генерален директор на БНР, процедурата се прекратява.", "date": "2019.11.01", "title": "СЕМ приема документи за нов шеф на БНР до 5 декември"}
{"url": "https://www.dnes.bg/stranata/2019/11/01/ot-ianuari-vestnici-i-spisaniia-v-bylgarski-poshti.428266", "text": "От втората половина на януари \"Български пощи\" влизат в разпространението на вестници и други печатни издания. Това съобщи на пресконференция министърът на транспорта Росен Желязков.\n\r\nМинистърът заяви, че вестниците ще бъдат разпространявани по 18 национални маршрута, 115 регионални и 110 нощни.  Това са 3500 доставки на 400 пакета на ден. Това правело 800 000 км на месец, 900 т печатни издания или 2400 куб. метра, пише \"\".\n\r\nТой обясни, че в момента дистрибуторите са 50-60 на брой. Пощите нямали желание да се превърнат в монополист - влизали, за да бъдат диверсифицирани доставките.  По този начин и държавата влизала в разпространението с авторитетната си фирма, за да се преодолеело усещането, че някой извива ръцете на издателите и  усещането, че пазарът се монополизира.\n                    \n                    \n                \n                \n                \n                \r\nДържавните пощи ще работят на себестойност и не търсят печалба от тази дейност, но ще използват логистиката, за да развиват други дейности на дружеството, от които да се печели, каза още министърът.\n\r\nЦената на разпространението е  отстъпката от цената на печатното издания, която е  между 30-35%. За логистиката -  от рампата на печатниците до разпространителните пунктове дистрибуторът приема 20%, а за търговците на дребно остават 10%, поясни Желязков.\n\r\nБългарски пощи има 3000 пощенски станции и свои пунктове в градовете, в които обикновено има пътникопоток, така че те ще продават и на дребно, допълни още Желязков. \n\r\nТой припомни, че преди години техни са били реповете. Желязков не каза към какъв дял от пазара ще се стремят, но заяви, че държавата ще започне преговори с издателите и зависело от техния избор.\n\r\nЗа новата стара дейност няма да се купуват нови автомобили, тъй като пощите си имали.", "date": "2019.11.01", "title": "От януари: Вестници и списания в \"Български пощи\""}
{"url": "https://www.dnes.bg/akoshtete-vqrvaite/2019/11/01/40-neshta-za-koito-vsiaka-jena-triabva-da-vnimava-sled-40.428113", "text": "40-те години в живота на мнозина се струват страшни, преломни, началото на старостта. Но в днешно време с развитието на медицината, терапиите и разширените възможности за здравословен начин на живот 40-те ни години всъщност могат да се окажат златния ни период. За да му се насладим в цялата му прелест е важно да се грижим за своето здраве – физическо, емоционално, психическо. В основата на осъществяването на тази цел има 40 неща, които е важно да следим и наблюдаваме след навършване на 40 години.\r\n\r\n                    \n                    \n                \n                \n                \n                ", "date": "2019.11.01", "title": "40 неща, за които всяка жена трябва да внимава след 40"}
{"url": "https://www.dnes.bg/business/2019/11/01/kak-mitata-na-trymp-vyzdeistvat-na-potrebitelite.428242", "text": "Отдавна е ясно, че митата на Белия дом върху стоки на стойност милиарди долари, произведени в Китай, не са добри за американските потребители или търговците. Колко зле биха могли да станат нещата е трудно да се прецени, пише , позовавайки се на Bloomberg.\r\nОнлайн магазинът Wayfair отчете тримесечните си резултати в четвъртък, прогнозирайки значително по-бавен темп на растеж на продажбите през следващото тримесечие. Компанията заяви, че прогнозите отчасти отразяват предизвикателствата, свързани с митата, които през лятото скочиха до 25% за много от продуктите ѝ.\r\n                    \n                    \n                \n                \n                \n                По време на телефонен разговор с инвеститори от ръководството на Wayfair са обяснили, че определени артикули са станали по-скъпи, тъй като доставчиците им са повишили цените. Оказва се, че това кара клиентите да обмислят по-дълго време покупките си. В същото време доставчиците на по-скъпи артикули, виждайки как обемът на продажби потъва, понякога намаляват цените. В резултат е налице повтарящ се цикъл на несигурност. \r\nРазбира се, не всеки потребителски бизнес се сблъсква със същите предизвикателства като Wayfair. Но търговците на дребно (и законодателите във Вашингтон) трябва да възприемат случващото се с онлайн търговеца за предупредителен сигнал.\r\nВъздействието на митата върху потреблението често се обсъжда по доста опростен начин: че те ще доведат до повишаване на цените, което означава, че купувачите ще купуват по-малко неща. Опитът на Wayfair показва, че ситуацията е по-сложна. Да, потребителите ще променят поведението си, но не винаги по директен или предвидим начин. И тази несигурност усложнява реакцията на производителите и търговците на дребно.\r\nКомпанията за играчки Hasbro видя как акциите ѝ потъват със 17%, след като обяви разочароващи финансови резултати, които са в резултат на затруднения в резултат на въведените мита.\r\nМалко американки търговци на дребно и потребителски марки ще могат да избегнат въздействието на търговската политика на американския президент Доналд Тръмп. Най-доброто, което могат да направят, е да се ангажират да бъдат по-гъвкави и да следят за ефектите от митата.", "date": "2019.11.01", "title": "Как митата на Тръмп въздействат на потребителите?"}
{"url": "https://www.dnes.bg/world/2019/11/01/hiliadi-v-rim-na-demonstraciia-v-podkrepa-na-kiurdite.428279", "text": "Около 10 000 души демонстрираха днес в Рим в подкрепа на кюрдите в Сирия и срещу \"турската агресия\" в Североизточна Сирия, предаде Франс прес.\n\r\nСред участниците в протеста имаше няколкостотин кюрди и хиляди италианци от леви организации.\n\r\nПротестиращите се събраха пред централната гара на Рим и оттам се насочиха към централния площад \"Венеция\". Начело на шествието вървяха десетина жени, основно кюрдки, които носеха снимки на убити кюрди в Сирия, които те наричаха \"мъченици на революцията на Рожава\". \n\r\nРожава е името на кюрдския регион в Сирия, който се надяваше да стане автономен. Носени бяха и снимки на бойци на сирийските кюрдски милиции \"Сили за защита на народа\", смятани за терористични от Турция. Тези милиции бяха съюзник за западните сили в тяхната борба срещу терористичната организация \"Ислямска държава\".\n                    \n                    \n                \n                \n                \n                \r\nЕдна от фотографиите бе на 35-годишния Ервин Халаф, който в група цивилни, избити от сирийски бунтовнически милиции, подкрепящи турската армия в началото на нейната офанзива в Сирия. Халаф беше и член на ръководството на Сирийския демократичен съвет, политическо крило на Сирийските демократични сили - кюрдските и арабските сили, които бяха съюзници на Вашингтон в борбата срещу ИД. Убийството на Халаф беше осъдено от Вашингтон.\n\r\nДемонстрантите в Рим носеха и снимка на Айше Дениз Караджагъл, 25-годишна туркиня, подкрепяла кюрдите и една от героините на битката за сирийския град Кобане през септември 2014 г. Караджагъл беше убита в сблъсък на \"Силите за защита на народа\" с ИД през май 2017 г. в Ракка в Сирия.\n\r\nВ протеста се включи и голяма група, дошла от Флоренция. Тя носеше снимка на Лоренцо Орсети, 30-годишен тоскански антифашист, присъединил се към кюрдските сили в Северна Сирия и убит в сражение с ИД през март близо до село Багуз.\n\r\nНа площад \"Венеция\" се състоя митинг, на който се скандираше: \"Не на турската война в Североизточна Сирия\" и \"Да защитим Рожава\". На някои плакати, носени от протестиращите, пишеше и \"Свобода за Абдуллах Йоджалан\", лидера на Кюрдската работническа партия, който от 20 години е в турски затвор. На други плакати пишеше \"Свобода на политическите затворници\".", "date": "2019.11.01", "title": "Хиляди в Рим на демонстрация в подкрепа на кюрдите"}
{"url": "https://www.dnes.bg/technology/2019/11/01/twitter-spechelil-3-mln-ot-politicheska-reklama-v-evropa.428273", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nTwitter забрани политическата реклама, Facebook – не. За какво става въпрос чисто финансово, какви приходи генерира Twitter от политическа реклама?\n\r\n„Изпълнителният директор на Twitter заяви, че от политическа реклама за Европа за 2018 г. са направили около 3 млн. долара. Не даде данни за САЩ, но практически от политическа реклама не генерират много приходи“, каза в предаването „Брюксел 1“ IT специалистът Борис Колев.\n\r\nВ САЩ Twitter е най-разпространената социална мрежа, с най-голям брой потребители и бройката расте сред по-младите и по-образованите, които обичат да избягват случайни новини. Ако включим и САЩ, каква цифра ще получим като приходи, които Twitter генерира?\n                    \n                    \n                \n                \n                \n                \r\n\"Подобна, тъй като философията на създаването на Twitter е не да бъде рекламна платформа, а по-скоро за обмен на свободни идеи, докато Facebook е малко по-различна платформа, коментира експертът по киберсигурност Спас Иванов. \n\r\n„Там, при 66 млрд. долара оборот годишно и 0.5 %, които ще бъдат гарантирани от политическа реклама, според Зукърбърг, вече говорим за 330 млн. долара на година. Въпреки че това не е много за Facebook, не е цифра, която може да изкриви финансовият резултат или да повлияе на цената на акциите. Т.е. политическата реклама във Фейсбук е 0.5 % от оборота\", \n\r\nГледайте Брюксел 1 по телевизия  в събота от 17:30 часа", "date": "2019.11.01", "title": "Twitter спечелил $3 млн. от политическа реклама в Европа"}
{"url": "https://www.dnes.bg/dnes-te-kazaha/2019/11/01/1-11-2019.428206", "text": "\"Путин ме познава добре и знае, че не се подавам на натиск и не изгоних руски дипломати, когато всички гонеха. Но когато дипломат на висок пост го хвана да вербува мои началници, мигновено го парирам. Ако пратя шпионин да вербува някой от началниците на служби на президента Путин, гоненето ще му е малко наказание\" Премиерът Бойко Борисов за скандала с шпионина дипломат у нас.428206", "date": "2019.11.01", "title": "1.11.2019"}
{"url": "https://www.dnes.bg/obshtestvo/2019/11/01/vyrnete-ni-pushkite-protest-za-istoricheski-vyzstanovki.428192", "text": "\nНационалното дружество \"Традиция\", известно с възстановките, които прави на исторически събития, тръгна на митинг-шествие в центъра на София, за да протестира срещу акция на МВР и ГДБОП, при която им конфискуваха оръжията. \n\n\n\r\nПротестиращите се събраха около 11 часа пред НДК  и тръгнаха на шествие по бул. \"Витоша”, след което стигнаха до Съдебната палата и до Министерски съвет.\n\r\nНа 8 октомври служители на ГДБОП и  служба КОС /Контрол на общественоопасните средства/ са иззели около 120 оръжия, с които дружеството правят своите възстановки. \n                    \n                    \n                \n                \n                \n                \r\nСпоред тях това е незаконно, защото оръжията им са от 19 век и не подлежат на контрол от МВР.\n\r\n\"Днес в този празник да почетем будителите и дружество \"Традиция” да събуди хората, любовта към историята и да запазим българските традиции”, коментира Николай Казаков пред Нова тв.\n\r\nНеделчо Неделчев определи случилото се като фрапиращо беззаконие.\n\r\nСпоред недоволните хора от дружеството оръжията им не  могат да наранят никого. \n\r\nОсвен това никога те не са допускали инциденти по време на възстановките им.", "date": "2019.11.01", "title": "Върнете ни пушките! Протест за исторически  възстановки"}
{"url": "https://www.dnes.bg/mestni-izbori-19/2019/11/01/maia-manolova-dava-borisov-na-syd-zaradi-lyjite-klevetite-i-obidite.428201", "text": "Кандидатът за кмет Мая Манолова ще съди премиера Бойко Борисов, защото според  нея той е казал много лъжи, клевети и обиди за нея и екипа, който се грижи за кампанията ѝ. \n\r\nПо-рано днес Борисов обвини Манолова, че се заигравала с роми от Волуяк. Била ги вербувала да се снимат как \"гласуват под строй” за Йорданка Фандъкова и това да се използва срещу кандидата на ГЕРБ за столичен градоначалник. \n\n\r\nРеакцията на Манолова не закъсня. \n\r\n\"Срам ме е от премиера. Срам ме е от лъжите, клеветите и обидите, които той произнесе в национален ефир днес\", заяви тя.\n\r\nМанолова се възмути, че премиерът е нарекъл екипа ѝ \"сбирток\", а гражданите, които са зад нея -  \"нечистоплътни\".\n                    \n                    \n                \n                \n                \n                \r\n\"Нарече срещата ми с хората във Волуяк уйдурма. Бил е кмет и не знае, че там няма ромска махала, няма роми, заяви Манолова. \n\r\n\"Той, който допусна братя Галеви да се укрият от правосъдието и да напуснат страната в национален ефир призна, че са фактор в изборите в София“, допълни тя, цитирана от \"\".\n\r\n\"Това са долни лъжи, грозни внушения, клевети, произнесени от човек, разтресен от страх, и ще го дам на съд, заяви още Манолова.\n\r\nСпоред нея страхът да загубиш София е изключително лош съветник. \n\r\n\"В нарушение на закона премиерът влезе в кампанията, за да се види кой е кметът, кой управлява София\", скочи още Манолова.\n\r\nСпоред нея \"маските паднаха, ясно е кой се бори за властта в София с всички сили и средства\". \n\r\n\"В неделя се изправям срещу Борисов, ДПС, срещу контролирания и купен вот, срещу начина, по който се избира главен прокурор, срещу едноличната власт“, заключи Манолова.", "date": "2019.11.01", "title": "Мая Манолова дава Борисов на съд заради лъжите, клеветите и обидите "}
{"url": "https://www.dnes.bg/mestni-izbori-19/2019/11/01/goliamoto-namestvane-na-3-noemvri-po-bulgaria-on-air.428199", "text": "\"Голямото наместване\" продължава. На 3 ноември националната политематична телевизия  ще проследи втория тур от местните избори със специално студио, което започва от 18 часа и ще продължи чак до 22:30 часа. Водещи социолози, политолози, журналисти и общественици ще коментират надпреварата за кметския стол в едни от най-големите общини.\r\nПрез целия ден репортерите на ще следят изборния ден в най-горещите точки на страната, сред които София, Варна, Пловдив, Русе, Благоевград, Плевен и Сливен. Какви са последните новини около балотажа, има ли сигнали за изборни нарушения и как върви местният вот в различните региони зрителите ще могат да научат от емисиите новини на Bulgaria ON AIR  от 8:30, 10:30, 12:30, 15:30, 17:30, 18:30 и 22:30 часа.\r\n                    \n                    \n                \n                \n                \n                Точно в 18 часа започва първата част от специалното студио \"Голямото наместване\", в което водещата Виолета Манчева ще посрещне интересни и разпознаваеми хора от шоу бизнеса, които ще коментират доколко местната власт може да влияе върху развитието на изкуството и културата. След разговора с двамата актьори, в 18:30 часа, започва централната емисия на  в която зрителите ще видят най-важното от изборния ден.\r\nВ 19:10 часа \"Голямото наместване\" продължава с коментари на политолози, социолози и журналисти. Водещи на специалното студио ще бъдат Гергана Венкова и Златимир Йочев. Точно в 20 часа, когато е краят на изборния ден, Лилия Мустакова ще представи данни от екзит-половете, които ще покажат какви са резултатите от паралелното преброяване на балотажа.\r\nВ рамките на \"Голямото наместване\" зрителите ще видят и първите коментари на победителите и победените в кметската надпревара. Освен в ефира на Bulgaria ON AIR, целия изборен ден може да проследите и в специалната секция „Избори“ на обновения ни , в социалните ни мрежи във Facebook и Instagram, както и по радио Bulgaria ON AIR.\r\n ", "date": "2019.11.01", "title": "\"Голямото наместване\" на 3 ноември по Bulgaria ON AIR "}
{"url": "https://www.dnes.bg/stranata/2019/11/01/bebe-na-godina-pochina-pri-pojar-v-plevensko-selo.428202", "text": "Дете на година е починало при пожар в пристройка на къща в плевенското село Девенци. \r\n\r\nСигналът за огнената стихия е получен вчера около 16 часа, съобщиха от ОД на МВР – Плевен.\r\n\r\nОгнеборци от Червен бряг са потушили пламъците. Изгорялата постройка е била една стая.\r\n\r\nПолицаи са направили оглед на мястото и е установено, че пожарът е причинен от детска игра с печка на твърдо гориво.\r\n\r\nТялото на починалото момиченце е намерено овъглено в единия от ъглите на помещението. \r\n\r\nТленните му останки са изпратени за аутопсия.", "date": "2019.11.01", "title": "Бебе на година почина при пожар в плевенско село"}
{"url": "https://www.dnes.bg/notifikacii/2019/11/01/haznata-gubi-400-mln-godishno-ot-zaetite-bez-dogovor.428197", "text": "Недекларираната заетост нанася вреди за над 400 млн. лв. годишно на бюджета, по данни на НАП.\r\nЗа целта Асоциацията на индустриалния капитал ще разработи специален под-индекс за нейното измерване, както и конкретни мерки за ограничаването и превенцията й, съобщиха от работодателската организация.\r\nПроектът е финансиран по ОП \"Развитие на човешките ресурси\".\n\r\n\"Недекларираният труд е най-масовият и неподатлив на промяна компонент на сивата икономика, който води и до влошаване на качеството на работните места. АИКБ има амбицията да предложи конкретни нормативни промени, за да отговори на тези предизвикателства“ посочи Васил Велев, председател на Управителния съвет на АИКБ.\n                \n                \n                \r\nПо думите му недекларираната заетост не само ощетява бюджета, но и изкривява конкуренцията и пазара у нас.\r\nЗаместник-министърът на труда и социалната политика Зорница Русинова заяви, че крайната цел е хората в България да имат по-високи доходи.\n\r\nПо проекта социалните партньори ще работят заедно. Основен партньор на АИКБ ще бъде КНСБ. \"България е прекалено малка икономика, за да си позволим съществен дял на недекларираната заетост\", каза Пламен Нанков, вицепрезидент на КНСБ, по време на първата пресконференция по проекта.\n\r\nПродължителността на проекта е 30 месеца, а одобрената безвъзмездна финансова помощ за неговото изпълнение е в размер на 2 033 230 лева, от които 1 728 245.90 лв. европейско и 304 984.57 лв. национално съфинансиране.", "date": "2019.11.01", "title": "Хазната губи 400 млн. годишно от заетите без договор "}
{"url": "https://www.dnes.bg/mestni-izbori-19/2019/11/01/kandidat-kmet-za-oriahovo-se-otkaza-ot-balotaja.428203", "text": "Един от кандидатите за кмет на село Оряховец, община Баните се отказа от балотажа. Името му ще бъде заличено от бюлетините и там ще фигурира само неговият опонент, съобщи БНР.\n\r\nТри дни преди втория тур на местните избори в село Оряховец единият кандидат за кмет внесъл в Общинската избирателна комисия заявление за отказ от участие.\n\r\nМиналата неделя и двамата са спечелили равен брой гласове - по 185 от имащите право на глас 494 избиратели. Общинската избирателна комисия в Баните допуснала и двамата до втори тур.\n\r\nВ понеделник са били утвърдени образците на бюлетините, а вчера представители на ОИК получили вече отпечатаните бюлетини. Новината се разчула и местните хора се чудят дали ще има избори в неделя.\n                    \n                    \n                \n                \n                \n                \r\nЗаявлението било препратено до ЦИК за произнасяне. Председателят на ОИК в Баните Митко Огнянов уверил, че избори все пак ще има: \"Неговото име го заличаваме във вече отпечатаната бюлетина. Другият кандидат се явява самичък. Мотивите му за отказ са лични“.\n\r\n ", "date": "2019.11.01", "title": "Кандидат-кмет за Оряхово се отказа от балотажа "}
{"url": "https://www.dnes.bg/zvezdi/2019/11/01/koshmar-naiave-haidi-klum-kralica-na-helouin.428208", "text": "Германската манекенка Хайди Клум винаги е била считана за кралицата на  Хелоуин, но тазгодишното й превъплъщение на партито й за Вси Светии  накара мнозина да отвърнат поглед от разпореното й тяло, пише БТА, позовавайки се на в.\"Daily Mail\".\r\nХорър купоните на 46-годишния супер модел се превърнаха в традиция.  На тях по правило си даваха среща в нощта на Хелоуин куп знаменитости.  Всяка звезда се опитва да се покаже откъм най-добрата си страна, но  никоя не успяваше да засенчи домакинята Хайди. Тази година обаче  германката изглежда пресоли манджата на юбилейния си 20-и купон. Тя се  представи под формата на неудачен извънземен експеримент, нападнал  астронавт. В ролята на астронавта беше  съпругът й Том Каулиц.\r\n                    \n                    \n                \n                \n                \n                За гримирането на Клум на витрина в Ню Йорк се стекоха големи тълпи.  Като краен резултат неземната немска красавица беше трансформирана в  кърваво зомби, с разпорен корем, от който се подаваха черва, и с отворен  череп и кървав мозък. От разкошната й гръд излизаха тръбички,  привързани към гърба й. Клум като неудачен извънземен експеримент беше  гледка, на която малцина устояха, без да настръхнат от ужас, пише  изданието.\r\n ", "date": "2019.11.01", "title": "Кошмар наяве: Хайди Клум - кралица на Хелоуин"}
{"url": "https://www.dnes.bg/notifikacii/2019/11/01/opasnata-zaraza-virusyt-na-morbili-atakuva-imunnata-zashtita.428209", "text": "Вирусът на морбили атакува имунната система както и вирусът на СПИН, но по-бързо, сочат резултатите от изследване, цитирани от Франс прес. Уязвимостта на болните към патогени е почти същата като тази на новородените. Това увеличава необходимостта от ваксинация.\r\nПо-рано медици констатираха, че кампаниите за ваксинация срещу морбили намаляват детската смъртност. Учените обаче не бяха наясно какви са биологичните механизми, довели до намаляването й.\r\nСпециалисти от Харвардския университет, медицинския институт \"Хауърд Хюз\" и университета \"Еразъм\" в Ротердам са изследвали кръвни проби от 77 деца от Холандия, заразени с морбили по време на епидемията, която върлуваше в страната през 2013 г. Кръвните проби били взети точно преди началото й и два месеца по-късно.\r\n                \n                \n                Учените ползвали разработения в САЩ инструмент ВирСкан. Той идентифицира всички вируси, с които някога е бил заразен някой и за които си спомня имунната му система - ХИВ, грипен, херпесен и стотици други.\r\nКогато е нападнат от вирус, организмът създава антитела. Те остават в организма и го защитават от бъдещи инфекции. Става въпрос за т.нар. имунна памет.\r\nРезултатите показали, че морбилите унищожават между 11 и 73 процента от антителата у децата. \"Морбилите значително намаляват имунната защита - отбеляза епидемиологът Майкъл Мина от Харвардския университет. - За разлика от заразяването с ХИВ имунната система отслабва и се възстановява по-бързо.\"\r\nИзследването, подкрепено с експерименти с макаци и друг анализ, разкрива, че опасността от морбили надхвърля свързаните с инфекцията рискове.\r\nРезултатите от изследването са публикувани в сп. \"Сайънс\", съобщава БТА.\r\n ", "date": "2019.11.01", "title": "Опасната зараза: Вирусът на морбили атакува имунната защита"}
{"url": "https://www.dnes.bg/stranata/2019/11/01/poredna-jertva-na-pytia-myj-zagina-krai-bylgarene.428210", "text": "Мъж е загинал при катастрофа край ловешкото село Българене, съобщават от областната дирекция на МВР в Ловеч.\r\n\r\nИнцидентът е станал тази сутрин около 11,20 часа.\r\nШофьор на лек автомобил \"БМВ\" е загубил контрол върху управлението, напуснал е пътното платно и е самокатастрофирал. \r\n\r\nВ резултат на инцидента е починал 47-годишен пътник в автомобила.\r\nОт полицията посочиха още, че от началото на деня в областта са станали около десет пътнотранспортни произшествия.", "date": "2019.11.01", "title": "Поредна жертва на пътя: Мъж загина край Българене"}
{"url": "https://www.dnes.bg/notifikacii/2019/11/01/dokato-mogat-da-pytuvat-britancite-iskat-v-chernobil.428205", "text": "Британците имат списък с туристически цели, които желаят да осъществят, преди да стане невъзможно да пътуват.\r\nСред водещите им желания са наблюдение на Северното сияние, пътешествие с Ориент Експрес, посещение на Чернобил, пише в. \"Дейли стар\", позовавайки се на резултатите от проучване по поръчка на \"Лотоленд\".\r\nДопитването, обхванало 2000 души, показва също, че сред лелеяните туристически преживявания са разходка по продължение на Великата китайска стена, отдаване на почит към жертвите на Освиенцим, сафари в Африка, круиз из Карибите, посещение на \"Дисниленд\", почивка на Малдивите, обиколка на гръцките острови.\r\nСред поданиците на Нейно Величество не липсват и ентусиасти, желаещи да посетят вулкана Фуджи в Япония, Великденския остров, Айфеловата кула в Париж.\r\n                \n                \n                Желанието на любителите на животни е да плуват с костенурки на Хаваите, да къпят слонове в Тайланд, да посетят резервата за орангутани на остров Борнео, да видят кайрите на остров Лънди.\r\nПочитателите на екшъна и приключението имат желание да се гмуркат край Големия бариерен риф, да плуват с делфини в Орландо, да лагеруват в Скалистите планини.\r\nДанните от проучването показват още, че макар почивките на плажа все още да се радват на популярност сред една пета от британците, приблизително същият процент от тях предпочитат да изследват нови градове.\r\nСпоред повечето анкетирани идеалната продължителност на почивката е 11 дни.\r\nВъпреки желанието да изпробват нещо ново, внушителните 77 процента от британците се завръщат към любимите си ваканционни дестинации.\r\nЛипсата на достатъчно средства най-често спира жителите на Острова да пътуват до по-екзотични места. \r\n(БТА)", "date": "2019.11.01", "title": "Докато могат да пътуват, британците искат в... Чернобил"}
{"url": "https://www.dnes.bg/stranata/2019/11/01/do-mesec-prikliuchva-dezinfekciiata-za-chumata-po-svinete-v-rusensko.428198", "text": "До месец ще приключи дезинфекцията във всички засегнати от Африканската чума свинекомплекси в Русенско. Това съобщи директорът на Областната дирекция по безопасност на храните /ОДБХ/ в крайдунавския град д-р Георги Дяков.\r\nТой обясни, че дейностите по дезинфекция все още не са приключили в свинекомплексите в селата Николово и Караманово.\n\n\r\nДяков каза, че през изминалата седмица не са констатирани нови огнища на заразата в региона. При своите обходи ловджиите не са намирали и мъртви животни.\r\nБолестта Африканска чума, която бе регистрирана преди четири месеца в Русенско, доведе до хуманното умъртвяване на около 98 000 прасета, отглеждани в свинекомплекси и лични стопанства.\r\n ", "date": "2019.11.01", "title": " До месец приключва дезинфекцията за чумата по свинете в Русенско"}
{"url": "https://www.dnes.bg/science/2019/11/01/astronomi-otkriha-nov-tip-cherna-dupka.428213", "text": "Астрономи от САЩ са открили неизвестен досега на науката тип черни дупки, които са по-малки, отколкото се е смятало за възможно, съобщава Си Ен Ен, позовавайки се на публикация в сп. \"Сайънс\".\n\r\nЧерните дупки са важни за начина, по който астрофизиците осмислят Вселената - толкова значими, че учените се опитват да направят преброяване на всички подобни обекти в галактиката Млечен път. \n\r\nНовите проучвания показват, че в търсенето си специалистите вероятно пропускат клас черни дупки, за чието съществуване не са подозирали. Авторите на настоящото изследване от университета на Охайо не само предлагат нов начин за търсене, но и показват, че е възможно да съществува клас обекти, които са по-малки от най-малките известни черни дупки във Вселената.\n                    \n                    \n                \n                \n                \n                \r\nОбщоприетата теория гласи, че масата на черните дупки трябва да бъде минимум пет пъти по-голяма от слънчевата. Откритият наскоро обект, който се намира в пределите на Млечния път, е само 3,3 пъти по-масивен от Слънцето.\n\r\nЧерните дупки имат толкова силна гравитация, че нищо, дори светлината, не може да я преодолее. Те могат да се формират след гибелта на звезди, които се свиват под въздействието на собствената си гравитация и след това избухват. \n\r\nНеутронните звезди са останки от масивни светила, приключили своя жизнен път. По правило тяхната маса е сравнима със слънчевата, но радиусът им не надвишава 10-20 километра.\n\r\nНа другия полюс са свръхмасивните черни дупки, чието съществуване отдавна е известно на учените. Неотдавна беше открит обект, чиято маса е 40 милиарда пъти по-голяма от тази на Слънцето.\n\r\nПроучванията на специалистите от университета на Охайо показват, че установената долна граница за масата на черните дупки не е окончателна.\r\n\"Ако можем да разкрием нова популация от черни дупки, това ще ни даде повече информация за това кои звезди избухват и кои не, кои формират черни дупки и кои - неутронни звезди. Пред нас се открива ново поле за научни изследвания\", казва ръководителят на екипа Тод Томпсън. \r\n \r\n/БТА/", "date": "2019.11.01", "title": "Астрономи откриха нов тип черна дупка"}
{"url": "https://www.dnes.bg/index/2019/11/01/profesiia-model-koi-sa-novite-lica-na-ivet-feshyn.428223", "text": "Ако помолите няколко души да ви кажат с какво е най-известна България, със сигурност ще получите съгласие, че едно от нещата, с които е прославена страната ни, са красивите жени.\r\n\r\n \r\nПрез последните години все по-често имаме повод да се гордеем с българки, които получават световно признание в една от най-красивите индустрии – модата.\r\n \r\nТе са млади, красиви, амбициозни, имат ясно дефинирани цели и мечтаят за тях да пишат модни издания, отразяващи Седмици на модата.\r\n \r\nОбикалят света, големите модни къщи се надпреварват да ги наемат за своите ревюта, а ние изпитваме тази радост, която кара сърцето ни да тупти още по-силно.\r\n \r\nТе се вълнуват от тенденциите, работят усилено, знаят имената на всички добри фотографи и приемат всеки проект сериозно. Те са новото поколение млади лица, които оставят българската следа в световната мода.\r\n\r\n\r\n\r\n\r\n \r\n \r\n ", "date": "2019.11.01", "title": "\"Професия модел\": Кои са новите лица на \"Ивет Фешън\"?"}
{"url": "https://www.dnes.bg/stranata/2019/11/01/otrovenite-momicheta-ot-kardam-izvyn-opasnost-za-jivota.428212", "text": "Състоянието на двете сестри на починалото дете от генералтошевското село Кардам, които бяха приети във варненската УМБАЛ \"Света Марина\" вече е стабилно и животът им е вън от опасност, съобщиха от лечебното заведение.\n\r\nПо-голямото момиченце, което е на 11 години, е изведено от реанимацията. То беше в много тежко състояние с възпаление на сърдечния мускул, предава dir.bg.\n\n\r\n\"Вследствие на проведените интензивни диагностични, реанимационни и лечебни действия от лекарите в Първа детска клиника в болницата, състоянието и на двете деца е стабилно. Показателите на голямото момиче са се подобрили и животът му е вече вън от опасност\", съобщи проф. д-р Виолета Йотова, началник направление \"Педиатрия\" в УМБАЛ „Света Марина“.\n                    \n                    \n                \n                \n                \n                \r\nВсе още не е ясна причината за смъртта на 9-годишото момче, както и какво е довело до състоянието на сестричките му. Прокуратурата в Генерал Тошево ръководи досъдебното производство по случая. Днес се очаква да излязат резултатите на Агенцията по храните от пробите от храните в училищния стол, дома и магазина, в който е пазарувало семейството.\n\r\nПри извършените огледи в дома на пострадалите не са открити лекарства, опаковки или някакви отровни вещества, които да насочат разследването. По данни на другите две деца от семейството, те не са имали достъп до такива вещества, обясниха от държавното обвинение.\n\r\nСпоред майката Росица, децата й нямат достъп до почистващи препарати или лекарства, а в дома им е имало само сироп за кашлица и капки за нос. Жената обясни, че от една година е разведена и сама отглежда децата, с помощта на майка й и баща й.\n\r\n\"Те винаги са облечени, изкъпани, нахранени, ходят редовно на училище\", категорична беше майката.", "date": "2019.11.01", "title": "Отровените момичета от Кардам извън опасност за живота"}
{"url": "https://www.dnes.bg/snimka-na-denia/2019/11/01/zatoplia-se-ot-utre-maksimalnite-temperaturi-do-16-gradusa.428180", "text": "През нощта облачността ще продължи да се разкъсва. Ще е почти тихо с минимални температури 1-6 градуса.\r\nВремето утре ще е предимно слънчево с разкъсана висока облачност. Вятърът ще се ориентира от юг-югоизток и ще е слаб до умерен. Ще се затопли. Максималните температури ще са между 11 и 16 градуса, според прогнозата за времето на НИМХ-БАН.\r\nПо Черноморието ще е предимно слънчево. Ще духа слаб до умерен югоизточен вятър. Максималните температури на въздуха ще бъдат 14-16 градуса. Температурата на морската вода ще бъде 18-19 градуса. Вълнението на морето ще бъде 2-3 бала.\r\nНад планините преди обяд все още ще се задържи предимно облачно, по билата и мъгливо. На отделни места все още ще превалява слаб дъжд, над 1300 м - сняг. След обяд облачността ще се разкъсва и намалява до предимно слънчево. Ще духа до умерен вятър от запад-югозапад. Максималната температура на височина 1200 м ще е около 7 градуса, на 2000 м - около 1 градус.\r\n                \n                \n                В неделя и понеделник повишението на температурите ще продължи. Ще духа умерен, в Източна България и на места северно от планините и силен вятър от юг-югозапад, където дневните температурите ще достигнат до 25-27 градуса, в останалите райони ще бъдат между 15 и 20 градуса. Облачността ще е разкъсана, на места и до слънчево.\r\nПо-значителни временни увеличения на облачността ще има в понеделник след обяд над югозападните райони и на места там и ще превали. Вятърът за кратко ще се смени със запад-северозападен.\r\n ", "date": "2019.11.01", "title": "Затопля се от утре, максималните температури до 16 градуса"}
{"url": "https://www.dnes.bg/index/2019/11/01/gorbachov-imam-zasluga-obedinenieto-na-germaniia-da-mine-bez-kryvoprolitiia.428195", "text": "Михаил Горбачов, последният съветски лидер, предупреди да не се издигат никакви нови физически или невидими стени между Русия и Запада - 30 години след падането на Берлинската стена.\n\r\nВ писмен коментар за Ройтерс в навечерието на годишнината от събарянето й на 9 ноември 1989 г. Горбачов също така обвини Вашингтон - някогашния враг на Москва от времето на Студената война - че е разрушил архитектурата на системата за контрол на ядрените въоръжения, правеща света сигурно място.\n\r\nКато генерален секретар на Комунистическата партия на Съветския съюз, а по-късно и като президент на СССР Горбачов, който сега е на 88 години, изигра главна роля в събитията, довели до премахването на Берлинската стена и края на Студената война.\n                \n                \n                \r\nТой обяви изтеглянето на съветските войски от страните в Централна и Източна Европа, които десетилетия наред се намираха под господството на Москва, и даде ясно да се разбере, че няма да се меси във вътрешните работи на вече несъществуващата Германска демократична република.\n\r\nГорбачов освен това направи така, че разквартируваните в ГДР съветски войски да си останат по казармите, а впоследствие даде съгласието си Германия да се обедини.\n\r\nВечерта на 9 ноември 1989 г. източногерманската гранична полиция отвори граничните пунктове на Берлинската стена (издигната през 1961 г.) и жителите на Източен Берлин се стекоха масово в западната част на града.\n\r\nТри десетилетия по-късно, страдащ периодично от здравословни проблеми, Горбачов заяви, че е обезпокоен от плачевното състояние на отношенията между Изтока и Запада и в частност от липсата на диалог между Вашингтон и Москва за ядрените оръжия.\n\r\nТой спомена решението на САЩ да излязат от историческото споразумение от 1987 г. за контрол на ядрените ракети, Договора за ликвидиране на ракетите със среден и по-малък обсег, договорен от Горбачов с тогавашния американски президент Роналд Рейгън.\n\r\nРешението от август на президента на САЩ Доналд Тръмп да се оттегли от споразумението \"не е дело на голям ум\", каза Горбачов.\n\r\nНо въпреки критиките си към американската външна политика Горбачов предупреди да не се създават нито реални, нито невидими стени, подобни на Берлинската през Студената война, които да официализират различията между Изтока и Запада.\n\r\n\"Всяка стена е опит да се скриеш от реалния проблем, вместо да го решиш, затова аз съм против стените. А що се отнася до Европа, аз съм против всякакви разделителни линии и всякакви \"железни завеси\", каза той за Ройтерс.\n\r\n\"Колкото и опасна да е сегашната ситуация, не смятам, че тя е повторение на Студената война. Между Русия и Запада няма идеологическа борба. В същото време обаче има икономически връзки, свобода на движение, общуване и културно сближаване. Затова съм уверен, че нова Студена война може да бъде избегната\", заяви той.\n\r\n\n\r\nГорбачов, който беше начело на Съветския съюз от 1985 до 1991 г., преди пътуваше много и прекарваше част от свободното си време в имението си в Германия.\n\r\nТой обаче каза, че все още живее в Русия, че никога не я е напускал завинаги и че все още го е грижа за това какво мислят руснаците за него, въпреки че на Запад той е много по-популярен, отколкото у дома. В Русия все още някои го обвиняват, че под негово ръководство се е стигнало до разпадането на Съветския съюз, което бе последвано от жестока икономическа криза.\n\r\nНякои в Кремъл все още се вслушват в него поради огромния му опит в отношенията с Вашингтон и неговата роля за прекратяването на Студената война. Той обаче рядко се появява публично.\n\r\nПри една от редките му публични появи - през ноември миналата година в московско кино, в което Горбачов изгледа документален филм за своя собствен живот, трябваше да му се помага при ходенето.\n\r\nСпомняйки си за падането на Берлинската стена и обединението на Германия, Горбачов каза, че скоростта, с която са се случвали събитията, е изненадала него и другите световни лидери.\n\r\n\"Самата история се придвижи напред с невероятна скорост. По площадите на градовете в ГДР се събираха множества и изразяваха мнението си. Стана ясно, че нещата вървят към обединение много по-бързо, отколкото някой е очаквал\", заяви той.\n\r\nГорбачов каза, че заслугата за това обединението на Германия да мине без кръвопролития отчасти е и негова.\n\r\n\"По онова време в ГДР имаше 380 000 наши (съветски) войници. Наредено им беше да си стоят по казармите. Невероятно сложен процес се осъществи без никакви кръвопролития. Смятам, че и аз имам заслуга за това\", заяви той. \r\n \r\n/БТА/\r\n ", "date": "2019.11.01", "title": "Горбачов: Имам заслуга обединението на Германия да мине без кръвопролития! "}
{"url": "https://www.dnes.bg/stranata/2019/11/01/katastrofa-otne-jivota-na-myj-v-pernik.428200", "text": "Мъж на 61 години е загинал тази сутрин при пътнотранспортно произшествие на изхода на Перник към Радомир, съобщиха от полицията. \r\n\r\nТрагичният инцидент станал около 10,30 ч. на кръстовището за бившия завод \"Кристал\".\n\r\n\r\nПотърпевшият се движел с \"Опел\" към Радомир. На разклона решил да смени посоката, но при обратния завой движещият се зад него автомобил го ударил и го изхвърлил на няколко метра.\r\n\r\nТрупът е закаран за аутопсия в пернишката болница.", "date": "2019.11.01", "title": "Катастрофа отне живота на мъж в Перник "}
{"url": "https://www.dnes.bg/world/2019/11/01/izkachvaneto-na-alpite-vse-po-opasno-zaradi-globalnoto-zatopliane.428159", "text": "Алпинизмът става все по-опасен. Причината - климатичните промени, това установиха  от Университета в Гренобъл.\r\nТе разкриват, че затоплянето на Алпите води до изтъняване на леда и снежната покривка. А това води до зачестяване на свлачищата.\r\nТопенето на ледниците също така променя и терена, който често става негоден за използване, а маршлута на катерачите трябва да бъде променен.\r\nУчените предупреждават, че стръмните алпийски склонове стават все по-нестабилни и опасни. Тенденцията се потвърждава и от изследователите в Австрия и Швейцария, пишат от NOVA.", "date": "2019.11.01", "title": "Изкачването на Алпите все по-опасно заради глобалното затопляне"}
{"url": "https://www.dnes.bg/sofia/2019/11/01/dve-koli-i-motorist-se-udariha-v-stolichniia-kv-lozenec.428166", "text": "Катастрофа с участието на моторист и два леки автомобила затрудни движението тази сутрин малко преди 9:00 ч. в столичния кв. \"Лозенец\", сигнализира читател на Dnes.bg.\r\n\r\nИнцидентът е станал на ул. \"Богатица\". Моторист, движещ се в посока центъра, е бил ударен от лека кола. Той загубил равновесие, паднал и се ударил в насрещно движещ се автомобил.\r\n\r\nПо непотвърдена информация той е със счупен крак в областа на глезена.\r\n\r\nМинути след инцидента на място е пристигнала полиция и екипи на Бърза помощ, лекарите са транспортирали моториста в \"Пирогов\".\r\n\r\n ", "date": "2019.11.01", "title": "Две коли и моторист се удариха в столичния кв. \"Лозенец\" "}
{"url": "https://www.dnes.bg/obshtestvo/2019/11/01/v-zadynena-ulica-nakyde-poema-makedoniia-sled-otkaza-na-es.428158", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         В Деня на будителите поглеждаме към историята. Историята, която не съдим с днешни пристрастия и поглеждаме с разбиране. В аулата на Софийския университет проф. Иван Илчев представи най-новия прочит на миналото ни. \n\r\n\"Розата на Балканите\" не е поредната история на България. Двутомното издание на проф. Илчев е десетгодишен труд и поглед към делата на предците ни със замах. \n\r\n\" Подходих несериозно. Не допускаме да има разни тълкувания в историята ни, а това не е необходимо. В историята ни има неща, с които да се гордеем и които да забравим\". Вглеждането в историята понякога позволява на политиците да забравят настоящето. В историята нещата в повечето случаи се преливат едно в друго\", каза за \"България сутрин\" авторът на книгата проф. Иван Илчев.\n                    \n                    \n                \n                \n                \n                \r\nПо думите му част от поколенията дълго са били обучавани, че значимата история е политическата, те обаче имали различен поглед към нея.\n\r\n\"След 1989 г. имахме стимул - да подобрим жизненото равнище, да влезем в ЕС, НАТО... А нашите македонски съседи сега нямат стимул, за какво да гледат към нас?!\", попита той риторично.\n\r\nПо думите му било легенда колко е бурна историята на Балканите. Пред  проф. Илчев подчерта, че отношенията между държавите често не зависели единствено от историята. Нереалистично било да се очаква, че ЕС ще вземе решение за присъединяване на държави, които все още имат вътрешни проблеми.\r\nПрофесорът обясни, че е много трудно да се предскаже историята. \"Една от  фаталните идеи в новата ни история е тази за автономията на Македония.  Това е идея, която настройва на много ниско ниво да излъжем великите  сили\", обясни той и допълни, че това разделя и българското общество.  \"Грешка, продиктувана от голяма алчност\", уточни още професор Илчев. По  думите му  македонците нямат стимул да гледат към нас. \"\"В Македония има една дълга пропаганда. Там се води антибългарска пропаганда от лятото на 1913 г., откакто сръбски и гръцки войски влизат в нея. Това е официална политика след 44 г. и е страшно трудно да се избегнат наслоения над 100 години.\", заключи още Илчев.\n\r\nИзданието е с подзаглавие \"Кратка българска история за любопитни читатели\" и включва два тома: Том I обхваща историята на България до края на XIX век, а Том II - историята на България през XX век.\n\r\nПроф. дин Иван Илчев е български историк, ректор на Софийския университет \"Св. Климент Охридски\" в периода 2007 - 2015 г.", "date": "2019.11.01", "title": "В задънена улица: Накъде поема Македония след отказа на ЕС?"}
{"url": "https://www.dnes.bg/balkani/2019/11/01/bylgari-okupirat-syrbiia-prez-uikenda-izprazvat-shtandovete-i-pylniat-biudjeta.428160", "text": "Само една-единствена туристическа проява – Царибродската сушеница, носи на този град приходи от 100 000 евро, което е равно на една пета от градския бюджет. \n\r\nБългарите идват чрез туристически агенции, но повечето от тях просто палят колата и тръгват за Сърбия. Идват не само от София, но и от Перник, Благоевград, Драгоман, пише „Вечерне новости“. \n\r\nДиректорът на туристическата организация Цариброд Васил Андреев обяснява, че Царибродската сушеница се организира на 16 и 17 ноември. „Подготвил съм цяла реч на български – казва Андреев. - Когато дойдат, те изпразват всичките щандове с месо. А това е много важно за нас, защото сме успели да накараме хората отново да гледат прасета. Само тази  проява за един ден носи на Цариброд 100 000 евро, което е равно на една пета от бюджета“.\n                    \n                    \n                \n                \n                \n                \r\nТези дни в София се състоя туристическа презентация както на Цариброд, така и на Белград и Лесковац, пише „Вечерне новости“. За първите девет месеца на годината българските туристи са реализирали 103 708 нощувки, предимно в Белград. \n\r\n„Готови сме за пристигането на българите, които винаги са в десетката по многочисленост гости в Белград“, каза Слободан Ункович, зам.-директор на туристическата организация Белград. \n\r\nОсвен в Белград българите обичат и сръбските балнеолечебни курорти, като и местата, на които се организират различни прояви. Българските туристи ходят в Сърбия семейно, с по-голяма компания, но и все повече млади хора избират страната за забавления. В Сърбия те празнуват всички празници - от новогодишните и 8 март и 1 май, до есенните. \n\r\n„Българските туристи идват при нас не само на Рощилиядата, но и на карнавала, както и на всички празници и уикенди – казва Небойша Коцич, шеф на туристическата организация Лесковац. - Новогодишните празници са изкупени още от миналата година, когато са си тръгнали доволни. Надяваме се, че скоро ще бъде открит хотел „Белград“, защото ще увеличим броя на леглата и ще ги задържим възможно най-дълго. Те харчат отлично, хранят се единствено в ресторантите, защото обичат нашата кухня“, обяснява директорът.\r\n\r\n \r\n", "date": "2019.11.01", "title": "Българи окупират Сърбия през уикенда, изпразват щандовете и пълнят бюджета"}
{"url": "https://www.dnes.bg/politika/2019/11/01/koi-sa-predimstvata-i-nedostatycite-na-biudjet-2020.428165", "text": "Бюджетът на България за 2020 г. е реалистичен и като такъв той е съобразен с възможностите на държавата. Това мнение изрази Ивелин Желязков, директор \"Тристранно сътрудничество\" в АИКБ, в ефира на a.\n\n\n\r\nСред предимствата на бюджета, които гостът посочи, са запазването на познатия данъчен модел, нарастването на правителствените разходи в ключови сектори, ръстът на инвестициите в работна сила, както и запазването на размера на максималния осигурителен доход.\n\r\nСпоред д-р Любослав Костов - икономист и главен асистент в Института за социални и синдикални изследвания към КНСБ, бюджетът на България за 2020 г. има много достойнства, но и не по-малко недостатъци.\n                    \n                    \n                \n                \n                \n                \r\n„Предвиденият икономически растеж е 3,3%, но интересното е, че се очаква да бъде вследствие от нарастващото вътрешно потребление. То обаче нараства тогава, когато доходите на населението се увеличават. В този смисъл са предвидени 984 млн. лв. като допълнителни разходи, които да отидат в персонал. Трябва да видим как тези пари ще бъдат разпределени“, коментира Костов.\n\r\nЦелия разговор с експертите вижте в .", "date": "2019.11.01", "title": "Кои са предимствата и недостатъците на Бюджет 2020?"}
{"url": "https://www.dnes.bg/akoshtete-vqrvaite/2019/11/01/noemvri-shte-donese-kysmet-na-3-zodii.428111", "text": "Есенният и красив месец ноември ще донесе много изненади и вълшебни мигове на някои от зодиакалните знаци. Те ще могат да се насладят на споделени моменти с приятелите и половинката сред природата, както и на топли и романтични вечери вкъщи или в любимия ресторант. Ще се чувстват като в приказка и ще са доволни от постигнатото. Ето кои са те.\r\n\r\n\r\n \r\nЩе са в настроение да се забавляват и да празнуват през целия месец. Няма да са интроверти, ще искат да излизат, да ходят по клубове, да общуват с приятели и познати, да се запознават с нови хора. Ще имат малко повече ангажименти от обикновено в работата или в училище, но ще се справят перфектно с тях и ще се докажат. Най-хубавото е, че Раците ще са много чаровни и весели през месеца, ще заразяват всички с положителната си енергия и ще ободрят околните. Самите те ще са по-лъчезарни и това ще се отрази добре на здравето им. Тези зодии ще са отворени към нови предложения. Да си пожелаят нещо, има голям шанс мечтите им да се сбъднат.\r\n\r\n", "date": "2019.11.01", "title": "Ноември ще донесе късмет на 3 зодии"}
{"url": "https://www.dnes.bg/stranata/2019/11/01/shofior-bez-knijka-izbiaga-ot-ptp-s-opasnost-za-jivota-e.428169", "text": "Полицията в Добрич издири неправоспособен шофьор, избягал след катастрофа, съобщиха от ОД на МВР.\r\nПроизшествието възникнало по пътя между тервелските села Полковник Иваново и Кочмар около 22.00 часа на 31 октомври.\r\nПолицейските служители са установили на мястото силно деформиран лек автомобил \"Фиат\", а близо до него - четирима души на възраст между 17 и 20 години.\r\nПри разследването става ясно, че 21-годишният шофьор от близкото село Нова Камена се е укрил. По-късно той е намерен от полицията в жилището му и е отведен в болницата с травми на главата, гръдния кош, перфорация на белия дроб, като животът му е в опасност.\r\nПри проверка в информационните масиви на МВР се установява, че мъжът няма шофьорска книжка.\r\nПри катастрофата е пострадал и 17-годишен младеж, който има черепна травма.\r\n ", "date": "2019.11.01", "title": "Шофьор без книжка избяга от ПТП, с опасност за живота е"}
{"url": "https://www.dnes.bg/eu/2019/11/01/ubitiiat-bylgarin-v-marbeia-na-43-g-jivee-tam-ot-3-leta.428173", "text": "Откритият мъртъв в курорта Марбея българин е 43-годишен и от 3 години живее в Испания със съпругата си, пишат испански медии, цитирани от NOVA.\n\n\r\nТялото на мъжa беше открито на 28 октомври в ров в Марбея. По него са намерени следи от четири куршума. Местни медии съобщават, че става въпрос за български гражданин.\n\r\nПървите версии на властите са свързани с разчистване на сметки, по начина, по който е престъплението е извършено. Разследващите работят по различни версии, за да открият предполагаеми врагове на жертвата.\n\r\nТялото е било намерено в канавка на път A-7176, който свързва Истан с Марбея.\n\r\nПо първоначална информация убийството е извършено няколко часа преди тялото да бъде открито.\n                    \n                    \n                \n                \n                \n                \r\nМестни медии съобщават още, че мъжът е излязъл на вечеря и не се е прибрал. Тогава сигнал за изчезването му в полицията подава неговата съпруга.\r\n\"Във връзка с публикации в медиите за открит прострелян мъж в района на град Марбея, Испания можем да потвърдим, че той е български гражданин.\", това съобщиха от Министерството на външните работи. \n\r\nПосолството на Република България в Испания към момента няма официални данни за причините и мотивите за инцидента. Посолството ни е в контакт с испанските власти и проверява случая, който се разследва от испанската полиция.", "date": "2019.11.01", "title": "Убитият българин в Марбея - на 43 г., живее там от 3 лета"}
{"url": "https://www.dnes.bg/politika/2019/11/01/pyrvan-simeonov-bsp-e-partiia-s-tavan-gerb-s-iznosvane.428161", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Броени часове до деня, който трябва да изберем този, който ще управлява населеното ни място в следващите четири години.Какви са нагласите на втория тур от изборите?\r\n\"Борис Бонев не беше изненада на изборите, от много време има търсене на нови и свежи лица. Навсякъде, където партии издигат по-свежи кандидатури, се получава пробив.  Хората в България искат през определен период от време да се сменят хората\", каза политологът Първан Симеонов в студиото на \"България сутрин\", коментирайки резултатите от първия тур на местните избори.\n\n\n\n\r\nСпоред него БСП е партия, която има своя таван, а \"износването\" на ГЕРБ се вижда най-ясно в София. \"От няколко години насам г-жа Фандъкова не е това, което беше. Това е нормална ерозия на управлението. Много стана критиката срещу нея, а и този път има силен опонент. За първи път ГЕРБ направи много масирана кампания в София. На такива кампании печели този, който прави по-малко грешки\", заяви Първан Симеонов.\n                    \n                    \n                \n                \n                \n                \r\nПо думите му БСП не са много мобилизирани зад кандидатурата на Манолова, може би грешката при тях била взаимна.\n\r\n\"ГЕРБ в тази кампания за първи път се впуснаха в директния бой. Трудно е да се каже кого ще подкрепят хората, гласували за по-малките кандидати на изборите. Подозирам, че ще се поразпилее този вот. Бонев си усети цената, когато си видя резултатите, затова се дистанцира от лагерите на Манолова и Фандъкова\", каза още политологът в ефира на .\n\r\nИзпълнителният директор на социологическата агенция \"Галъп интернешънъл\" подкрепи тезата, че паралелното броене вечерта хваща всички грешки и е точно до милиметър.\n\r\n\"В София са гласували около 450 000 души, много невалидни бюлетини имаше. Градската мълва е, че това е била повелята - да се правят невалидни бюлетини. Политическите нрави у нас водят точно до квадратчето \"Не подрепям никого\". Много често пипаме изборните правила и оттам идват много грешки после\", обясни Симеонов.\r\n ", "date": "2019.11.01", "title": "Първан Симеонов: БСП е партия с \"таван\", ГЕРБ - с износване"}
{"url": "https://www.dnes.bg/science/2019/11/01/nasekomite-izmirat-populaciiata-im-namalia-s-edna-treta.428171", "text": "Учени от Мюнхенския технически университет установиха, че популацията на насекомите в много региони на света е намаляла с една трета, пише в. \"Дейли мейл\".\n\n\n\r\nТова се дължи на влиянието на човешката дейност върху биосферата. Загубата на много видове насекоми се дължи не само на интензивно обработваните с инсектициди земеделски площи. Тя е налице в горите и в охраняемите природни територии.\n\r\nИзследователите събрали насекоми от около 2700 вида на 300 участъка. Оказало се, че броят на насекомите от много видове за последното десетилетие силно се е съкратил. А много от редките видове вече не се срещат на териториите, които са обитавали преди това. От 2008 година насам биомасата на членестоногите в горите е намаляла с 40 процента, а на пасбищата се е снизила до една трета от предишните й стойности, пише БТА. \n                    \n                    \n                \n                \n                \n                \r\nИзчезването на насекоми се регистрира във всички видове гори, изучени от изследователския екип. По думите на учените това явление е неочакван и тревожен признак, който може да има много пагубни последствия за човечеството.", "date": "2019.11.01", "title": "Насекомите измират, популацията им намаля с една трета"}
{"url": "https://www.dnes.bg/index/2019/11/01/las-ketchup-i-oshte-zvezdi-za-spice-music-festival-2020.428172", "text": "Веднага след грандиозния успех на SPICE Music Festival 2019, организаторите започнаха трескава подготовка на второто издание на фестивала! Затова вече са ясни и първите 11 артисти, които ще пристигнат в Бургас за SPICE Music Festival 2020!\r\nТова са C+C Music Factory и Sonique, които през изминалото лято не успяха да дойдат в Бургас, но този път обещават да не пропуснат грандиозното шоу. През лятото на 2020 г ще видим още мамбо фурията Lou Bega, Corona с участието на бразилската дива Олга де Суза, германските хип хопъри C-Block, испанките Las Ketchup, а за първи път на фестивална сцена в България ще видим Reel 2 Real ft. The Mad Stuntman, който ще изпълни хита си “I like to move it”, Rozalla с „Everybody’s free”, италианската денс формацията Black Box, LayZee aka Mr.President, който ще ни върне в 1996 с „Coco Jamboo”и британското дуо Maxx, което от 2019 отново се завърна на сцената.\r\n                \n                \n                Това не е всичко – през декември ще бъдат обявени още изпълнители, а другата голяма изненада е, че заради еуфорията на феновете на 90-те, второто издание на фестивала ще бъде цели три дни – 7, 8 и 9 август 2020!\r\nФестивалната зона ще бъде по-голяма и още по-атрактивно организирана, очакват се много фенове от чужбина да се присъединят към музикалното приключение SPICE Music Festival 2020.\r\n„SPICE Music Festival показа на всички, че феновете на добрата музика имат нужда от нов тип фестивално изживяване и ние сме готови да им го дадем отново! Този път – в цели три дни, с още повече изненади, качествен звук, впечатляващи ефекти. Най-голямото парти, на което някога ще присъствате ви очаква през лятото на 2020!“  – категоричен е организаторът на събитието Николай Тодоров.\r\nБилети за SPICE Music Festival 2020 могат да бъдат закупени от EpayGo и в мрежата на  EasyPay в цялата страна,  а цената на билета за трите фестивални дни е 88 лв. \n\r\n\r\n ", "date": "2019.11.01", "title": " Las Ketchup и още звезди за  SPICE Music Festival 2020"}
{"url": "https://www.dnes.bg/notifikacii/2019/11/01/malyk-samolet-padna-vyrhu-kola-dvama-zaginaha.428175", "text": "Двама загинаха, а един е ранен, след като малък самолет се разби върху SUV в щата Флорида.\r\nМашината Beechcraft Baron тъкмо излетяла от Международното летище в Окала, когато пилотът съобщил, че \"трябва да се върнат на пистата\". 30 секунди по-късно операторът в трафик кулата започва да крещи по радиото: \"Излезте от самолета, ако можете!\"\r\nКогато пожарникарите пристигат, самолетът е обгърнат от пламъци. Двамата души на борда му са мъртви, съобщават от ABC News.\r\nМашината паднала върху електрически стълб преди да се стовари върху SUV-а. Шофьорът на автомобира бил възрастен мъж, а нараняванията му били сериозни. Въпреки това той е в стабилно състояние.\r\nОстанките от самолета били разпилени навсякъде по шестлентовия път, който бил затворен за 7 часа, за да бъде почистен. Случаят ще бъде разследван от FAA.\r\nТова е третата катастрофа за три дни, в която малък самолет пада върху къща или превозно средство.", "date": "2019.11.01", "title": "Малък самолет падна върху кола, двама загинаха"}
{"url": "https://www.dnes.bg/science/2019/11/01/ucheni-preosmisliat-teoriiata-za-obrazuvaneto-na-zvezdite.428168", "text": "Учени от института \"Макс Планк\" за астрономия в Германия откриха загадъчен обект в отдалечена област на Вселената, който може да промени вижданията за формирането на звездите, съобщи Сайънс алърт.\n\n\n\r\nБил наблюдаван квазарът Р183+05, който се намира на разстояние 13 милиарда светлинни години от Земята. Специалистите констатирали, че светлината от квазара минава през облак газ и прах, който не пропуска някои дължини на вълната. Облакът се е формирал 850 милиона години след Големия взрив. Предполагаше се, че е възникнал вследствие на експлозия на звезди от т.нар. популация III. Изяснило се обаче, че е съставен от химични елементи, които би трябвало да са свързани със свръхнови от тип Ia, пише БТА. \n                    \n                    \n                \n                \n                \n                \r\nИзвестно е, че жизненият цикъл на звезди, които в края на краищата се превръщат в свръхнови от тип Ia, е с продължителност най-малко 1 милиард години. Получените резултати показват, че е трябвало въпросните звезди да еволюират много бързо, за да може да се формира облакът. Учените предполагат, че откритието им може да промени представите за живота на звездите или космологичните модели за еволюцията на Вселената.\n\r\nХипотетичната популация III е формирана от първите звезди, които се родили през първите 100 милиона години след Големия взрив. Те били много масивни, а продължителността на живота им била 1 милион години.", "date": "2019.11.01", "title": "Учени преосмислят теорията за образуването на звездите? "}
{"url": "https://www.dnes.bg/balkani/2019/11/01/v-parlamenta-v-skopie-uchete-albanski-toi-e-ezikyt-na-bydeshteto.428170", "text": "Учете албански, албанският е езикът на бъдещето, гласи заглавие в македонския вестник „Вечер“.\n\r\n„Албанският е езикът на бъдещето“, заяви депутатът Артан Груби на заседание на парламентарната комисия по евроинтеграция.\n\r\nНа това заседание беше обсъден процесът на евроинтеграция на Република Северна Македония след срещата на върха на ЕС този месец, на която Македония не получи дата за започване на преговори за присъединяване.\n\r\nЗабележката на Груби дойде, след като депутати от опозицията реагираха, че нямат слушалки за превод, които са необходими, тъй като заседанието на комисията се водеше на албански език съгласно парламентарния правилник. Груби поиска да бъдат осигурени слушалки за всички депутати. \n                    \n                    \n                \n                \n                \n                \r\nВестникът отбелязва, че остри дебати, съпътствани от чести прекъсвания на изказванията, е имало в парламентарната комисия по външни работи, на която се е обсъждал докладът на външния министър Никола Димитров за досегашните евроинтеграционни процеси в страната. Димитров е припомнил, че от 14 години страната е кандидат за членство с десет препоръки за начало на преговори и нарекъл кандидатурата за членство на Скопие \"особен случай\".\n\r\nДимитров е заявил, че през 2001 г., когато страната подписа Споразумението за стабилизиране и асоцииране с ЕС, тя е била в една група с Хърватия, а най-добри шансове страната да започне преговори е имало през 2012 г., когато група страни са оказвали натиск по този въпрос. Димитров е оценил, че ЕС оттогава няма истинска воля за разширяване, тъй като е ангажиран с много въпроси като мигрантската криза, Brexit и кризата с върховенството на закона в някои страни членки, което според него променя и техния контекст.", "date": "2019.11.01", "title": "В парламента в Скопие: Учете албански, той е езикът на бъдещето!"}
{"url": "https://www.dnes.bg/politika/2019/11/01/radev-obrazovanite-dvijat-sveta-napred-prosvetitelite-dyrjavata.428176", "text": "\nПостиженията на просветителския и на свободолюбивия дух са в основата на нашата памет и държавност, а образованите и почтените личности движат света напред. Това каза  президентът Румен Радев в обръщение в Гербовата зала на \"Дондуков\" 2 към ръководители на културни институции и дейци в областта на науката, образованието, културата и изкуството в Деня на народните будители. \n\r\n\"На Вас, днешните будители, представители на културни и просветни институции и организации искам да благодаря за честта да отбележим заедно този ден и за посланието и за родолюбието и просвещението като стожери на националното единство\", обърна се към тях президента.\n                    \n                    \n                \n                \n                \n                \r\nПреди срещата на държавния глава с ръководители на културни институции, общественици и дейци в областта на науката, образованието, културата и изкуството, пред сградата на президентската институция се състоя традиционната церемония по издигане на националното знаме. \n\r\nПрезидентът и върховен главнокомандващ на Въоръжените сили Румен Радев прие почетния строй на Националната гвардейска част и поздрави гвардейците с празника.  \n\r\nА администрацията на президента за поредна година отвори врати за гражданите от 10:30 до 16:30 часа на 1 ноември\n\r\nПосетителите ще имат възможност да разгледат Гербовата зала на \"Дондуков\" 2, кабинетите на Радев и Йотова, Огледалната зала и президентската библиотека.\n\r\nСпециален акцент в празничния ден е експонираният в Гербовата зала първи препис на \"История славянобългарска\", направен от Софроний Врачански само три години след завършването на оригинала от Паисий Хилендарски през 1762 г.", "date": "2019.11.01", "title": "Радев: Образованите движат света напред, просветителите - държавата "}
{"url": "https://www.dnes.bg/notifikacii/2019/11/01/prez-2020-g-kobrata-izliza-za-svetovnata-titla.428178", "text": "Кубрат Пулев ще се бие за световната титла през 2020 г., съобщи мениджърът на българския професионален боксьор Ивайло Гоцев, цитиран от .\n\r\nТой показа пред \"България днес\" документ, който гарантира мач за най-ценния трофей в тежка категория. Съперник на 38-годишния софиянец ще бъде победителят от сблъсъка Антъни Джошуа - Анди Руис-младши. Двамата ще боксират на 7 декември в Саудитска Арабия. \n\r\nОчаква се Кобрата да присъства лично на този мач и да отправи предизвикателство.\n\r\n\"Срещата между Руис и Джошуа трябва да се състои на 7 декември или преди това - пише в свое официално становище с дата 30 октомври президентът на Международната боксова федерация (IBF) Дарил Пипълс. - Победителят от тази среща трябва да се бие в следващия си двубой с Кубрат Пулев най-късно до 31 май 2020 г. без да има други междинни боеве\".\n                \n                \n                \r\nНа няколко пъти Анди Руис и Антъни Джошуа опитаха да избегнат мач с Пулев. Адвокат Джон Уърт контрира и задвижи през август процедура, с която предяви претенциите на Кобрата, който е официалният претендент за титлата още от миналата година.\n\r\nАко победителят от битката за титлата откаже да се изправи срещу Кобрата, тогава поясът на Международната боксова федерация ще бъде отнет. По подобен начин беше наказан Тайсън Фюри през 2015-а. \n\r\nКобрата пък ще се бие на 9 ноември във Фресно, Калифорния, с Райдъл Букър.\r\n", "date": "2019.11.01", "title": "През 2020 г.: Кобрата излиза за световната титла"}
{"url": "https://www.dnes.bg/health/2019/11/01/6-esenni-hrani-koito-e-dobre-da-hapvate-po-chesto.427985", "text": "Есента е сезон богат на цветове, но и на полезни храни. Ябълки, брюкселско зеле, боровинки, сладки картофи, са само част от полезните есенни храни, които нутриционистите препоръчват да добавим към ежедневното ни меню.\r\nТе ни осигуряват важни хранителни елементи, които подсилват имунната система, правят ни по-устойчиви на вирусни инфекции, поддържат ни енергични и спомагат да поддържаме фигурата си в добра форма. Кои други 6 храни е добре да хапвате по-често през есента и зимата, вижте в следващите редове.\r\n\r\nЗнаем че орехите са полезни за здравето на мозъка. Редовната им консумация се грижи за здравето на сърцето, репродуктивните органи. Подходящи за отслабване, а според някои изследвания, ако бременните жени хапват от тях, могат да намалят риска от гестационен диабет. Не на последно място, те ни осигуряват омега-3 мастни киселини, протеини и фибри.\r\n                    \n                    \n                \n                \n                \n                \r\nЧудесен зеленчук, с високо съдържание на фибри, витамини от групата В, антиоксиданти. Той е подходящ за диетични режими на хранене, може да намали риска от рак, подобрява и паметта. \r\n", "date": "2019.11.01", "title": "6 есенни храни, които е добре да хапвате по-често"}
{"url": "https://www.dnes.bg/akoshtete-vqrvaite/2019/11/01/zabraniavat-opasni-i-provokativni-emotikoni-onlain.428062", "text": "Хората, които използват емотиконите на праскова и патладжан за провокативни постове, намекващи за сексуален акт, ще бъдат \"баннати\" от социалните мрежи Facebook и Instagram.\r\nЕмотиконите на плода и зеленчука често се използват като начин на обозначение на полови органи и затова се е стигнало до такова решение.\r\n \r\nИзползването на такива емотикони, в комбинация на някакво сексуално послание, вече ще е забранено, според новите правила и стандарти на Facebook, съобщават от \"The Sun\". Въпросните емотикони няма да могат да се използват и за цензуриране и закриване на определени места по тялото, когато потребителите постват гола снимка във Facebook или Instagram.\r\n \r\nАко нарушите тези правила, акаунтът ви може да бъде премахнат.\r\n \r\n", "date": "2019.11.01", "title": "Забраняват опасни и провокативни емотикони онлайн"}
{"url": "https://www.dnes.bg/world/2019/11/01/vmesto-brexit-shefyt-na-britanskiia-parlament-izliza-v-pensiia.428126", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ деня, в който Обединеното кралство трябваше да напусне Европейския съюз, страната се разделя с една от централните в сагата Brexit фигури. Както обеща по-рано, днес председателят на британския парламент Джон Бъркоу се оттегли в пенсия. \n\nХарактерният дрезгав вик, с който призовава за ред в парламента, спечели на Бъркоу световна популярност. А острият език и ярките му вратовръзки го направиха една от най-разпознаваемите фигури в британската политика. \n\r\nКато младеж Бъркоу е тенисист номер едно на Великобритания. Астмата и ниският му ръст обаче го спират от преследване на спортна кариера. \n                    \n                    \n                \n                \n                \n                \r\nИзбран за депутат от Консервативната партия през 1997 година, през 2009 колегите му го посочват за \"пръв сред равни\". Оттогава Бъркоу неуморно играе ролята на арбитър в разгорещените парламентарни дебати, .\n\r\n56-годишният Бъркоу ще остане в историята най-вече с ролята си в дебатите за Brexit. Той не позволи нито на Тереза Мей, нито на Борис Джонсън да внесат за пореден път за гласуване сключените от тях споразумения.\n\r\nЗаради отстояването си на парламентарните процедури си спечели остри критики от страна на привържениците на Brexit и дори опит да бъде отстранен от поста. Въпреки това в последния си работен ден Бъркоу е изпратен с почитания от всички политически групи.", "date": "2019.11.01", "title": "Вместо Brexit: Шефът на британския парламент излиза в пенсия"}
{"url": "https://www.dnes.bg/obshtestvo/2019/11/01/dermatolozi-s-akciia-za-zalichavane-na-belezite-ot-katastrofi.428119", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКампания за заличаване на белези на пострадали при катастрофи стартират експерти и дерматолози в София. За премахването на раните ще бъдат използвани различни методи, а инициативата е безплатна.\r\nОтпечатъците от преживения ужас на пътя обаче не са само физически...\n\r\nПреди две години съдбата на Виктория се преобръща на пътя. След тежка катастрофа тя получава травма на главата, при която лицето ѝ бива силно обезобразено. За да преодолее външните белези от случилото се, Виктория се подлага на терапия в дерматологичен център, .\n                    \n                    \n                \n                \n                \n                \r\nДерматолози и експерти от Асоциацията на пострадлаите при катастрофи започнаха инициатива за безплатно лечение в следващите шест месеца. \n\r\nОсвен външните, пострадалите при катастрофи се борят дълго и с вътрешните травми от преживяното. А експертите напомнят, че най-често тежките травми при катастрофи се случват заради небрежност на пътниците. \n\r\nВсяка година около 100 млн. души по света получават белег вследствие на травма. При 15% от случаите това води и до психологически последици.", "date": "2019.11.01", "title": "Дерматолози с акция за заличаване на белезите от катастрофи"}
{"url": "https://www.dnes.bg/obshtestvo/2019/11/01/do-6-hil-leva-globa-za-prodajba-na-razvaleno-meso-i-mliako.428134", "text": "Търговци, хванати да продават месо, мляко, сирене, кашкавал и яйца с изтекъл срок за годност, ще се наказват с глоба от 1000 до 1500 лева. При повторно нарушение пък санкцията ще е 3 хиляди лева. Ако нарушението е от едноличен търговец или юридическо лице, санкцията ще е от 3000 до 6000 лева. Това се предвижда в проект на нов закон за управление на агрохранителната верига. Проектът бе публикуван за обществено обсъждане от Министерството на земеделието вчера, пише „Монитор“.\n\n\n\r\nСрокът за обсъждане на законопроекта е до 2 декемри 2019 година. В него се предвижда още от 2 хил. до 5 хил. лв. санкциия да отнасят земеделските производители, които не са осигурили достъп на контролен орган до обекта си.\r\n \r\nПромените в Закона за управление на агрохранителната верига се налагат, защото у нас досега нямаше единен закон, който да обединява цялата дейност по агрохранителната верига, като посочва ясно отделните елементи в тяхната цялост и конкретните компетентности на контролните органи. \n                    \n                    \n                \n                \n                \n                \r\nПроектът предвижда още нарушенията по агрохранителната верига да се санкционират с глоби от 500 до 5000 лв., а при повторно нарушение – от 1000 лв. до 8000 лв., ако не е предвидена по-тежка санкция за конкретното провинение. \n\r\nИдеята е бъдещият закон да създаде една обща рамка, която да регламентира същността на агрохранителната верига и включените в нея елементи. \n\r\n„За първи път се посочват конкретно компетентните органи, които провеждат политиката в тази област, органите, които осъществяват официалния контрол върху отделните елементи на агрохранителната верига  и органът, извършващ оценката на риска по агрохранителната верига“, пишат още експертите на МЗХ. \n\r\nНовият закон трябва да премахне и сегашното припокриване на текстове в специалните закони, което позволява размиване на задълженията и отговорностите между функциите на отделните контролни органи по хранителната верига, се казва в мотивите към законопроекта.", "date": "2019.11.01", "title": "До 6 хил. лева глоба за продажба на развалено месо и мляко "}
{"url": "https://www.dnes.bg/eu/2019/11/01/cheshkiiat-prezident-u-nas-navsiakyde-ni-se-privijdat-ruski-shpioni.428135", "text": "Президентът на Чешката република Милош Земан заяви вчера в интервю за пражкия телевизионен канал \"Барандов\", че на Михал Куделка - директор на Службата за сигурност и информация (контраразузнаването), навсякъде му се привиждат китайски и руски шпиони, предаде ТАСС.\n\n\n\r\nСпоред чешкия държавен глава, ръководителят на контраразузнаването провокира медийни кампании, насаждащи негативни настроения и подозрителност в обществото към Китай и Русия.\n\r\n\"Искрено казано, смятам, че такава атмосфера насажда Куделка, който зад всеки ъгъл вижда китайски или руски шпионин\", каза Земан. \"Той (Куделка) трябва да се занимава повече с (борбата срещу) икономическата престъпност (отколкото с гонитба на митични шпиони)\".\r\nПрезидентът Земан посочи, че контраразунаването трябва да се съсредоточи най-вече върху борбата с корупцията, за бъдат защитени икономическите интереси на държавата, както повеляват чешките закони, пише БТА,\n                    \n                    \n                \n                \n                \n                \r\nЗа четвърта поредна година Земан отказва да удостои Куделка с генералско звание, въпреки предложенията за това, внасяни периодично от правителството.", "date": "2019.11.01", "title": "Чешкият президент: У нас навсякъде ни се привиждат руски шпиони"}
{"url": "https://www.dnes.bg/obshtestvo/2019/11/01/dnes-e-deniat-na-narodnite-buditeli.428136", "text": "На 1 ноември отбелязваме Деня на народните будители. В този ден се отдава почит на делото на книжовниците, просветителите, борците за национално освобождение, съхранили през вековете духовните ценности на нацията и нейния морал. Сред имената на най-почитаните народни будители са Свети Иван Рилски, Владислав Граматик, Паисий Хилендарски, Неофит Рилски, Васил Левски, Христо Ботев, Хаджи Димитър, Иван Вазов, Любен Каравелов и други, пише NOVA. \n\n\r\nСлавата на пръв будител на нацията заслужено носи Паисий Хилендарски. Народът ни го знае и почита като Отец Паисий. В далечните времена преди повече от два века и половина, през 1762 г., Паисий Хилендарски написва своята „История Славянобългарска”. Негов пръв следовник е епископ Софроний Врачански. В трудни за българите времена, той пише книги за просвета и работи за политическо освобождение\n                    \n                    \n                \n                \n                \n                \r\nСофроний Врачански, Йоасаф Бдински, Григорий Цамблак, Константин Костенечки, Владислав Граматик, поп Пейо, Матей Граматик, Св. Иван Рилски, Неофит Бозвели, братята Димитър и Константин Миладинови, Георги С. Раковски, Васил Левски, Христо Ботев, Иван Вазов, Стефан Караджа, Хаджи Димитър, Любен Каравелов, Добри Чинтулов и още стотици радетели за народна свяст и българско самосъзнание. След Освобождението на България, както интелигенцията, така и масовият човек съзнават подвига на възрожденските писатели и революционери, които създали атмосферата и довели българския дух до решимостта да поведе борба за държавен суверенитет.\n\r\nЗа първи път празникът се чества през 1909 г. в Пловдив. През 1922 г. Стоян Омарчевски, министър на народното просвещение на България, внася предложение в Министерския съвет за определянето на 1 ноември за Ден на българските народни будители. От 1 ноември 1923 г. с указ на цар Борис III е обявен за общонационален празник в памет на заслужилите българи. От 1922 до 1945 г. е общонационален празник. От 1945 г. празникът е отменен и след дълго прекъсване, със Закона за допълнение на Кодекса на труда, приет от 36-то Народно събрание, на 28 октомври 1992 г., се възобновява традицията на празника.\n\r\nПърви ноември официално е обявен за Ден на народните будители и неприсъствен ден за всички учебни заведения в страната. В Деня на народните будители администрацията на президента за поредна година ще отвори врати за граждани, от 10.30 до 16.30 часа. Това съобщиха от прессекретариата на държавния глава.\n\r\nПрезидентът Румен Радев и вицепрезидентът Илияна Йотова ще приемат лично първите гости на \"Дондуков\" 2. Гражданите ще имат възможност да разгледат Гербовата зала, кабинетите на президента и на вицепрезидента, Огледалната зала и президентската библиотека.\n\r\nСпециален акцент в празничния ден ще бъде изложеният в Гербовата зала първи препис на \"История славянобългарска\", направен от Софроний Врачански три години след завършването на оригинала от Паисий Хилендарски през 1762 г.\n\r\nВ Регионалния исторически музей във Велико Търново от 11.00 часа ще бъде открита изложбата \"Заедно да съхраним историческата памет\", в която ще бъдат показани над 200 експоната от 55 дарители, постъпили през настоящата година във фонда на музея. Традиционно при откриването на изложбата дарителите ще получат дарителски свидетелства и карти за безплатно посещение на музейните обекти.\n\r\nПо повод на Деня на народните будители представители на всички културни институти и училища в Ямбол днес ще поднесат цветя пред барелефа на учителя и народен будител Ради Иванов Колесов на сградата на най-старото читалище в града \"Съгласие\".", "date": "2019.11.01", "title": "Днес е Денят на народните будители"}
{"url": "https://www.dnes.bg/obshtestvo/2019/11/01/operiraha-stoianka-mutafova.428137", "text": "97-годишната легенда на българския театър Стоянка Мутафова се възстановява след сериозна операция в болница \"Лозенец\". Миналия понеделник, 21 октомври, на голямата актриса е бил отстранен жлъчният мехур след тежко възпаление на жлъчката.\n\n\r\n\r\nОперацията е минала успешно, Мутафова е в съзнание, но вследствие на възпалението е получила сепсис и е вдигнала висока температура, пише „Монитор“.\r\n\r\nИнфекцията вече е неутрализирана, температурата на комедийната прима вече е нормализирана след 10-дневна терапия с антибиотици, тя диша самостоятелно, положението й се подобрява, но медиците все още не могат да дадат отговор кога ще бъде изписана. Освен лекарите за нея неотлъчно се грижи и дъщеря й Мария Грубешлиева-Муки.\r\n\r\n ", "date": "2019.11.01", "title": "Оперираха Стоянка Мутафова "}
{"url": "https://www.dnes.bg/notifikacii/2019/11/01/iunesko-90-ot-ubiicite-na-jurnalisti-ne-sa-nakazani.428138", "text": "Близо 90 процента от отговорните за убийства на журналисти между 2006 и 2018 г. в цял свят не са били наказани, обяви вчера Организацията за образование, наука и култура на ООН ЮНЕСКО, цитирана от Франс прес.\n\n\n\r\nСпоред неин доклад през този период са били убити 1109 журналисти. Освен това, тези престъпления са скочили с 18 процента между 2014 и 2018 г. , в сравнение с предходните пет години.\n\r\n\"Регионът на арабските държави е бил най-смъртоносен за пресата (30 на сто от убийствата са извършени там), следван от Латинска Америка и Карибите (26 процента) и Азиатско-Тихоокеанския регион (24 на сто), пише БТА. \n\r\nДокладът беше разпространен във връзка с Международния ден за слагане край на безнаказаността на престъпленията срещу журналисти, който се отбелязва утре.\n                \n                \n                \r\n\"Тази година, на 2 ноември Международният ден за слагане край на безнаказаността за престъпления срещу журналисти ще бъде посветен на местните журналисти. С кампанията #KeepTruthAlive, вниманието ще бъде насочено към това, че нападенията не се извършват само срещу чуждестранни кореспонденти, далеч от очите на обществеността, в зони на военни конфликти, подчерта генералният директор на ЮНЕСКО Одре Азуле.\n\r\nВниманието ще бъде насочено към журналистите по места, работещи по теми, свързани с корупция и политика, извън зони на конфликти, които са 93 процента от убитите журналисти през последното десетилетие.\n\r\nЮНЕСКО смята, че отговорни за това са всички онези, които поставят журналистите в опасност, които убиват журналисти и тези, които не правят нищо, за да се сложи край на това насилие.Смъртта на един журналист не трябва никога да слага край на търсенето на истината, заяви още Азуле.\n\r\nПо случай този Международен ден ще има семинари в Мексико и Уганда, в централата на ООН в Ню Йорк ще има изложба в памет на френските журналисти Гислен Дюпон и Клод Верлон, убити в Мали на 2 ноември 2013 г.\n\r\nПаметни събития и други прояви са предвидени в двадесетина държави.\r\nЮНЕСКО работи за обезпечаване на сигурността на журналистите чрез плана за действие на ООН.\n\r\nОт месец юли насам ЮНЕСКО ръководи нов Световен фонд за защита на медиите, създаден по инициатива на Великобритания и Канада. Те обявиха, че за период от 5 години ще предоставят 3 милиона лири (3,8 млн. долара) и1 милион канадски долара (756 000 долара).\r\nТези средства трябва да укрепят правната защита на работещите в медиите и да финансират обезпечаването на сигурност за тези, които работят в зони на конфликти.", "date": "2019.11.01", "title": "ЮНЕСКО: 90% от убийците на журналисти не са наказани"}
{"url": "https://www.dnes.bg/notifikacii/2019/11/01/ukrainski-deputat-si-uredi-prostitutka-v-parlamenta.428139", "text": "Украински депутат от партията на президента Володимир Зеленски се оказа вчера в центъра на скандал, след публикуването на снимки, които го уличиха, че си пише по мобилния си телефон с проститутка по време на парламентарна сесия, предаде Франс прес.\n\n\n\r\nУкраински сайт разпространи в сряда снимки в близък план на екрана на телефона на Богдан Яременко, 48-годишен бивш дипломат, на които се вижда как уговаря условията за платена любовна среща, пише БТА. \n\r\nЯременко получава информация за предлаганите сексуални услуги и тарифата за тях: 100 долара за час и 150 - за два часа.\n\r\nСпоред сайта, снимките са направени във вторник по време на сесия на парламента. Депутатът отначало написа във Фейсбук, че това е постановка. После изтри този текст и поднесе извинения на съпругата и децата си, на парламентарната си група и на президента Зеленски, а постъпката си нарече \"необмислена\".\n                \n                \n                \r\nПубликацията предизвика смут в пленарната зала, където има мнозинство партията на президента Зеленски - бивш комедиен актьор, избран с голяма преднина през април.\r\nРедица депутати от опозицията настояха вчера Яременко да подаде оставка от поста председател на парламентарната комисия по външна политика.\n\r\nПарламентарната група на партията на Зеленски \"Слуга на народа\" ще обсъди инцидента на заседание да края на тази седмица, каза нейният председател Давид Арахамия.", "date": "2019.11.01", "title": "Украински депутат си уреди проститутка в парламента "}
{"url": "https://www.dnes.bg/usa/2019/11/01/sasht-s-novi-sankcii-sreshtu-iran.428140", "text": "САЩ наложиха санкции на строителния сектор в Иран и върху търговията с четири стратегически материала, използвани в неговите военни и ядрени програми, съобщи вчера американският Държавен департамент, цитиран от Ройтерс.\n\n\n\r\nПресслужбата на Държавния департамент посочва, че тези ограничителни мерки няма да позволят на Иран да се сдобие със \"стратегически материали за Корпуса на гвардейците на ислямската революция (елитните армейски части на Иран), за строителния сектор и за програми, свързани с разпространението на оръжие, пише БТА. \n\r\nВъв връзка със санкциите, наложени на строителния сектор, контролиран пряко или косвено от корпуса на гвардейците, се въвежда забрана за доставки в Иран на необработени и полуобработени метали, графит, въглища.\n                    \n                    \n                \n                \n                \n                \r\nСанкциите за ядрената и военната програма и програмата за балистични ракети предвиждат забрана за продажба на определени видове стоманени тръби и фолио, независимо от крайното им предназначение.", "date": "2019.11.01", "title": "САЩ с нови санкции срещу Иран "}
{"url": "https://www.dnes.bg/eu/2019/11/01/avstriia-naloji-zabrana-za-pushene-v-zavedeniiata.428141", "text": "От днес в Австрия влиза в сила забрана за пушене на места, където се предлагат храна и напитки.\n\r\n\r\nОграничението се отнася не само до цигари и пури, но и за електронните цигари и наргилетата, припомня БНТ.\r\n\r\nАвстрия беше сред последните европейски страни, в които пушенето в заведения беше разрешено. Досега можеше да се пуши в специални зони в баровете и ресторантите, макар и тази мярка да не се спазваше стриктно.", "date": "2019.11.01", "title": "Австрия наложи забрана за пушене в заведенията"}
{"url": "https://www.dnes.bg/eu/2019/11/01/myj-prostrelia-shestima-v-bar-v-marsiliia.428142", "text": "Шестима души пострадаха вчера при нападение на въоръжен мъж в бар в южния френски град Марсилия, предаде Франс прес.\n\r\n\r\nНападателят, който пристигнал с мотоциклет, нахлул в бара и открил огън с пушка помпа, след което избягал. Това станало около 20.45 ч. Всички ранени са откарани в болница. Един е в тежко състояние, пише БТА. \r\n\r\nЗасега не се знае нищо за самоличността на нападателя и мотивите му, но местни медии предполагат, че става дума за разчистване на сметки между престъпни групировки.\r\nОт началото на годината при подобни случаи в департамент Буш дю Рон са загинали 10 души, 7 от които - в Марсилия.", "date": "2019.11.01", "title": "Мъж простреля шестима в бар в Марсилия "}
{"url": "https://www.dnes.bg/notifikacii/2019/11/01/bylgarin-zastrelian-v-ispaniia-otkrit-e-v-kanavka.428146", "text": "Българин е застрелян в испанския курортен град Марбея. Тялото му е намерено в канавка в града. \r\n\r\nМъжът е бил прострелян четири пъти – веднъж в ръката и три пъти в корема, съобщи BG-VOICE. \r\n\r\nПолицията е започнала разследване, но според служителите „връзка между убития и Испания не може да се направи“. Все още не е ясно как той е попаднал в Марбея.\r\n\r\nПолицията проверява дали мястото, където е било намерено тялото, е и местопрестъплението или просто е било изхвърлено от преминаваща кола.\r\n\r\nЗнае се само, че убийството е станало няколко часа, преди случаен минувач да се натъкне на трупа край път А-7176, който свързва Марбея с Истан.\r\n\r\nРазследването на убийството е поето от отдела срещу наркотиците към испанската полиция.", "date": "2019.11.01", "title": "Българин застрелян в Испания, открит е в канавка"}
{"url": "https://www.dnes.bg/stranata/2019/11/01/valejite-spirat-gradusite-trygvat-nagore.428148", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Минималните температури днес ще бъдат от 4 до 10 градуса. Преди обед облачността над страната ще бъде значителна и на места в Южна България, Предбалакана и по Черноморието все още ще превалява.\n\r\nВ столицата температурите за днешния ден ще достигат 8 градуса. Следобед валежите ще спрат из цялата страна. Над североизточните райони облаците ще се разкъсват. Максималните температури ще бъдат от 6 до 12 градуса, прогнозира синоптикът на  Владимира Илиева.\n\r\nЗимата вече напомни за себе си. Мусала осъмна с нова снежна покривка .Температурата на върха е около -2 градуса\n                    \n                    \n                \n                \n                \n                \r\nВ събота вятърът ще отслабне, облачността ще бъде разкъсана и следобед слънцето плахо ще се прокрадва на територията на нашата страна. \n\r\nВ неделя и в понеделник в Източна България и северно от планините силни югозападни ветрове ще повишават температурите над 20 градуса. \n\r\nОблачността ще бъде разкъсана и променлива със слънчеви интервали. Кратък дъжд ще превали на места в южните райони. \n\r\nВъв вторник ще бъде предимно слънчево, след пладне и дори топло за сезона.", "date": "2019.11.01", "title": "Валежите спират, градусите тръгват нагоре  "}
{"url": "https://www.dnes.bg/crime/2019/11/01/dvama-postradaha-tejko-pri-katastrofa-v-liulin.428147", "text": "Двама души са тежко пострадали при катастрофа в кв. \"Люлин\" в София снощи. \r\n\r\nСигналът за инцидентa е подаден в 19:51 часа, съобщи . \r\n\r\nМястото е ъгълът на ''Петър Дертлиев'' и бул. \"Царица Йоанна''. \r\n\r\nПострадалите са мъж на 42 години и жена на 27 години. \r\n\r\nДвамата са с гръдни травми и са приети в болница \"Пирогов\".\r\n ", "date": "2019.11.01", "title": "Двама пострадаха тежко при катастрофа в \"Люлин\""}
{"url": "https://www.dnes.bg/stranata/2019/11/01/drehi-obuvki-dyrva-sybirat-pomoshti-za-blizkite-na-pochinaloto-dete.428150", "text": "Вълна от съпричастност към семейството от Кардам, което загуби едно дете, а други две се озоваха в болница на ръба на живота след съмнение за отравяне.\n\r\nРодители от училището на починалото момче в Генерал Тошево разпространяват кутии за дарения, а кампанията привлича все повече желаещи да помогнат. \n\n\n\n\r\nЖителите на града са потресени от условията, в които живее семейството. Досега обаче никой  не е знаел колко тежко е положението им, защото те никога не са искали помощ. \n\r\n\"Синът ми познава починалото момче. Той ме подтикна да започна каузата. Събираме топли дрехи и обувки. Ще им занеса камина. Един човек плати им занесе дърва”, заяви пред Нова тв Вили Димитрова, инициатор на кампанията.\n                    \n                    \n                \n                \n                \n                \r\nДецата на са 13, 5, 4, 7 и на 11 години. \n\r\nДимитрова  признай, че съседка на семейството е казала от какво имат нужда.\n\r\n\"Като цяло имат нужда от всичко, дори и печката им не работи добре\", призна Димитрова.\n\r\nАдриан Стоянов е друг от инициаторите на кампанията. Той обясни, че става въпрос за българско семейство и заради това трябва да му се помогне.", "date": "2019.11.01", "title": "Дрехи, обувки, дърва... събират помощи за близките на починалото дете "}
{"url": "https://www.dnes.bg/crime/2019/11/01/palej-kolata-na-kandidat-kmet-v-selo-popica-izgoria.428149", "text": "Неизвестни лица са запалили тази нощ колата на кандидатката за кметския пост в село Попица, община Бяла Слатина - Недялка Велчева.\n\r\nПожарът е избухнал след 10 часа снощи и въпреки усилията на огнеборците и на съседи от колата не е останало почти нищо.\n\r\nТя е била паркирана пред дома на жената.\n\r\nСлучаят се разследва. Тепърва ще се установява дали палежът има нещо общо с изборите.\n\r\nПожарът е тръгнал от предната част, установиха, че е имало туба с нафта, коментира за bTV кметицата и кандидат за кмет за нов мандат на село Попица.\n\r\nТя няма предположения, очаква органите на реда да открият извършителя.\n\r\nКолата ми е много скъпа, това е последното нещо, което е купено от съпруга ми, преди да почине, каза още Недялка Велчева.\n                    \n                    \n                \n                \n                \n                \r\nТя уточни, че този палеж няма да я сплаши и продължава да се бори за следващ мандат като кмет.\n\r\nВелчева води на първия тур с близо 46% от гласовете.\n\r\nСамо преди два дни изгоряха два автомобила на кандидат за кмет от монтанското село Ерден.\r\n ", "date": "2019.11.01", "title": "Палеж: Колата на кандидат-кмет в село Попица изгоря "}
{"url": "https://www.dnes.bg/balkani/2019/11/01/zemen-trus-s-magnitud-ot-4-9-razliulia-albaniia.428151", "text": "Земетресение с магнитуд около 4,9 по Рихтер е регистрирано тази сутрин в Южна Албания, съобщи гръцката телевизия Скай. \r\n\r\nТрусът е регистриран в 7,25 часа, а епицентърът е бил на 49 километра северно от гръцкото селище Коница на територията на Албания.\r\n\r\nСпоред гръцкия институт по геодинамика дълбочината на труса е била 11,4 километра. Земетресението е усетено в гръцките градове Кастория и Козани, пише БТА.", "date": "2019.11.01", "title": "Земен трус с магнитуд от 4,9 разлюля Албания"}
{"url": "https://www.dnes.bg/mestni-izbori-19/2019/11/01/manolova-ugovariala-romi-da-topiat-fandykova-che-kupuva-glasove.428153", "text": "Само ден преди втория решаващ тук на кметските избори премиерът Бойко Борисов обвини опонента на неговата партийна кандидатура Йорданка Фандъкова  - независимата, но подкрепена от БСП Мая Манолова, че се заигравала с роми.\n\r\nПодготвен е нов сценарий за подмяна на вота тази неделя в София – роми са вербувани да се снимат как \"гласуват под строй” за Йорданка Фандъкова, обяви пред bTV премиерът и лидер на ГЕРБ Бойко Борисов. \n\n\n\n\r\nКлиповете с тези роми щели да се разпространяват цял ден в социалните мрежи, за да навредят на кандидата на ГЕРБ.\n\r\nПо думите на Борисов снощи Манолова е била в софийското село Волуяк, за да се спазарява с роми. Той получавал информация от възмутен човек от екипа на бившия омбудсман.\n                    \n                    \n                \n                \n                \n                \r\nБорисов каза още, че в екипа на Манолова работи човек, който навремето, когато за пръви път се кандидатирал за кмет на София, му поискал 3 млн. лв. Издаде само, че името му е с Б, но отказа да каже цялото име. \"Казах му, че нямам толкова пари, аз сега излизам от главен секретар. А той каза: Ще вземеш от Цветелина”, разказа лидерът на ГЕРБ.\n\r\nТози човек се появявал винаги там, където има нов политик.\n\r\nСпоред премиера битката между ГЕРБ и БСП е приключила на първия тур миналата неделя и неговата партия бие два пъти социалистите. \n\r\n\"ГЕРБ бие БСП два пъти. Дори в Русе, където кандидатът на БСП води на нашия, ГЕРБ е първа политическа сила“, заяви още Борисов.\n\r\nСпоред него управлението винаги взема от популярността, каза той по повод това, че ГЕРБ тази година не спечели кметските си места на първи тур.\n\r\n\"Колко пъти на конференцията атакувах партията си и хората, които изгонихме от партията. Те се превръщат във врагове и хора, които работят срещу партията. Резултати в Ямбол и Русе показват кой работи среку ГЕРБ. Не ми се иска да е Цветан Цветанов, но там където проветрихме партията нямаше време\", заяви още Борисов.\n\r\nНа 25 ноември той щял да бъде на среща с американския президент Доналд Тръмп и щял да разбере какви ги е вършил Цветан Цветанов в САЩ.\n\r\nКакво ви вади очите този джип на 10 години. Президентът се вози на същия джип, отговори Борисов на въпрос на водещия дали пак е решил изборите с предизборни обиколки.\n\r\n\"През кампанията на един месец бях на 2-3 места. И то на кои? Хемус важна ли е? Важно ли е хората да знаят как се строи Ботевград-Мездра? В Сливен правих спортни зали, изложението за животни и продукти\", каза още Борисов.", "date": "2019.11.01", "title": "Манолoва уговаряла роми да топят Фандъкова, че купува гласове?"}
{"url": "https://www.dnes.bg/index/2019/11/01/receptata-dnes-maslinovi-triufeli-s-krema-sirene.428036", "text": ":\r\n2 пакета крема сирене, размекнато\r\n300 г зелени маслини без костилка (може и с пълнеж)\r\n½ чаена лъжица сол\r\n1 и ½ чаши ситно счукани орехи\r\n \r\n:\r\n \r\nВ купа или в блендер смесете крема сиренето, солта и 2 супени лъжици саламура от маслините (ако са от буркан). Разбъркайте добре сместа. Охладете в хладилник за 30 минути. Когато сместа се стегне достатъчно, оформете топчета от нея, като предварително в центъра на всяко топче поставите по една маслина. Отново охладете в хладилник. Преди да сервирате, оваляйте всяко топче в ситно счуканите орехи и подредете в плато за сервиране.\r\n \r\n\r\n\r\n", "date": "2019.11.01", "title": "Рецептата Dnes: Маслинови трюфели с крема сирене "}
{"url": "https://www.dnes.bg/mestni-izbori-19/2019/11/01/fandykova-sofiianci-ne-si-prodavat-glasa.428156", "text": "На финала сме на една кампания, в която Мая Манолова е избрала стратегията на внушенията. \"Внушенията изместиха решенията. Чухме много такива, но не чухме отговори на въпросите за развитието на града\", заяви в интервю Йорданка Фандъкова пред Нова тв.\n\r\nТя призова софиянци да гласуват \"За\" града си.\n\n\n\nКметът на София коментира и съмненията за купуване на гласове в ромските квартали \"Факултета\" и \"Филиповци. \n\r\n\"Трябва дълбоко да не познаваш София, за да твърдиш, че в София се печелят избори с купуване на гласове. Софиянци не се купуват или продават”, коментира кандидатът за кмет на столицата.\n                    \n                    \n                \n                \n                \n                \r\n\"Аз се явявам за четвърти път на мажоритарни избори и се явявам с лицето си, програмите си и конкретните проекти\", категорична бе градоначалничката. \r\nСпоред нея София е град на свободните хора. \n\r\nФандъкова е категорична, че за 10 години се е направило много за столицата, но призна за допуснати грешки.\n\r\n\"Няма как това да не се отрази на хората в града. Те са все по-взискателни. В новата си програма съм заложила и конкретни мерки за преодоляване на пропуски и грешки, които сме допускали. В момента има шанс да се привлече и голям стратегически инвеститор. \n\r\n\"Поемам само ангажименти, които мога да гарантирам\", коментира тя. \n\r\nСпоред нея Борис Бонев и арх. Борислав Игнатов са много добре запознати с проблемите на града и дълго време са работили заедно с него за разрешаването им и се надява да продължат съвместната работа.", "date": "2019.11.01", "title": "Фандъкова: Софиянци не си продават гласа!"}
{"url": "https://www.dnes.bg/stranata/2019/11/01/sedmoklasnici-si-osinoviha-pametnik-vyv-vidin.428145", "text": "Седмокласници от основно училище \"Отец Паисий\" - Видин, участници в училищния Екоклуб, \"осиновиха\" паметник в дунавския град. Занапред децата ще се грижат за Монумента на загиналите във войните, паметник - разположен в градинката между катедралния храм \"Св. Димитър Солунски\" и централната търговска част на Видин.Те ще почистват периодично самия монумент и пространството около него, разказа Илияна Няголова, класна ръководителка на седми клас, пише БТА. \n\n\r\nЗа отношението към паметниците и тяхното поддържане разговаряме с моите ученици от много отдавна, споделя Няголова. Община Видин обяви инициатива училищата да поемат шефството над различни видински паметници. Така децата ще научат повече за паметниците в нашия град, а от друга - учениците ще полагат грижи за тях, с което в децата ще се формира позитивно и отговорно отношение към историята на родния край и на България, допълва Илияна Няголова. Затова и нашето училище прие с радост възможността да се включи в тази инициатива, каза класната ръководителка на седми клас и ръководителка на Екоклуба в ОУ \"Отец Паисий\".\n                    \n                    \n                \n                \n                \n                \r\nДецата вече осъществиха и своята първа акция по почистване на \"осиновения\" паметник, като го измиха и събраха боклуците от околното пространство. Учениците научиха повече за Монумента на загиналите във войните. Кога и по какъв повод е издигнат паметникът им, разказа Цецка Цолова, ст. експерт в Община Видин.\n\r\nМонументът на загиналите във войните е открит 2003 година и е посветен на загиналите от Видинския край по време на Втората световна война в заключителната й фаза 1944 - 1945 г., обясни Цолова. Тя допълни, че дотогава на територията на Видин нямало паметник в чест на загиналите във Втората световна война, въпреки обстоятелството, че единствената битка, която се води на българска територия през тази война е край Кула, при Връшка чука. \n\r\nУчениците от ОУ \"Отец Паисий\" научиха и за символиката на отделните елементи на Монумента - капката кръв, символизираща милионите капки кръв, пролени в хода на Втората световна война и кръстовете за храброст, давани на всички воини, отличили се в бой.\n\r\nВ заключение, Цецка Цолова се обърна към учениците с думите: \"Нашите предци са отдали живота си ние да живеем по-добре и в името на идеала за една свободна и независима България. Затова ви поздравявам - чест ви прави, че сте тук, за да се погрижите за този паметник\".", "date": "2019.11.01", "title": "Седмокласници си \"осиновиха\" паметник във Видин "}
{"url": "https://www.dnes.bg/politika/2019/11/01/ruskiiat-diplomat-shpionin-verbuval-shef-na-nasha-specslujba.428157", "text": "Изгоненият от България руски дипломат е опитал да вербува началник на българска специална служба, обясни премиерът Бойко Борисов пред bTV.\n\r\nВъв вторник МВнР обяви дипломатът, който е един от първите секретари в руското посолство, за персона нон грата и е връчена нота с нареждане да напусне България до 24 часа. \n\n\n От руското посолство съобщиха, че дипломатът ще напусне страната в посочения в нотата срок. \"Руската страна си запазва право за ответни мерки\", посочиха от дипломатическото представителство. \n\r\nВъв вторник МВнР обяви дипломатът, който е един от първите секретари в руското посолство, за персона нон грата и е връчена нота с нареждане да напусне България до 24 часа. \n                    \n                    \n                \n                \n                \n                \r\nОт руското посолство съобщиха, че дипломатът ще напусне страната в посочения в нотата срок.\n\r\n\"Путин ме познава добре, знае че не се подавам на натиск и не изгоних руски дипломати, когато всички гонеха. Но когато дипломат на висок пост го хвана да вербува мои началници, мигновено го парирам. Ако пратя шпионин да вербува някой от началниците на служби на президента Путин, гоненето ще му е малко наказание\", коментира днес Борисов.\n\r\nТой допълни, че за щастие шефът на спецслужбата, когото руският шпионин е опитал да вербува, е изключително верен на Родината си.\n\r\n\"Веднага дойде да ми каже, оттам нататък си направихме всички мероприятия\", заяви Борисов.", "date": "2019.11.01", "title": "Руският дипломат шпионин вербувал шеф на наша спецслужба"}
{"url": "https://www.dnes.bg/stranata/2019/11/01/davdignemshum-rakyt-na-prostata-tihiiat-ubiec-na-myjete.428154", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Повече мъже умират от рак на простатата, отколкото от катастрофи., гласи видео с известни актьори, които призовават представителите на силния пол да се грижат за здравето си.\r\nС първия ден на ноември идва и стартът на движението \"Мовембър\" и кампанията #давдигнемшум, призоваващи мъжете да си пуснат мустаци. Причината е сериозен опит да се привлече вниманието към едно от най-коварните заболявания при мъжете.\n\r\nВсяка година близо 3000 мъже се разболяват от рак на простатната жлеза, а една трета от тях умират заради закъсняла диагноза. Поради тази причина на дневен ред излиза въпросът за отговорното поведение и безценните прегледи за мъжкото урологично здраве.\n                    \n                    \n                \n                \n                \n                \r\n\"Много от мъжете ги е страх да отидат на преглед, тъй като си мислят, че има болка. Много от тях си мислят, че на тях няма да им се случи. Това е изключително сериозно заболяване. Все повече мъже обаче започват да ходят на профилактични прегледи. Целта ни е да достигнем до всички\", коментира урологът д-р Георги Георгиев в студиото на \"България сутрин\".\n\r\nТой посочи, че ракът на простата води го голяма смъртност и се нарежда веднага след рака на белите дробове в негативната класация. Ако обаче бъде диагностициран в ранна фаза, той може да бъде излекуван радикално чрез отстраняване на простатната жлеза заедно със семенните мехурчета.\n\r\nД-р Христина Пакерова, която е лабораторен лекар, показа специалните символи на кампанията - мустак и синя лента. Те целят да покажат мъжествеността, тъй като в миналото мустакът е бил основен атрибут и неизменна част от мъжете. \n\r\n\"Цялата процедура по профилактиката и лечението стартира с конвенционално изследване, което се прави на много места и е утвърдено - туморен маркер (PSA) на простатната жлеза. Това е кръвно изследване, взима се много малко количество кръв, резултатът е бърз. Заедно с прегледа изследването дава около 100% диагноза\", разясни д-р Пакерова пред .\n\r\nД-р Георгиев подчерта, че обстойният преглед може да ни даде цялостна картина, тъй като заболяването няма симптоми. Ракът на простатната жлеза е тих убиец, настоя той.\n\r\n\"Все повече хващаме това заболяване при по-млади мъже - активно работещи и с нормален сексуален живот. При пациенти, които имат генетично обременяване, рискът е 50% по-висок. След 60-годишна възраст профилактиката може да започне на всеки 6 месеца\", посочи още специалистът.\n\r\n\"Мъжете трябва да мислят целогодишно по този въпрос. Това е нещо проследимо и предотвратимо\", завърши д-р Пакерова.", "date": "2019.11.01", "title": " #Давдигнемшум: Ракът на простата - тихият убиец на мъжете"}
{"url": "https://www.dnes.bg/world/2019/11/01/lodka-s-28-migranti-zadyrjana-krai-kipyr.428144", "text": "Бреговата охрана на Кипър задържа лодка с 28 нелегални мигранти край югоизточното крайбрежие на острова, предаде Кипърската информационна агенция, която нарече операцията спасителна.\r\n\r\nЛодката е била забелязана край нос Греко, който разделя курортите Ая Напа и Протарас.\r\n\r\nДеветима от мигрантите в лодката са били непълнолетни. Не се съобщава националността на мигрантите.\r\n\r\nКипърските власти временно са настанили спасените в рибарско селище в района на Протарас.\r\n/БТА/\r\n ", "date": "2019.11.01", "title": "Лодка с 28 мигранти задържана край Кипър"}
{"url": "https://www.dnes.bg/sofia/2019/11/01/stroej-do-sgrada-i-ulica-v-krystova-vada-propada.428152", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Улица в кв. \"Кръстова вада\" в София пропадна тази нощ. Причината е строителен обект, който се намира в непосредствена близост до жилищна сграда.\n\r\n\"Вчера в рамките на работния ден са извършвани изкопни дейности. Преди да тръгна за работа нямаше нищо общо с това, което виждаме в момента. Мястото беше достатъчно широко за кола, в момента трудно се минава от човек. Това е строеж на малко повече от две седмици.\r\nНеведнъж сме се срещали с хората, които работят тук, изразявали сме съмнение за начина и скороста, с които се работи. За толкова дълбок изкоп липсват укрепващи съоръжения\", разказа живущият в съседство Паско Пасков пред екип на .\n                    \n                    \n                \n                \n                \n                \r\nПо думите му изкопът се случва за един ден и в края на деня пропада. Можеше да се случи най-лошото, от тази височина случаят можеше да е фатален, категоричен е Пасков. И отбеляза, че поставените найлони предпазват от допълнително овлажняване. \n\r\n\"Ако не бяха те, щяхте да видите една назъбена пропаст\", подчерта Паско Пасков за зрителите на \"България сутрин\".\n\r\nСамият той е преценил тази нощ да не спи вкъщи и е спрял лично течаща в изкопа вода. Вече е имало реакция от институциите. Работниците по строежа пък опитват да укрепят улицата и да се справят с пропадането.\n\r\n\"Ще се види в края на деня докъде сме. Лично аз ще се консултирам с адвокати. Всеки от нас е застрашен за имуществото си\", посочи жителят на \"Кръстова вада\".", "date": "2019.11.01", "title": "Строеж до сграда и улица в \"Кръстова вада\" пропада"}
{"url": "https://www.dnes.bg/notifikacii/2019/11/01/pazaryt-na-imoti-otiva-kym-ohlajdane-cenite-v-sofiia-okolo-1140-evro.428164", "text": "Пазарът на недвижими имоти у нас е изключително силен вече четвърта година. Това, което го характеризира, е че през тази година има намаляване на броя на ипотечните кредити от страна на банките. Вече  обаче сме в обратна крива, при която пазарът се насочва към охлаждане.\r\nСпадът в цените зависи от темпа на охлаждане. Това мнение изрази Страхил Иванов, изп. директор на Явлена, в предаването \"Светът е бизнес\" по  с водещ Ивайло Лаков.\r\n\"Годишно генерираме около 210-220 хил. сделки в цялата страна, а в София покупко-продажбите са приблизително 25-30 хиляди\", обясни Иванов.\n\r\nТой обясни, че цените на имотите в София тази година почти се доближават до тези през 2008 г.\n                \n                \n                \r\n\"Ако сега са около 1125-1140 евро средна цена, през 2008 са били на ниво от 1190 евро\", поясни той.\n\r\n\"Застрояването е мащабно. Наблюдава се недооценяване накъде върви потребителското търсене. Зависими сме от отношението на потребителите\", каза още гостът.\r\nИванов добави още, че от балканските столици София е с най-ниски цени на недвижими имоти.\r\n\"Навикът, традицията и егото на хората ги карат да инвестират в определени предпочитани квартали, дори и да няма основание да са такива\", добави още той.\n\r\nГостът коментира и факта, че кредитният лихвен процент е изключително добър, а банките в момента са в условия на сериозна надпревара.\r\nЦялото видео вижте в ", "date": "2019.11.01", "title": "Пазарът на имоти отива към охлаждане, цените в София около 1140 евро"}
{"url": "https://www.dnes.bg/muzika/2019/11/01/desi-dobreva-muzikata-i-dyshteria-mi-me-zarejdat.428177", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Деси Добрева загрява за ноемврийска музикална фиеста с джаз, родопски гайди, закачлив македонски тромпет и вихрени български хора. \r\n\r\nПреди музикалното цунами да удари НДК Деси Добрева сподели, че на 12 ноември концертът ще е изключително мащабен.\r\n\r\n\"Успях да събера много музиканти, които действително много пътуват. Подготвили сме цветна програма за този концерт-спектакъл. Сред лицата е и самият Мариус Куркински\", каза певицата в студиото на \"България сутрин\".\r\n\r\nТя припомни и за концерта си от 2018 година, но сегашният щял да бъде с повече джаз акцент, щяла да покажа повече от себе си.\r\n\r\n\"Музиката ме зарежда много, както и дъщеря ми. Когато работя съм много концентрирана, но след това предавам всичко с усмивка\", подчерта Деси Добрева за Bulgaria ON AIR.", "date": "2019.11.01", "title": "Деси Добрева: Музиката и дъщеря ми ме зареждат"}
{"url": "https://www.dnes.bg/stranata/2019/11/01/9-hil-policai-shte-ohraniavat-vtoriia-tur-na-vota.428184", "text": "Около 9000 полицаи ще охраняват изборния процес по време на втория тур на местните избори. Това съобщи зам.-директорът на ГД \"Национална полиция\" стaрши комисар Тодор Гребенаров на брифинг.\r\n\n\r\nПодготвени са допълнително сили, които при необходимост да бъдат пренасочени. Охранявани ще бъдат 7012 секции, предаде БТА.\r\nПолучените до момента сигнали за нарушения при изборния процес са 1148, а през 2015 г. за двата тура, са били получени 2475 сигнала, съобщи Гребенаров.\r\nОбразуваните на предходните местни избори производства са били 171, а сега те са 77.\r\nОт СДВР посочиха, че 1659 полицаи ще бъдат заети с охраната на изборния процес в София.", "date": "2019.11.01", "title": "9 хил. полицаи ще охраняват втория тур на вота"}
{"url": "https://www.dnes.bg/sofia/2019/11/01/koi-kazva-che-bus-lentata-na-carigradsko-shose-e-premahnata.428182", "text": "Бус лентата на булевард \"Цариградско шосе\" не е премахната, уточниха от от пресцентъра на Столичната община, след като в социалните мрежи масово се споделя информация, придружена с видеоклип от \"Спаси София\". От общината заявяват, че твърдението е абсолютно невярно.\n\r\n\"Бус лентата не е премахната, а е удължена с 240 метра зоната за престрояване на автомобилите, които идват от Телевизионната кула и се качват на бул. \"Цариградско шосе\" в посока \"Плиска\". Преди да бъде направено това изменение, заради преплитането на потоците автомобили се получаваха задръствания, които стигаха до Орлов мост”, заявяват от СО и добавят: \"Освен това, преди въпросната отсечка на бул. \"Цариградско шосе\", бус лентата е удължена със 160 метра, за да се облекчи преминаването на градския транспорт”.\n                    \n                    \n                \n                \n                \n                \r\n\"Целта на направените промени е да се улесни движението по тази натоварена пътна артерия. А разпространената тази сутрин невярна информация само заблуждава гражданите на София”, категорични са от \"Московска” 33.", "date": "2019.11.01", "title": "Кой казва, че бус лентата на \"Цариградско шосе\"  е премахната?! "}
{"url": "https://www.dnes.bg/akoshtete-vqrvaite/2019/11/01/pamela-plache-malkiiat-biust-otnovo-e-na-moda.428186", "text": "Малкият бюст се завръща на мода - оказва се, че повече дами търсят информация за намаляване на гърдите, отколкото за уголемяването им, пише в. \"Дейли стар\", позовавайки се на британско проучване, съобщава БТА. \n\n\r\nСлед като години наред риалити звездата Ким Кардашиян \"развяваше\" пищния си бюст в публичното пространство, изглежда сега скромните атрибути отново са актуални.\n\r\nПроучване, осъществено във Великобритания от Cosmetic Surgery Specialist Flawless, показва, че повече представителки на нежния пол се информират от Гугъл за намаляване на гърдите, отколкото за обратната процедура.\n\r\nТази година са отчетени средно 22 200 търсения месечно за \"намаляване на бюста\" и само 8100 за \"уголемяване на бюста\".\n                    \n                    \n                \n                \n                \n                \r\nИ докато дамите се информират за корекции на гърдите, най-голям се оказва интересът към трансплантирането на коса, след като от метода се възползваха знаменитости като Уейн Руни и Кълъм Бест.\n\r\nЛипосукцията също е често проучвана процедура - средно 27 000 британци месечно търсят информация за нея. Ринопластиката също се радва на популярност - средно 18 000 жители на Острова се осведомяват за корекции на носа.", "date": "2019.11.01", "title": "Памела плаче, малкият бюст отново е на мода! "}
{"url": "https://www.dnes.bg/blizak-iztok/2019/11/01/rusiia-i-turciia-zapochnaha-syvmestnite-si-patruli-v-siriia.428187", "text": "Започнаха съвместните патрули на Русия и Турция в планираната зона за сигурност на изток от река Ефрат в Северна Сирия в района Дербасия, съобщи турското военно министерство. \n\r\nВ района патрулират сухопътни части и дронове, предаде БНР. \n\r\nРуски и турски военни ще патрулират в дълбочина от първите 7-10 км по протежение на турско-сирийската граница на изток и запад от зоната между Рас ал Айн и Тел Абияд, овладяна по време на турската военна операция „Извор на мира“.\n\n\n\r\nМеждувременно стана ясно, че днес в Анкара пристига втора руска военна делегация, която да обсъди с турските си колеги технически и тактически въпроси на координацията между двете страни.\n                    \n                    \n                \n                \n                \n                \r\nПо-рано началниците на руския и турския Генерален щаб ген. Валерий Герасимов и ген. Яшар Гюлер са обсъдили по телефона последните развития в Северна Сирия, съобщи турското военно ведомство. \n\r\nПрез нощта Анкара предаде на руски военни 18 сирийски правителствени войници, които бяха пленени по-рано.", "date": "2019.11.01", "title": "Русия и Турция започнаха съвместните си патрули в Сирия"}
{"url": "https://www.dnes.bg/stranata/2019/11/01/mlada-jena-izgoria-v-kolata-si-v-slivensko.428190", "text": "20-годишна жена е загинала при катастрофа край сливенското село Чинтулово.\r\nИнцидентът станал сутринта на разклона до бившето военно поделение.\r\nАвтомобилът, шофиран от жената, се ударил в крайпътно дърво и се запалил, съобщиха от полицията.\r\nКолата е изгоряла напълно.\r\nПричините за катастрофата се изясняват.", "date": "2019.11.01", "title": "Млада жена изгоря в колата си в Сливенско "}
{"url": "https://www.dnes.bg/obrazovanie/2019/11/01/za-1-noemvri-deca-ot-razgrad-uchiha-v-klasna-staia-na-kiliino-uchilishte.428181", "text": "Деца от Разград \"учат\" в класна стая на килийно училище \"Даскалоливницата\". Проявата се организира от Историческия музей в града по случай Деня на народните будители.\r\nКак са усвоявали знания в миналото първи усетиха възпитаници на основно училище \"Н.Й.Вапцаров\". В специално подготвен учебен кът със старинни експонати в Етнографския музей първокласниците, облечени в народни носии, пяха песни, свириха на гайда и рецитираха стихове на Иван Вазов.\r\nПодпомагани от своите каки и батковци, малчуганите писаха букви върху табли с пясък, задаваха гатанки и казаха пословици и поговорки. Драматургичният сценарий включваше материали от речника на Найден Геров и от \"Рибния буквар\". Автентичният дух се допълваше и от използваните архаизми.\r\n                    \n                    \n                \n                \n                \n                В края на занятието уредникът в къща музей \"Станка и Никола Икономови\" Иво Стоянов запозна децата с трите вида форми, през които преминава българското образование - килийно, взаимно и светско. Последното в Разград за първи път прилага Никола Икономов, разказа Стоянов.\r\nИдеята за възстановка на занятие на килийно училище \"Даскалоливницата\" възникна като желание децата да опознаят как са усвоявали знания учениците преди 200 години, каза дългогодишният педагог Снежана Желязкова, основен инициатор на проявата и доброволец към музея. Тя обясни, че интересът към проявата е много голям.\r\nПо график през следващите дни прага на импровизираната класна стая от миналото, ще прекрачат ученици от начални класове и от други училища в града.\r\n ", "date": "2019.11.01", "title": "За 1 ноември: Деца от Разград учиха в класна стая на килийно училище"}
{"url": "https://www.dnes.bg/stranata/2019/11/01/mechka-se-izkypa-v-baseina-na-lifta-v-sopot.428188", "text": "\r\n“Новина! Новина! Вижте кой ни е на гости и не е разбрал, че басейнът на Lift Sopot е затворил за сезона. Кой плува с удоволствие без билет ;).”, така сопотлии споделиха интересно видео, на което се вижда как мечка идва да поплува в басейна на почивната станция.\n  \r\n\r\nСъвсем необезпокоявана мечката влиза през врата на спортното съоръжение. Камерите са заловили красивия момент. Впечатление прави фактът, че мечката е доста внимателна, когато се потапя в басейна, явно редовно плува из красиви места в Балкана. \r\n\r\nВидеото в социалната мрежа Facebook бързо събра хиляди харесвания.", "date": "2019.11.01", "title": "Мечка се изкъпа в басейна на лифта в Сопот "}
{"url": "https://www.dnes.bg/balkani/2019/11/01/zemetresenie-raztyrsi-i-antaliia.428196", "text": "Земетресение с магнитуд 4 по Рихтер е регистрирано днес в турския средиземноморски окръг Анталия от сеизмологичната обсерватория Кандилли в Истанбул. Това предаде турската частна телевизия СиЕнЕн-Тюрк.\r\n\r\nТрусът е станал в 13.07 ч. местно време (12.07 ч. българско) в залива на Анталия край град Манавгат.\nПо данни на Дирекцията за управление при бедствия и извънредни ситуации (АФАД) земетресението е било с магнитуд 3,8, посочва БТА.\r\nПо-рано тази сутрин бе регистрирано земетресение и в Албания, като магнитудът е бил 4,9 по Рихтер.", "date": "2019.11.01", "title": "Земетресение разтърси и Анталия"}
{"url": "https://www.dnes.bg/mestni-izbori-19/2019/11/01/ucheben-ili-prisystven-4-noemvri-reshavat-uchitelite.428194", "text": "На много места в страната, в това число и в София, ще имат втори тур на изборите в неделя, но пък учениците няма да имат почивен ден, защото изборните секции са в училищата. \n\r\n\"В графика за учебното време дните след първия и втория тур на местните избори - 28 октомври и 4 ноември, са определени като учебни дни, но изпратихме писмо до училищата, че по тяхно решение може да ги обявят за неучебни, но присъствени дни\", обясни просветният министър Красимир Вълчев.\n\r\nПри всички случай обаче идният понеделник няма да е ден без образование.\n\r\nСпоред министъра децата могат да посещават също обекти с образователно и културно значение, като тези дейности разширяват образователната среда на учениците и в по-голяма степен може да мотивират интереса им за учене, помагат им да свържат знанията извън учебните часове с тези от учебните часове. \n                    \n                    \n                \n                \n                \n                \r\n\"Училищата ще решават дали 4 ноември ще е учебен ден за тях или ще бъде неучебен, но присъствен ден, като това ще зависи колко изборни секции е имало на 3 ноември в тях\", каза Вълчев. \n\r\n\"При училищата с две изборни секции ще трябва да се изчистят две стаи и да се подредят, и това ще стане бързо и с малко намаление на часовете може да има учебен ден, дори и в училището да се учи на две смени.\r\nИма и училища с много секции, където това е невъзможно да се направи за един-два или три часа, и започването да се учи от обяд означава, че ще има много съкратени учебни часове и формален учебен процес. Затова училищата ще трябва да решат и ако няма възможност денят /4 ноември/ да е учебен, да бъде създадена добра организация за образователни дейности за учениците. Заедно с БАН, със Сдружението на общините и с Министерството на културата се разбрахме по-голямата част музеите да бъдат отворени и да приемат учениците при преференциални условия\", обясни още той.", "date": "2019.11.01", "title": "Учебен или присъствен 4 ноември? Решават учителите"}
{"url": "https://www.dnes.bg/index/2019/11/01/bmw-i-mercedes-se-zahapaha-na-helouin.428179", "text": "\"Сега всяка кола може да се облече като своя любим супергерой\", с тези думи BMW реши да се \"закачи\" за пореден път с най-големия си конкурент Mercedes-Benz. А този път поводът беше празника Хелоуин.\r\nАмериканското подразделение на BMW публикува снимка в Twitter на бял Мерцедес, който се е \"маскирал\" като баварската машина. Шегаджиите дори отбелязоха своите конкуренти, за да са сигурни, че ще видят поста.\r\nОт Mercedes-Benz, разбира се, не закъсняха с отговора. Те дори не използваха картинка, за да се пошегуват с BMW.\r\n\"Добър опит, BMW USA. Това е наистина страшен костюм! Особено с тази решетка на радиатора...\"\r\n \r\n ", "date": "2019.11.01", "title": "BMW и Mercedes се \"захапаха\" на Хелоуин "}
{"url": "https://www.dnes.bg/mestni-izbori-19/2019/11/01/naprejenie-v-blagoevgrad-kandidat-kmet-se-oplaka-ot-natisk.428193", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Напрежение в Благоевград дни преди балотажа за избор на кмет на града. Един от кандидатите се оплака, че е бил привикан в полицията и му е оказван натиск. \r\n\r\nУниформени търсили Антон Тодоров дори в дома му. Преди няколко дни той обяви, че на балотажа ще подкрепи кандидата на БСП Румен Томов. След това започнала репресията върху него.\r\n\"От полицията ми се обадиха и ми казаха, че има сигнал срещу мен от г-н Атанас Камбитов. Пуснал е сигнал в прокуратурата срещу мен заради интервюта, които съм давал. Той е преценил, че е обиден от тях\", каза Антон Тодоров пред репортер на ", "date": "2019.11.01", "title": "Напрежение в Благоевград: Кандидат-кмет се оплака от натиск"}
{"url": "https://www.dnes.bg/rusia/2019/11/01/osporvan-zakon-za-kontrol-vyrhu-neta-vliza-v-sila-v-rusiia.428189", "text": "В Русия днес влиза в сила законът за \"суверенен интернет\", изолиран от големите световни сървъри. Той предизвика опасения у правозащитниците, според които може да доведе до прекомерен контрол върху мрежата от страна на властите, предаде Франс прес.\n\r\nЗаконът предвижда създаването на инфраструктура, която да осигури работата на руските интернет ресурси, в случай че руските оператори изгубят възможността да се свързват с интернет сървърите в чужбина.\n\r\nОсвен това занапред руските интернет доставчици ще трябва да се уверят, че на мрежите им са инсталирани \"технически средства\", осигуряващи \"централизиран контрол върху трафика\", за да се парират евентуални заплахи.\n                    \n                    \n                \n                \n                \n                \r\nЗаконът е критикуван като опит за контрол на интернет съдържанието и дори за постепенно изолиране на руския сектор от световната мрежа - едно от последните свободни пространства за опозицията и критиците на властта в Русия, отбелязва Франс прес, цитирана от  БТА.\n\r\n\"Сега правителството може пряко да цензурира съдържанието или дори да превърне руския интернет в затворена система, без да осведоми хората какво прави и защо го прави\", заяви в комюнике \"Хюман райтс уоч\".\n\r\nСпоред правозащитната организация законът, предизвикал протестни демонстрации през март, \"поставя в опасност правото на свобода на словото и правото на онлайн информация на хората в Русия\" и отваря път към \"масово следене\".\n\r\nРедица правозащитни организации заявиха през април в общо комюнике, че се страхуват от нови ограничения, засягащи бездруго ограничаваните медии и интернет в Русия.\n\r\nКремъл обаче заявява, че няма намерение да изгради в Русия местно подобие на китайската \"Велика информационна стена\" и че желанието му, напротив, е да брани руския интернет.\n\r\nЗаконът бе критикуван и с оглед очакваните големи разходи, които ще наложи на руските интернет оператори, а някои може и да фалират.\n\r\nПрез последните години руските власти постоянно затягат контрола върху националния сектор от интернет, като блокират съдържание и цели сайтове, свързани с опозицията, както и ресурси, отказали да им сътрудничат - например видеоплатформата Дейлимоушън, социалната мрежа Линктин и комуникационното приложение Телеграм, припомня АФП.\r\n ", "date": "2019.11.01", "title": "Оспорван закон за контрол върху нета влиза в сила в Русия"}
{"url": "https://www.dnes.bg/index/2019/11/01/fantastichen-grigor-e-na-1-2-final-v-parij.428251", "text": "Григор Димитров достигна своя първи 1/2-финал на \"Мастърс\" турнира в Париж, след като победи чилиеца Кристиан Гарин след 6:2, 7:5.\r\n\r\nБългаринът приключи своя противник за точно час и половина игра и в спор за място на финала ще срещне победителя от мача между Новак Джокович и Стефанос Циципас.\r\n\r\nВ първия сет хасковлията проби противника си във втория и осмия гейм и бе перфектен по време на частта.\r\n\r\nВъв втория сет Димитров проби във втория гейм, но изненадващо след това допусна да бъде пробит и пробивът бе върнат.\r\n\r\nВ играта на българина последва спад и Гарин се възползва от него, за да поведе с пробив за 5:4 и да сервира за сета. Точно навреме обаче ритъмът в играта на нашето момче се върна и той не само върна моментално пробива, но и в дванадесетия гейм проби решително, за да спечели мача.\r\n\r\n ", "date": "2019.11.01", "title": "Фантастичен Григор е на 1/2 финал в Париж!"}
{"url": "https://www.dnes.bg/knigi/2019/11/01/ravnosmetkata-v-prehodyt-bylgariia-30-godini-po-kysno.428247", "text": "На 1 ноември, по случай Деня на народните будители, излиза от печат сборникът \"Преходът. България 30 години по-късно\", в който 14 български публични личности и интелектуалци споделят идеи и наблюдения относно българския преход към демокрация.\n\r\nСборникът е стегната, любопитна, блестяща като замисъл равносметка на постигнатото и непостигнатото в различни области на обществения живот в България през последните трийсет години, определяни от едни като завършил, от други като незавършил, от трети като перманентен преход от диктатура към демокрация.\r\nМнението си по тези нелесни въпроси са изразили откровено и (без)пристрастно следните небезизвестни автори (по азбучен ред, от А до Н): Александър Андреев, Андрей Райчев и Кънчо Стойчев, Антоний Тодоров, Антонина Желязкова, Георги Лозанов, Евгений Дайнов, Емил Хърсев, Иван Кръстев, Иван Стамболов-Сула, Искра Баева, Мария Василева, Михаил Иванов, Николай Михайлов.\n                    \n                    \n                \n                \n                \n                \r\nПредставените автори имат различни политически убеждения, тръгват от различни позиции, хвърлят различен поглед към миналото и настоящето, виждат началото и края на периода в различна светлина, извеждат от съпоставката преди/след различни заключения.\r\nСтатиите им свидетелстват за многообразието на свободно изразените възгледи, становища и тълкувания на развитието на демократичните процеси в България. Ако има нещо, което да ги обединява, то това е може би общият им песимистичен оптимизъм, опитът им да видят доброто в недотам доброто и да извлекат от него възможност за бъдеще.\n\r\nПремиерата на книгата \"Преходът. България 30 години по-късно\" ще се състои на 6 ноември, сряда, в литературен клуб \"Перото\", НДК, от 19.00 часа в присъствието на авторите.", "date": "2019.11.01", "title": "Равносметката в \"Преходът. България 30 години по-късно\""}
{"url": "https://www.dnes.bg/notifikacii/2019/11/01/direktorka-na-zabavachnica-bila-prebita-ot-roditeli.428216", "text": "Родители нападнаха и пребиха директорка на детска градина, съобщиха от ОД на МВР-София.\r\n\r\nНа 31 октомври, директорка на детска градина в село Джурово, е съобщила в полицията, че е била нападната от родителите на едно от децата.\r\n\r\nНа място незабавно са изпратени служители на районното управление в Правец, които установили и задържали извършителите - мъж на 35 и жена на 31 години.\r\n\r\nПо първоначални данни, проявената от тях агресия се е породила при възникнал скандал по повод неплатени такси за обучението на детето им.\r\n\r\nПо случая е образувано досъдебно производство.", "date": "2019.11.01", "title": "Директорка на забавачница била пребита от родители"}
{"url": "https://www.dnes.bg/notifikacii/2019/11/01/tekila-mei-i-daikiri-bez-sdelka-helouin-vs-brexit.428225", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЛондончани снощи имаха избор дали да празнуват Хелоуин или да посетят парти за Brexit.\r\nОрганизаторът на алтернативното събитие се вдъхновил от \"Война на световете“\"– роман, в който марсианци нападат Земята и хората са заплашени от края на света. \r\n\r\nВъпреки че разводът между Лондон и Брюксел беше отложен и не се състоя вчера, партито не беше отменено, предава .\r\n\r\nМаскирани или не, гостите можеха да се насладят на коктейли като \"Текила Мей“ и \"Дайкири без сделка\".", "date": "2019.11.01", "title": "\"Текила Мей\" и \"Дайкири без сделка\": Хелоуин vs. Brexit"}
{"url": "https://www.dnes.bg/index/2019/11/01/kakva-pricheska-da-izberem-tazi-esen.428215", "text": "След лятото косата изисква специални грижи и в идеалния случай известно обновяване. В тази статия ще ви разкажем как лесно и красиво да освежите косата си, за да изглеждате зашеметяващо тази есен.\r\n\r\nПреди да се впуснете в есенното оцветяване, погрижете се за засиленото хранене на вашите кичури. След слънцето и солената вода косата изисква дълго възстановяване. За бързо възстановяване на къдриците след лятото, експертите препоръчват да използвате професионални продукти от Loreal Когато структурата се възстанови и краищата са подрязани, можете да изберете цвят, който ще ви украси за следващия сезон.\r\n\r\n                \n                \n                Ярките цветове и лудите преходи са мъртва лятна тенденция, която се заменя от сложна работа на колористи с естествени нюанси на боя за коса\r\n\r\nБалеаж е гладки преливания, които се постигат чрез подчертаване на отделни кичури по цялата дължина на косата. Чудесен за тези, които искат да освежат цвета си без драстични промени.\r\nОмбре е популярна тенденция, която не губи своята актуалност от няколко години. Колористите препоръчват изсветляване на краищата с 1-2 тона за модели с тъмна коса и обратно, потъмняване на краищата за красиви коси.\r\nШатуш е сложна технология на френско подчертаване, при която отделните нишки са боядисани в 3-4 близки нюанса, за да създадат меки нюанси и визуално да увеличат обема.\r\n\r\n \r\n \r\n ", "date": "2019.11.01", "title": "Каква прическа да изберем тази есен?"}
{"url": "https://www.dnes.bg/world/2019/11/01/v-delhi-izvynredno-polojenie-zaradi-mrysen-vyzduh.428219", "text": "Делхи обяви извънредно положение заради замърсяването на въздуха, като училищата в индийската столица излязоха във ваканция до 5 ноември, съобщи БТА, позовавайки се на Асошиейтед прес.\r\nВременно се спират строителните дейности в района на града, за да се намалят нивата на прахово замърсяване.\r\nЗамърсяването на въздуха в Делхи винаги достига върхови нива около 1 ноември заради комбинацията от смог от фойерверките по време на хиндуистки фестивал и горенето на стърнища в селскостопанските райони в съседни щати.\r\nПосолството на САЩ в Индия отчита днес ниво на фините прахови частици във въздуха, което надвишава деветкратно нормите, определени за допустими от Световната здравна организация. При такива равнища се препоръчва на хората да не излизат на открито, защото това е опасно за здравето.\r\n                    \n                    \n                \n                \n                \n                От понеделник в Делхи ще се въведат ограничения за движението на автомобили, които ще останат в сила две седмици. Хората ще могат да шофират личните си автомобили от 4 до 15 ноември през ден, в зависимост от това дали са с четни или нечетни регистрационни номера.", "date": "2019.11.01", "title": "В Делхи извънредно положение заради мръсен въздух"}
{"url": "https://www.dnes.bg/kino/2019/11/01/grehyt-na-mikelandjelo-na-konchalovski-na-kinomaniia.428204", "text": "Киномания представя най-новия филм на руския режисьор Андрей Кончаловски \"Грехът на Микеланджело\". Заснет в Италия, филмът  пресъздава по майсторски начин най-вълнуващите моменти от живота на ренесансовия гений.\r\nСветовната премиера на лентата беше преди дни, непосредствено преди закриването на 14-ия кинофестивал в Рим. Премиерата за България ще бъде в зала 1 на НДК на 5 декември от 19.00 часа.\r\nРуско-италианската копродукция обхваща най-продуктивния период на големия италиански художник в момент, в който той създава стенописите на Сикстинската капела и една от най-известните си творби - Статуята на Давид. Въпреки че представя важни моменти от живота на Микеланджело, Кончаловски подчертава, че идеята му не е да направи биографична творба в буквалния смисъл на думата.  \r\n                    \n                    \n                \n                \n                \n                \"Не смятам, че това, което ще видят зрителите, е типичен биографичен филм. Преди 50 години заедно с режисьора Андрей Тарковски написахме сценария за филма \"Андрей Рубльов\", който показва живота на средновековния художник, но въпреки това няма сцена как той изографисва икона. Това не е типичният биографичен филм.\r\nВ него няма любовна история. Той просто загатва за това какъв е бил неговият живот. Едва в края на филма са показани творбите на Рубльов, които до известна степен биха могли да бъдат отражение и на нашето съвремие. След като написах сценария на \"Грехът на Микеланджело\" всъщност разбрах, че това е един вид продължение на Рубльов.\", споделя Кончаловски. \r\nФилмът представя по вълнуващ начин епохата на Ренесанса, и по-конкретно живота във Флоренция в началото на 16 в.\r\n\"Исках да покажа не само какъв е Микеланджело, но и публиката да усети цветовете и ароматите от неговото време, които са често кървави и жестоки, но изпълнени с вдъхновение и красота\", допълва Кончаловски.\r\nВъпреки че е всепризнат гений сред съвременниците си, Микеланджело Буонароти е докаран до бедност и изтощение от усилията си да завърши тавана на Сикстинската капела. Когато папа Юлий II – неговият поръчител и глава на дворянската фамилия Дела Ровере, умира, Микеланджело е обсебен от търсенето на най-добрия мрамор, за да завърши неговата гробница.\r\nЛоялността на твореца е подложена на изпитание, след като Лъв X от съперничещата фамилия Медичи, се възкачва на папския трон и му възлага примамлива нова поръчка – фасадата на базиликата Сан Лоренцо. Принуден да лъже, за да има благоразположението и на двете фамилии, Микеланджело е все по-изтерзан от подозрения и халюцинации, което го води до безпощадна преоценка на собствените му морал и артистични провали.\r\n\"Грехът на Микеланджело\" е завладяващ размисъл за агонията и екстаза на личното величие, както и за проникновената хуманност отвъд легендата на Ренесанса.\r\nРолята на Микеланджело Буонароти е изиграна от актьора Алберто Тестоне, който освен с добра актьорска игра, впечатлява и с поразителната си прилика с италианския художник. \r\n ", "date": "2019.11.01", "title": "\"Грехът на Микеланджело\" на Кончаловски - на Киномания"}
{"url": "https://www.dnes.bg/index/2019/11/01/zad-kulisite-v-modata-elena-bineva.428226", "text": "Тя е млада, руса, изключително красива и с топли очи. Тя е Елена Бинева, откакто е навършила 20-години, е позната на цяла България като един от „диамантите“ – заслуженото прозвище на нея и останалите от ансамбъла. Тя е световна и европейска шампионка по художествена гимнастика, била е част от националния ансамбъл на България и е сред момичетата, заради които той става емблема на страната ни.\r\nОтказа се от художествената гимнастика, а сега застава пред Tialoto.bg в една съвсем нова светлина – да ни разкаже за пътя на модела, който е твърдо решена да извърви. В момента тя е сред лицата на Ivet Fashion и вече 4 месеца се занимава професионално с моделство.\r\n\r\n                \n                \n                Не можем да не те попитаме – защо прекрати с художествената гимнастика и се насочи към моделството?\r\nЗащото напоследък ми се струпаха много травми, една от които ставаше все по-зле и така се наложи да прекратя, за да могат момичетата да имат по-пълноценен план за тренировка и да са уверени, че ще излязат на състезание и ще дадат 100% от себе си.\r\n\r\nХубавото е, че са доста еднакви, защото ако имаш работа като модел, ти си от сутрин до вечер с един екип от хора и нямаш толкова свободно време. Същото е с гимнастиката. Другото е, че за да си успешен модел, трябва да вярваш изцяло на своята агенция, на букера ти, трябва да им имаш пълно доверие и да знаеш, че дори и да ти кажат нещо негативно, то винаги ще е в твой плюс и в твоя полза. И трябва да се вслушаш, за да израстваш.\r\n\r\nИ в моделството е така, трябва да си много самодисциплиниран. Работиш с хора, които са такива и ако отиде модел, който не може да се впише в техния график и ритъм на работа, нещата няма да се случат. Има много сходни неща между гимнастиката и моделството.\r\n", "date": "2019.11.01", "title": "Зад кулисите в модата: Елена Бинева "}
{"url": "https://www.dnes.bg/notifikacii/2019/11/01/gdbop-proveriava-signal-za-kupuvane-na-glasove-v-blagoevgrad.428243", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Дни преди балотажа за избор на кмет на Благоевград ГДБОП нахлу в дома на кандидата за общински съветник Венцислав Сотиров. \r\n\r\nИззети са бланки на общинската избирателна комисия както и протоколи за застъпници, съобщава Bulgaria ON AIR.\r\n \r\nВсичко това се случва след сигнал за купуване на гласове. Венцислав Сотиров е разпитан и освободен.\r\n$Имаше един сигнал и те бяха длъжни да отразят този сигнал. Не съм задържан. Взеха празни бланки, списъци и удостоверения за застъпници\", каза кандидатът за общински съветник.\r\nПо случая работи и полицията в Благоевград.", "date": "2019.11.01", "title": "ГДБОП проверява сигнал за купуване на гласове в Благоевград"}
{"url": "https://www.dnes.bg/world/2019/11/01/kitai-s-otveten-udar-sankcii-za-sasht-za-nad-3-mlrd.428263", "text": "Световната търговска организация (СТО) разреши на Китай да наложи ответни санкции на стойност 3,579 милиарда долара срещу САЩ, защото не са отменили антидъмпингови мита за китайски стоки, предадоха Ройтерс и Асошиейтед прес.\n\n\r\n\r\nДнешното решение на арбитража на СТО е по случай, започнал отдавна преди търговската война между САЩ и Китай, уточнява АП. Жалбата е внесена от Китай близо 6 години преди това и в нея се искат над 7 милиарда долара контрамита.\r\n\r\nНякои решения на СТО от май 2017 година подкрепят протеста на Китай срещу около 40 американски антидъмпингови наредби за китайски стоки.", "date": "2019.11.01", "title": "Китай с ответен удар: Санкции за САЩ за над $3 млрд. "}
{"url": "https://www.dnes.bg/stranata/2019/11/01/pytni-problemi-ot-helpbook-opasno-krystovishte-zariazani-koli.428167", "text": "\nВ днешния обзор на сигналите, получени в платформата на Helpbook.info, ще ви запознаем с инфраструктурни проблеми в страната и София. Първият сигнал е писмо на наш потребител, който насочва вниманието на отговорните институции към опасно кръстовище в столицата.\r\nПри шофиране по улица в близост до столичен МОЛ и навлизане в кръговото се наблюдават редица проблеми - подвеждащо поставен знак Stop, изтъркана маркировка, липса на стоп-линия, стрелки за предварително указване на посоките на движение поставени непосредствено преди завоя, гъста растителност, която възпрепятства видимостта и липса на разделителна линия между платната.\r\n                    \n                    \n                \n                \n                \n                Според автора на сигнала тези недостатъци биха могли да доведат до тежки инциденти. В заключение той изброява няколко мерки, които биха могли да спомогнат за решаването на посочените нередности.\n\r\nАлармираха ни и за  От изпратените снимки е видно, че плочките са изпочупени и се ронят, а на някои места изцяло липсват, а заради неравностите достъпът е силно ограничен и дори невъзможен за детски и инвалидни колички, както и за хора с патерици и бастуни.\n\r\nЗа  в район \"Лозенец“ ни сигнализира друг наш потребител.  Ето какво пише той: \"Ежедневно на това място паркират различни автомобили, които \"запушват\" движението по тротоара и се налага пешеходците да влизат във велоалеята или дори на пътното платно. Прикачените снимки са от различни дни. Кръстовището се намира към края на улица \"Сребърна\" и началото на улица \"Люба Величкова\". Там има разклон към строеж, от които пък излизат автомобили и камиони от импровизиран паркинг и нон стоп замърсяват пътното платно, но това е съвсем друга тема“, отбелязва той.\n\r\nВ сигналите през изминалите дни отново не липсват такива за паркирани, в различни краища на страната. На варненска улица от години преседява лек автомобил, като стикерът му за технически преглед е изтекъл още през 2015 г.\n\r\nВ столичния квартал \"Младост“ 1 за пореден път е заснет  непосредствено пред входа на супермаркет, а стикер за преглед изобщо липсва.\n\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в  Платформата на Investor Media Group ще ви даде възможност не само да предадете гласност на проблема, но и да изпратите сигнал до отговорните институции.", "date": "2019.11.01", "title": "Пътни проблеми от Helpbook: Опасно кръстовище, зарязани коли..."}
