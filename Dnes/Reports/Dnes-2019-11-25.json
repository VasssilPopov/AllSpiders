{"url": "https://www.dnes.bg/travel/2019/11/25/edinburg-miasto-kydeto-kulturata-i-tradiciite-vse-oshte-sa-jivi.430704", "text": "\n\r\nШотландската столица може да се определи като място, където културата царува.\r\nГрадът разполага с исторически калдъръмени улици, подходящи за разходка. Срещат се улични музиканти, свирещи традиционна народна музика.\r\nАко искате да научите повече за историята на града, има множество музеи, които можете да посетите. Коледните базари са идеалното място за дегустация на месното уиски и традиционните храни.  През месец декември, Единбург е облечевн в коледни лампички и светлини.\r\nВ Единбург се провеждат и разпродажби на стоки и произведения на изкуството.", "date": "2019.11.25", "title": "Единбург- място, където културата и традициите все още са живи "}
{"url": "https://www.dnes.bg/usa/2019/11/25/borisov-i-trymp-si-prilichat-iskat-priznanie-za-sdelkata-za-f-16.430769", "text": "\n\r\nДжеймс Пардю: Когато се налага, една среща в Белия дом може да се организира всъщност много бързо. Такива срещи обикновено зависят от политическия календар на участниците. Ако и двамата искат бърза среща, тя може да се осъществи. Персоналът в Белия дом и в министерствата познава темите и бързо може да подготви такава среща, когато е необходимо.\n\n\n\r\n\n                    \n                    \n                \n                \n                \n                \r\nДжеймс Пардю: Сигурен съм, че президентът Тръмп се среща с Борисов, за да изкаже благодарност на българското правителство за решението му да закупи от САЩ изтребителите Ф-16. Макар че е член на НАТО още от 2002 година, България твърде бавно привежда военното си оборудване в съзвучие със стандартите на НАТО. И това е най-сериозната стъпка в тази посока досега. Президентът Тръмп иска лично да обере лаврите от продажбата на Ф-16, включително и защото в момента се бори срещу импийчмънта. Сигурен съм, че точно в този момент той иска да покаже, че върши нещо за американската индустрия и за икономиката. Лично аз се надявам, че освен това в разговора си с Борисов американският президент ще повдигне такива въпроси като липсата на медийна свобода и нивото на корупцията в България. Но не ми се вярва, че те ще бъдат от първостепенна важност в разговора. Също така очаквам, че Тръмп ще използва медийните възможности, които дава срещата с Борисов, за да вземе отношение най-вече по американски политически теми, а не по български.\r\n\n\r\nДжеймс Пардю: Ангажиментът на САЩ на Балканите естествено отслабна след атаките срещу страната през 2001 година и след края на конфликтите в Босна и в Косово. Независимо от това ангажиментът на Балканите в периода 1995-2008 беше огромен успех за външната политика както на Съединените щати, така и на европейските съюзници. Там ние инвестирахме много, за да дадем на хората в региона шанс да се развиват като успешни демокрации по европейски модел. Но за да се постигнат тези цели, е нужно още внимание. Честно казано, аз смятам, че САЩ, а в някаква степен и европейските страни, си имат вече други грижи и не отделят на Балканите онова внимание, което регионът заслужава. Русия реши, че трябва да има сериозно влияние на Балканите и че в този стратегически регион ще се бори за надмощие със западните демокрации. САЩ, ЕС и НАТО не бива да губят този факт от погледа си, те трябва да дадат адекватен отговор.\r\n\n\r\nДжеймс Пардю: Като имаме предвид очевидната слабост на Тръмп към Владимир Путин, демонстрирана на срещата им в Хелзинки и след това, аз не вярвам, че Тръмп изобщо ще натиска България да се дистанцира от Путинова Русия. В България съществува сериозно руско влияние, но Москва много добре умее да не го показва толкова нагледно. Колкото до ЕС, знае се, че Тръмп не му е фен. Той стори доста, за да изпообиди съюзниците и да намали американското влияние в европейските столици. В този смисъл не вярвам, че срещата ще даде някакви положителни импулси на България да заема позитивни позиции в Европа и да се отграничава от крайния национализъм.\r\n\r\nДжеймс Пардю: Смятам, че това е нормална среща на двустранно равнище между двама правителствени ръководители. И двамата искат признание за сделката с Ф-16, а Борисов иска чрез срещата с президента на САЩ да си поизлъска имиджа пред националистическата публика. Не вярвам, че от тази среща ще излезе нещо повече.\r\n\n\r\nДжеймс Пардю: Много добре познавам премиера Борисов и мога да ви кажа, че те двамата с Тръмп много си приличат. И сигурно отлично ще се разберат. И двамата залагат на национализма и на един определен, груб популизъм. И двамата не обичат свободните, независими и настъпателни медии. Според мен Борисов е по-хитър и много по-успешен в своята инстинктивна политика у дома, отколкото Тръмп. Само дето ръководи по-малка държава.\r\n\n\r\nДжеймс Пардю е бивш американски дипломат и посланик. Той е сред най-активните участници в преговорите за постигането на мир на Балканите след разпада на Югославия. В периода 2002 - 2005 година Пардю е посланик на САЩ в София.\r\n   ", "date": "2019.11.25", "title": "Борисов и Тръмп си приличат: Искат признание за сделката за F-16 "}
{"url": "https://www.dnes.bg/obshtestvo/2019/11/25/posreshtnaha-borisov-s-21-saliuta-na-memoriala-v-parka-arlingtyn.430790", "text": "С 21 топовни салюта беше посрещнат българският премиер Бойко Борисов и водената от него делегация в Мемориала на незнайния воин в Националния гробищен парк \"Арлингтън\", щата Вирджиния.\r\nПод звуците на химните на България и САЩ Борисов поднесе венец на Мемориала.\n\nТова е един от най-знаковите паметници на САЩ, където са положени останките на неизвестни американски войници от Първата и Втората световна война, както и от Корейската война.\n\r\nЦеремонията с топовните салюти е чест, която се оказва само на държавни и правителствени ръководители. В тържествената част на събитието участваха близо 400 войници от всички подразделения на американските въоръжени сили, съобщиха от правителствената пресслужба.\n                    \n                    \n                \n                \n                \n                \r\n\"Тук, на това място, човек най-много се сеща за това, колко е ценен мирът\", отбеляза Борисов. След това министър-председателят и делегацията разгледаха комплекса. Българският премиер подари на музея на Националния гробищен парк кортик с образа на Св. Георги.\n\r\nВойници от 3-ти американски пехотен полк (\"Старата гвардия\") пазят денонощно Мемориала (гробница) и извършват официален ритуал за смяна на караула на всеки час. Паметниците, мемориалите и дървета са посветени в памет на личности - астронавти, медицински сестри, свещеници, военни кореспонденти и неизвестни войни, както и на значими събития от историята на американския народ.", "date": "2019.11.25", "title": "Посрещнаха Борисов с 21 салюта на мемориала в парка \"Арлингтън\""}
{"url": "https://www.dnes.bg/akoshtete-vqrvaite/2019/11/25/top-5-na-nai-drazneshtite-neshta-vyv-vsiaka-zodiia.430735", "text": "Всеки има отрицателни черти и прави грешки. Но имаме и някои навици, с които толкова сме свикнали, че не можем да ги изкореним, колкото и да дразнят околните, а понякога и самите нас.\r\n\r\n \r\n\r\n \r\n1. Псуване\r\n \r\n2. Действат, без да помислят\r\n \r\n3. Прекъсване на говорещия\r\n \r\n4. Играене с косата\r\n \r\n5. Пиене на прекалено много кафе\r\n \r\n \r\n\r\n \r\n1. Постоянно казват \"Не\"\r\n \r\n2. Пазаруват прекалено често\r\n \r\n3. Скърцане със зъби\r\n \r\n4. Инати са, не отстъпват\r\n \r\n5. Страх от промяна\r\n \r\n\r\n \r\n1. Клюкарене\r\n \r\n2. Постоянно гледат телефона си\r\n \r\n3. Разсейват се много\r\n \r\n4. Закъсняват\r\n \r\n5. Лесно им доскучава\r\n                    \n                    \n                \n                \n                \n                ", "date": "2019.11.25", "title": "Топ 5 на най-дразнещите неща във всяка зодия"}
{"url": "https://www.dnes.bg/world/2019/11/25/koncentraciiata-na-parnikovi-gazove-s-rekordni-niva.430736", "text": "Количествата на въглероден двуокис, както и на други парникови газове в атмосферата на Земята, е с рекордни показатели през 2018 година, става ясно от доклад на ООН. \n\r\nСпоред публикуван в Женева доклад на Световната меторологична организация /СМО/, концентрацията на въглеродния диоксид е достигнала коцентрация от 407,8 части на милион. Това са цели 47 процента по- високи нива от тези по време на прединдустриалната епоха.\r\nОт СМО отбелязват, че се очаква тази тендензия да продължи в дългосрочен план. Бъдещите поколения ще се сблъскат с още по- тежки последствия от затоплянето на климата. Покачване на температурите, увеличаване на броя на екстремалните природни явления, повишаване на нивата на световните океани и разрушаване на екосистемите, са само част от последствията, които се очакват.\r\n                    \n                    \n                \n                \n                \n                През 2017 година измерената концентрация на въглероден двуокис в атмосферата е била 405,5 части на милион, съобщава още БТА. \r\nМетанът също е с рекордна коцентрация в атмосферата - 1869 части на милиард. Това са 159 процента повече от нивата през прединдустриалната епоха. Азотния оксид е достигнал 331,1 части на милиард. Или с 23 процента повече от нивата през прединдустриалните нива.\r\nОт 1990 година насам топлинният ефект от парниковите газове се е увеличил с 43%.", "date": "2019.11.25", "title": "Концентрацията на парникови газове с рекордни нива"}
{"url": "https://www.dnes.bg/blizak-iztok/2019/11/25/filipinski-voinici-osvobodiha-britanska-dvoika.430723", "text": "Филипински военни освободиха британска двойка, която беше отвлечена от плаж в южната част на Филипините преди близо два месеца. През цялото време двойката е държана от ислямисти, свързани с \"Ислямска държава\", съобщава Франс прес.\r\nСлед престрелка с бойци от организацията Абу Саяф, която е специализирана в отвличания с цел откуп, двойката е била освободена на остров Джоло. Групировката действа от десетилетия в южната част на архипелага.\r\nГоворител на филипинската армия съобщи, че заложниците са невредими и не е даван откуп за тях. Британското посолство потвърди, че Алън и Уилма Хайрънс са добре и благодари на филипинските власти.\r\nСемейството беше отвлечено на 4 октомври, докато си почива на плажа в спакурорт в Манила на остров Минданао.\r\nНа острова има голям процент мюсюлманско малцинство. Тази година през май месец холандски орнитолог, който беше в плен на Абу Саяф в продължение на 7 години, загина в престралка между похитителите и военни. \r\n ", "date": "2019.11.25", "title": "Филипински войници освободиха британска двойка"}
{"url": "https://www.dnes.bg/muzika/2019/11/25/da-chuesh-muzika-ot-nishtoto-razkriva-ivan-shopov.430748", "text": "Как се получава \"музика от нищото\"? Каква е разликата между шум и звук и какво всъщност чуват гениалните музиканти? Ще разберем на 26 ноември, когато Музейко и Ratio канят всички заедно да потърсят отговорите, докато се забавляват с интерактивни дискусии и музикални работилници.\r\nВ мелодичната вечер ще вземе участие електронният артист Иван Шопов, който ще експериментира в компанията на участниците, а музикалният куиз ще предизвика най-големите меломани с редки факти от класиката и съвременната сцена.\r\nИван Шопов ще ни покаже какво превръща комбинацията от звуци в мелодия. Ще ни разкрие също какво определя правилния интервал в един ритъм по време на Science Night: Музика.\r\n                    \n                    \n                \n                \n                \n                В края на месеца Музейко и Ratio ще създадат една необикновена вечер с музика, вълнуващи теми и причудливи инструменти. Посетителите ще имат възможност да експериментират с усета си за ритъм и музикалния си слух и да научат какво чуват професионалните музиканти. Вечерта ще включва интерактивни дискусии, музикални работилници и куиз за най-големите почитатели! \n\r\nПо време на интерактивна лекция с музикалния инженер Ивайло Христов ще научим каква е разликата между звук и шум и как се определят нормите за звуково замърсяване на обществени места. До-Ре-Ми-Фа-Куиз ще изпрати участниците на музикално пътешествие с предизвикателства от епохата на класиката до съвременните хитове.\r\nСпециален гост на събитието ще бъде музикалната платформа „Фортисимо в клас“ – в разгара на вечерта Хари Ешкенази и Петър Кушлев ще пристигнат в Музейко с виолончело и цигулка, за да дадат възможност на всеки да се докосне до различни инструменти, разкривайки тайната на хармоничния звук. \n\r\nВ компанията на Музейковците ще се пренесем в Индонезия, за да създадем музика едниствено с помощта на тялото си. Когато сме напълно готови да развихрим творческия си потенциал и експериментаторски дух, изложбата \"Докосни музиката\" ще ни завладее с бутилков гонг, \"мелодична разходка\" по контрабас и други забавни инструменти. Събитието започва в 19.00 часа.", "date": "2019.11.25", "title": "Да чуеш музика от нищото... Разкрива Иван Шопов"}
{"url": "https://www.dnes.bg/zvezdi/2019/11/25/emili-rataikovski-pryska-char-na-maldivite.430731", "text": "Емили Ратайковски за пореден път подпали социалните мрежи с провокативни снимки от последната си ваканция.\r\nАктрисата и модел в момента е на екскурзия на Малдивите и веднага публикува кадри от почивката си в Instagram. Тя се наслаждава на хубавото време там и обикаля плажовете, заедно със съпруга си - Себастиан Беър-МакКлард.\r\n \r\nЕмили постна няколко селфита в огледалото, на които е по черен бански, но най-впечатляващата снимка за последователите ѝ, е тази, на която 28-годишната звездата позира на инфинити басейн.\r\n \r\n\"Предварително се извинявам за абсурдното количество публикации, които ще има от това райско място\", написала е Ратайковски към провокативния кадър.\r\n \r\nМоделката е постнала и снимка, на която съпругът ѝ я носи на конче в морето. На нея Емили е по цял бански в бледолилаво.\r\n \r\n", "date": "2019.11.25", "title": "Емили Ратайковски пръска чар на Малдивите"}
{"url": "https://www.dnes.bg/index/2019/11/25/kak-ni-manipulirat-psihologicheski-na-cherniia-petyk.430775", "text": "Черният петък наближава, но знаем ли как магазините ни манипулират да купуваме все повече и повече? Три теста в лабораторията на университета в Бангор разкриват как търговците ни примамват.\r\n\r\nТестът е прост – на екран се изреждат последователно различни марки. Участникът в него кликва всеки път, когато види позната марка. Това, което експертите се опитват да докажат е, че потребителите трудно успяват да се контролират, ако пред очите им се появи нещо познато.\r\n\"Когато влезем в магазина и една марка ни е позната, вероятността да извършим действие, дори и само да я вземем в ръце, е огромна. В главата ни се случва конфликт, но рационалното ни мислене просто не побеждава“, обяснява доктор Карълайн Боуман от университета в Бангор пред BBC. .\r\n                \n                \n                \r\nИзследователите са много заинтересовани от това, какво се случва в главата на един потребител, когато той обработва информацията за някоя специална оферта. Затова те подлагат участниците в изследването на скенер и надникват в мозъка им, докато пред тях се появяват различни оферти.\r\n\"Колкото по-сложна става офертата, толкова по-малка става мозъчната активност. Тоест, рационалната част от мозъка ни се изключва“, обяснява Боуман. Това означава, че сме по-склонни да направим импулсен, отколкото рационален избор.\r\n\"Тази маркетинг стратегия е много умна. Използва се най-вече за да накара хората да купуват повече от един продукт“, допълва експертът.\r\n\r\nВ този тест участникът избира група от карти с различни марки и цени. В повечето случаи потребителят избира групата, в която е любимата му марка и рядко променя избора си, въпреки че цената може да е една идея по-висока. По думите на Боуман, обръщаме повече внимание на подобни оферти онлайн, тъй като в уеб пространството пазаруваме в доста по-различни времеви диапазони, най-вече вечер, когато мозъците ни са уморени.\r\nЗа да не бъдем манипулирани психологически, експертите съветват да си дадем малко време за почивка и време да помислим. Да сме наясно, че големите марки могат да си играят игрички и да не се страхуваме да използваме калкулатор, за да помогнем на мозъчната си дейност. ", "date": "2019.11.25", "title": "Как ни манипулират психологически на Черния петък? "}
{"url": "https://www.dnes.bg/obshtestvo/2019/11/25/kym-11-otkazanite-vizi-ot-sasht-za-bylgari-no-namaliavat.430789", "text": "Процентът отказани американски визи за българи е около 11%, а изискването, за да може страната ни да бъде присъединена към програмата за безвизови пътувания, е те да бъдат под 3%.\r\nПрез последната година отбелязахме почти 5% снижение на ръста на визите, които са били отказани на българските граждани, каза пред БНР зам.-министърът на външните работи Георг Георгиев в коментар за визитата на българския премиер Бойко Борисов в САЩ.\n\r\n\"Няма как да бъда убеден в това, че поставянето на толкова значим и важен въпрос като присъединяването на България към програмата за безвизови пътувания е нещо, което не следва да стои в разговора между двамата лидери Борисов и Тръмп. Не отричам, че топката е в Конгреса, но и България много стриктно и издържано се придържа към всички критерии за това да влезе в програмата\", каза Георгиев.\n                    \n                    \n                \n                \n                \n                \r\nТой допълни, че успехът на България в тази посока следва да бъде отбелязан на най-високо ниво в Щатите, още повече че е налице и другият важен компонент - този на просрочието - под 1% са българите, нарушили миграционните разпоредби на САЩ.\n\r\nСпоред Георг Георгиев негодуването срещу разполагането на военни бази на наша територия, означава, \"че си негодуващ срещу установяването на мир\".\n\r\n\"Черно море е достатъчно малък воден басейн и достатъчно много зависи от него в аспект икономика и туризъм, за да не търсим онова, което ще води до прогрес в нашия регион… България е лоялен и последователен партньор на НАТО\", коментира той.\n\r\nГеоргиев отрече да се очаква негативна реакция от страна на САЩ спрямо българските енергийни проекти.", "date": "2019.11.25", "title": "Към 11% - отказаните визи от САЩ за българи. Но намаляват"}
{"url": "https://www.dnes.bg/temida/2019/11/25/shefyt-tad-grup-ivan-todorov-ostava-v-aresta-zaradi-nap.430766", "text": "Спецсъдът отказа да пусне шефа на \"ТАД Груп\" Иван Тодоров, който е в ареста заради хакерската атака на НАП.\r\n\r\nСпоред магистратите той можел да въздейства на свидетели, включително и на негови служители, ако не е зад решетките, съобщи Канал 3. Самият Тодоров обяви, че съвестта му е чиста и не е извършил престъплението, в което е обвинен.\n\n\nАдвокатите му поискаха да му бъде определена парична гаранция, като алтернативна възможност в размер на 20 хил. лв., колкото е на Георги Янков – друг от обвиняемите за атаката на приходната агенция.\r\nОбвиненията срещу собственика на \"ТАД Груп\" са за подбудителство към кибертероризъм заради теча на лични данни на над пет милиона българи от Приходната агенция.\r\n\r\nВ края на юли Тодоров беше пуснат под парична гаранция от сто хиляди лева, но после беше върнат обратно в ареста.\r\n\r\nДнешното решение може да бъде обжалвано пред Апелативния спецсъд.", "date": "2019.11.25", "title": "Шефът \"ТАД Груп\" Иван Тодоров остава в ареста заради НАП"}
{"url": "https://www.dnes.bg/zvezdi/2019/11/25/kim-kardashian-kachi-8-kilograma.430729", "text": "Ким Кардашян иска да отслабне. Скоро тя каза, че е напълняла и се смята, че вече е тръгнала по фитнес залите, за да може да влезе във форма до коледните празници и да възвърне старото си тегло.\r\n\"Ким наистина е фокусирана да си върне старите килограми, за да се чувства във форма и комфортно в тялото си. 8-те килограма, които тя качи, я накараха да се чувства по-некомфортно в дрехите си и ѝ е по-трудно да си намери дрехи, за които да се вълнува, че се носи. Тя тренира усърдно, за да може да се почувства като себе си отново и да носи дрехите, които иска, без да се притеснява как ще ѝ стоят те\", обясняват източници на списание \"Us Weekly\".\r\n \r\nСкоро риалити звездата сподели, че е започнала да прави тренировки преди вечеря. Тя призна, че тежи с 8 килограма повече, в сравнение с есента на 2018 г.\r\n \r\n", "date": "2019.11.25", "title": "Ким Кардашян качи 8 килограма"}
{"url": "https://www.dnes.bg/world/2019/11/25/shofioryt-na-kamiona-kovcheg-ot-eseks-se-prizna-za-vinoven.430746", "text": "Шофьорът, обвинен в непредумишлено убийство заради смъртта на 39 виетнамски мигранти, намерени мъртви на 23 октомври в ремарке на камион в Есекс, Южна Англия, се призна за виновен в по-дребни правонарушения, предаде Асошиейтед прес, цитиран от БТА.\r\nВ Централния наказателен съд в Лондон днес чрез видеовръзка от затвора 25-годишният Морис Робинсън призна, че е участвал в сговор за подпомагане на нелегална имиграция и придобиване на криминална собственост.\r\nТой не пледира по 39-те обвинения в непредумишлено убийство и заговор за трафик на хора. Още двама мъже са задържани по същия случай.", "date": "2019.11.25", "title": "Шофьорът на камиона ковчег от Есекс се призна за виновен "}
{"url": "https://www.dnes.bg/obshtestvo/2019/11/25/iskat-imuniteta-na-elena-ioncheva-ot-evroparlamenta.430792", "text": "Председателят на Европейския парламент Давид Сасоли съобщи, че българските власти са изпратили до него искане за снемане на имунитета на евродепутата Елена Йончева (БСП). Той уточни, че искането е свързано с целта срещу Йончева да бъде заведено наказателно производство.\r\nСпоред процедурата на ЕП сега предстои парламентарната правна комисия да разгледа искането. Тази комисия може да поиска всякакви данни или обяснения, които прецени за необходими. Засегнатият евродепутат получава възможност да бъде изслушан и може да представи всякакви документи или други писмени доказателства в своя полза.\r\nПарламентарната комисия приема при закрити врата препоръка към ЕП за одобряване или отхвърляне на полученото искане за снемане на имунитета. На пленарно заседание ЕП взема решение с обикновено мнозинство по постъпилото искане. След гласуването председателят на ЕП незабавно съобщава взетото решение на съответния евродепутат и на страната, подала искането.\r\n                    \n                    \n                \n                \n                \n                Правилата сочат, че дори със свален имунитет евродепутатът запазва мястото си в ЕП. Снемането на имунитета дава възможност на националните съдебни власти да предприемат разследване и съдебен процес. \r\nАко евродепутат бъде признат за виновен в извършването на престъпление, властите на съответната държава в ЕС следва да решат дали мандатът трябва да бъде прекратен по тази причина. (БТА)", "date": "2019.11.25", "title": "Искат имунитета на Елена Йончева от Европарламента "}
{"url": "https://www.dnes.bg/obshtestvo/2019/11/25/radev-kym-uchashti-znanieto-i-obrazovanieto-sa-sila.430787", "text": "Общо 30 ученици и студенти в неравностойно положение получиха стипендии в рамките на президентската инициатива \"Подкрепи една мечта\".\r\nЗнанието и образованието са сила, която в ръцете на млади хора води до един по-добър свят. Бъдете настойчиви, упорити и последователни, защото от вас ще се изискват много усилия. Не се отказвайте от препятствията по пътя, а ги използвайте за трамплин към следващи успехи, заяви президентът Румен Радев в Гербовата зала на \"Дондуков“ 2, където се срещна със студентите и учениците, които получиха еднократна стипендия от инициативата на държавния глава \"Подкрепи една мечта“ за 2019 г.\r\nЕднократна стипендия получиха 22 студенти и 8 ученици в 12 клас, които са завършили миналата учебна година с отличен успех. Сумата от 51 636.29 лева, набрани чрез дарения по време на благотворителната кампания, беше разпределена сред студентите и отличните ученици, които подписаха днес договорите си за стипендии в президентската институция.\r\n                    \n                    \n                \n                \n                \n                Студентите първи курс получиха стипендии в размер на 1892 лв., 55 лева, а отличниците – стипендии от 1250 лева.\r\nВ приветствието си пред младежите държавният глава припомни, че на абитуриентския бал т.г. е пожелал да има поне дузина студенти, приети през 2019 година.\r\n\"Благодаря ви, че надхвърлихте значително тази бройка – 22-ма сте. Поздравявам ви за вашата смелост и амбиции да продължите вашето образование във висше училище“, каза президентът.\r\n\"Не забравяйте хората, които ви помагат да се развивате и да намирате своята перспектива в живота“, призова още Радев и благодари на щедрите дарители, които са повярвали в младите хора и са им дали шанс и нови възможности в живота.\r\nАдминистрацията на Президента предоставя еднократна финансова помощ на младежите в неравностойно положение от инициативата \"Подкрепи една мечта“, които през академичната 2019/2020 г. са приети за студенти в първи курс.\r\nФинансова подкрепа получават и учениците от 12 клас, които са настанени в социални услуги, и които са завършили с отличен успех учебната 2018/2019 г. Радев припомни, че през 2018 г. за първи път по инициативата бяха въведени стипендии за ученици с отличен успех, което се е превърнало в сериозен стимул.", "date": "2019.11.25", "title": "Радев към учащи: Знанието и образованието са сила"}
{"url": "https://www.dnes.bg/sport/2019/11/25/botev-plovdiv-naddelia-nad-etyr-pod-dyjda.430794", "text": "Ботев Пловдив победи с 2:0 Етър в последния мач от 17-тия кръг на елитното ни футболно първенство.\r\nГолемият герой за домакините бе Лъчезар Балтанов, който вкара и двата гола. A вторият предизвика доста полемики. С този успех Ботев се изкачи до 9-та позиция в класирането с актив от 19 точки, само на 5 зад място в топ 6. Етър е 10-ти със 17 т.\r\n\r\nДвата отбора изиграха мъжки мач при много тежки условия заради изсипалия се дъжд над Пловдив, като още в началото Александър Тонев тества рефлексите на Христо Иванов с далечен удар. Гостите отговориха с изстрел на Светослав Ковачев, но и стражът на Ботев отрази.\r\n\r\n ", "date": "2019.11.25", "title": "Ботев Пловдив надделя над Етър под дъжда"}
{"url": "https://www.dnes.bg/cars/2019/11/25/daimler-kupi-15-ot-kamaz-zadava-se-nov-tejkotovaren-gigant.430715", "text": "Германският концерн Daimler придоби 15% от акциите на руската компания КАМАЗ, съобщи ТАСС. \n\r\nПодразделението за камиони Daimler Trucks е получила 106,08 млн. акции на Камаз, което се равнява на 15 процента, се посочва на сайта на руската компания.\n\r\nСделката няма да се отрази на текущата дейност на Камаз, отбеляза пресслужбата на производителя.\n\r\nПо-рано този пакет акции бе собственост на германската компания майка Daimler. \n\r\nКамаз и Daimler Trucks обявиха в началото на октомври планове да създадат съвместно предприятие на паритетна основа, което да произвежда и продава тежкотоварни автомобили на руския пазар, припомня в. \"Комерсант\".\n\r\nКамаз е най-големият производител на товарна техника в Русия с дял от 28 процента на руския пазар на камиони и е сред двайсетте водещи световни производители.\n                    \n                    \n                \n                \n                \n                \r\nПо информация от сайта на компанията най-големите акционери в Камаз са държавната корпорация Ростех с дял от 47,1 процента и Автоинвест с 23,54 процента от акциите, допълва ТАСС.\n\r\nDaimler е сред световните лидери в производството на леки автомобили клас \"премиум\" и най-големият световен производител на тежкотоварни и среднотоварни камиони.", "date": "2019.11.25", "title": "Daimler купи 15% от Камаз. Задава се нов тежкотоварен гигант"}
{"url": "https://www.dnes.bg/business/2019/11/25/sdelka-za-miliardi-louis-vuitton-kupi-tiffany.430698", "text": "Световно известната френска марка за луксозни стоки Louis Vuitton Moet Hennessy днес официално закупи американската компания за бижута Tiffany за 16,2 милиарда долара, съобщиха от Франс прес. \r\n\r\nВ изявление от двете компании казват, че \"са сключили окончателно споразумение с цел придобиване на Tiffany от Ел Ве Ем Аш при цена от 135 долара за акция в брой\". \r\n\r\nВ съобщението още се казва, че марката Tiffany е оценена на 14,7 милиарда евро или на 16,2 милиарда долара. Сделката за Tiffany ще е най- голямото придобиване в историята на компанията на милиардера Бернар Арно. \r\n\r\nСпоразумението между Louis Vuitton и Tiffany скоро трябва да приключи.", "date": "2019.11.25", "title": "Сделка за милиарди: Louis Vuitton купи Tiffany"}
{"url": "https://www.dnes.bg/stranata/2019/11/25/za-edna-nosht-mlado-semeistvo-ostana-na-ulicata-sled-pojar.430707", "text": "Пожар изпепели дома на младо семейство във великотърновското село Масларево. \n\r\nНа прага на зимата съпрузите остават без покрив и само с дрехите на гърба си. \n\r\nЗасега се отлага и мечтата им да си имат дете. \n\r\nЖени и Якуб са семейство от август. \n\r\nТя е българка, а той поляк. Решават да заживеят в Масларево, след като 3 години са били в Холандия. Инвестират всички спестено в покупката и ремонта на къща в селото. \n\r\nОгънят опустошава дома им, докато са на гости при роднини в Свищов, разказва bTV. \n\r\nЗа пожара разбират по телефона. Връщат се и заварват тлеещи руини. \n\r\nСъседи успяват да спасят само домашните им любимци. \n\r\nДоскорошният кмет на селото, венчала ги през лятото, пуска призив за помощ в социалните мрежи.\n                    \n                    \n                \n                \n                \n                \r\nСемейството е настанено временно при роднини. След пожара мечтата им да се занимават с пчеларство вече е на заден план. Сега ще трябва да съборят изгорялата къща и на първо време да пригодят стая за живеене. \n\r\nИ признават, че се нуждаят от помощ, защото ще трябва да съборят изгорялата къща и на първо време да пригодят една стая за живее.\r\nНазад план остава и мечтата им да се занимават с пчеларство.", "date": "2019.11.25", "title": "За една нощ младо семейство остана на улицата след пожар"}
{"url": "https://www.dnes.bg/notifikacii/2019/11/25/jenite-v-turciia-na-protest-ne-iskame-da-umirame.430791", "text": "Между 302 и 420 са жените, които са били убити от началото на годината до днес в Турция, според различни данни на правозащитни организации и медии.\r\nВ над 20 града в цялата страна са планирани публични прояви във връзка с Международния ден за премахване на насилието над жени.\n\nПрезидентът Реджеп Тайип Ердоган публикува в \"Туитър\" послание, в което призовава със съвместни усилия физическото и сексуално насилие над жените и дискриминацията да бъдат напълно изличени в страната. \n\r\nВ редица градове, сред които столицата Анкара, Измир, Анталия, се провеждат различни шествия, протестни прояви или публични събирания. Участничките призоваха за прилагане на Истанбулска конвенция и турското законодателство по въпроса и издигнаха плакати с лозунги \"Да спрем насилието над жените!\" и \"Не искаме да умираме!\", предаде БНР\r\n                \n                \n                В Истанбул областната управа забрани провеждането на митинг на главния пешеходен булевард \"Истиклял\". Миналата година в града също беше наложена забрана на публичните прояви на тази дата.\n\r\nПоне 302 жени са били убити от мъже в страната от 1 януари тази година до днес, сочат данните на доклад, публикуван от правозащитния сайт \"Бианет\". Според Платформата за спиране на насилието над жени броят е 390, а частният телевизионен канал НТВ съобщи, че 420 жени са били убити през 2019 г.\r\nНай-често извършителите са бивши приятели или съпрузи или роднини на жертвите. Много често искане за развод е причина за физически посегателства с фатален изход. Според някои анализи няма ръст на насилието над жени, а е нараснала видимостта на проблема, тъй като по-голям брой жертви на насилие знаят правата си и подават оплаквания.\n\r\nДружеството за правата на човека заяви, че разпоредбите на Истанбулската конвенция, която е подписана и ратифицирана от Турция, не се прилагат. \n\r\nКонвенцията за предотвратяване и борба с насилието над жени и домашното насилие, както е официалното ѝ название, е документ на Съвета на Европа. Конвенцията беше открита за подписване от страни-членки на организацията на 11 май 2011 г. в Истанбул и заради това получи това название. Тя влезе в сила на 1 август 2014 г. До момента Конвенцията е подписана от 46 страни и ратифицирана от 34 от тях.", "date": "2019.11.25", "title": "Жените в Турция на протест: Не искаме да умираме!"}
{"url": "https://www.dnes.bg/zvezdi/2019/11/25/kanie-uest-sluji-na-bog.430786", "text": "При скорошно свое посещение в църква в Хюстън, рапърът Кание Уест сподели, че вече не служи на славата и парите, а само на Бога.\r\nТой разказва как е решил да се обърне към християнството и как Бог е неговото вдъхновение. \r\n\r\nОт една година рапърът организира \"неделни служби\", където всеки може да отиде и да потърси вдъхновение. Освен църквата, Кание посети и затвора \"Харис Кънтри\", където проведе неделна служба със затворниците. \r\n\r\nМиналият месец Уест пусна новия си албум \"Исус е цар\", който сам определи като \"израз на евангелието\".  \r\n\r\n ", "date": "2019.11.25", "title": "Кание Уест служи на Бог"}
{"url": "https://www.dnes.bg/obshtestvo/2019/11/25/v-sasht-ni-oceniha-chudesen-syiuznik-v-nato-ste.430793", "text": "Премиерът Бойко Борисов проведе срещи с ръководствата на Международния републикански институт (IRI) и на Националния демократичен институт (NDI) в рамките на официалното си посещение в Съединените американски щати.\n\r\nВ началото на разговора си с президента на IRI Даниел Туининг премиерът Борисов отбеляза, че многозвездните генерали, участвали в церемонията в Националния гробищен парк \"Арлингтън\", с която бе посрещната българската делегация, са се подготвяли през 2009 г. в българо-американската база в \"Ново село\".\r\n\"Стана ми драго, защото те познават България толкова добре, истински военни партньори. Надявам се и в икономическата, и във външнополитическата, и в енергийната сфера след малко с президента Тръмп да надградим нашите отношения\", изтъкна българският министър-председател.\n                    \n                    \n                \n                \n                \n                \r\n\"За първи път посетих България, когато страната ви кандидатстваше да се присъедини към НАТО. Бях със сенатор Джон Маккейн и още тогава знаехме, че България ще бъде чудесен съюзник в НАТО. Оказахме се прави\", заяви президентът на Международния републикански институт Даниел Туининг. Той подчерта, че в момента има много заплахи в Европа, затова се радва, че България е член на НАТО и съюзник на САЩ.\n\r\n\"България е лидер да помага на другите балкански държави\", каза още Туининг. Той добави, че от 12 до 14 декември IRI ще бъде домакин на голяма среща в София с Държавния департамент на САЩ и българското правителство. Основната тема на форума ще е борбата с екстремизма.\n\r\nВ този контекст премиерът Борисов го информира, че догодина България ще бъде домакин на Процеса \"Акаба\". \"Преди месец с краля на Йордания се разбрахме, стиснахме си ръцете - в София ще проведем и двата процеса - за контратероризъм и контраекстремизъм\", акцентира министър-председателят Бойко Борисов. \n\r\nПремиерът благодари на IRI за ползотворната съвместна работа, която дава своите добри резултати. В хода на срещата бе поставен акцент върху значимостта на демократичните ценности за развитието и просперитета на всяко гражданско общество.\n\r\n\"Ние приемаме Америка за едно цяло и уважаваме и двете партии. Еднакво сте ми близки - демократи и републиканци\", заяви премиерът Борисов по време на срещата си с Шари Браян, вицепрезидент на Националния демократичен институт. Двамата обсъдиха резултатите от проекти, които утвърждават демократичните ценности и ролята на САЩ в постигането на свободи за гражданското общество.\n\r\nДвата института са неправителствени организации и работят с България от години в областта на изграждането на капацитет и знания в политическите науки и демократичните системи. IRI и NDI си сътрудничат с неправителствени организации у нас като фокусът е обмяната на опит и експертиза.\n\r\nМеждународният републикански институт и Националният демократичен институт са създадени през 1983 г.", "date": "2019.11.25", "title": "В САЩ ни оцениха: Чудесен съюзник в НАТО сте!"}
{"url": "https://www.dnes.bg/za-da-se-razbirame/2019/11/25/3-nachina-deteto-da-izgradi-samouverenost.430543", "text": "Да отгледаш децата си и да се надяваш, че след време ще се оправят сами в живота, не е съвсем достатъчно. Като родители трябва да съзнаваме важността на самоувереността и това колко голяма част е тя от способностите на детето успешно да се реализира като достоен възрастен с добро бъдеще.\r\nСамочувствието и увереността в собствените способности са наистина важни за живота на детето и неговото развитие. Със своите действия и подкрепа родителите могат да помогнат на децата си да изградят самоувереност и самочувствие на добро ниво.\r\n\r\nКогато забележите старанието на детето или неговите успехи в дадено начинание, винаги поощрявайте и награждавайте усилията му с \"браво, справяш се прекрасно\" например. Никога не пренебрегвайте постиженията му, защото така то ще се научи, че каквото и да прави никога не го прави както трябва. Никога няма да е доволно от себе си и ще се отнася твърде критично към себе си. Възможно е ефектът да е дори обратен – ниско самочувствие и лоша самооценка.\r\n                    \n                    \n                \n                \n                \n                Прехвалването също е погрешно от възпитателна гледна точка, защото също изгражда неточна представа за себе си у детето, което си вярва прекалено много и не умее да прецени възможностите. Често такива деца гледат на другите с високомерие и смятат, че притежават повече дарби, отколкото всъщност имат. Дори провалите не са в състояние да ги накарат да анализират ситуацията и да не повтарят грешките си. Те просто не осъзнават, че са ги допуснали.\r\nЗа да избегнете крайностите, отправяйте премерени похвали към детето. \r\n", "date": "2019.11.25", "title": "3 начина детето да изгради самоувереност"}
{"url": "https://www.dnes.bg/notifikacii/2019/11/25/edin-ubit-pri-skandal-vyv-varna-zadyrjaha-moldovec.430752", "text": "30-годишен мъж е убит във Варна, а за престъплението е задържан молдовски гражданин. Убийството е извършено на 22 ноември в жилище на ул. \"Хан Тервел\". \r\n\r\nЗагиналият мъж отишъл в апартамента същия ден. В жилището се намирали трима мъже, сред които и молдовец, пише \"Дарик нюз\".\r\n\r\nУбитият се е държал агресивно с мъжете. На излизане от жилището, мъжът от Молдова го намушкал с нож, като успял да му пререже артерия. Малко по-късно пострадалият е починал в болница.\r\n\r\nОкръжната прокуратура във Варна ще поиска постоянен арест за извършителя, който е със статут на постоянно пребиваващ в България от 2002 г.", "date": "2019.11.25", "title": "Един убит при скандал във Варна, задържаха молдовец"}
{"url": "https://www.dnes.bg/balkani/2019/11/25/receptata-na-coca-cola-struvala-poveche-ot-vsichki-taini-na-syrbiia.430689", "text": "Сърбия е \"под десант\" и сериозна активност да се предотврати какъвто и да е европейски път и \"шпионската афера\" в Сърбия е опит да се окаже политическо влияние и политически натиск, заяви бившият сръбски министър на отбраната и бивш председател на Демократическата партия Драган Шутановац в интервю, цитирано от белградския вестник \"Данас\". \n\n\n В предишния период можеше да се види как \"мина\" Русия и Черна гора и Македония, сега Сърбия е последното й убежище и тя ще се опита максимално да \"забие Сърбия\" да остане извън ЕС и НАТО и под нейно силно влияние, каза той, предава думите му БТА.\n                    \n                    \n                \n                \n                \n                \r\nСърбия няма толкова големи тайни, каза Шутановац и добави, че според него тайната рецепта на Кока-кола струва повече от всички сръбски тайни, и аферата, в която е замесен служител на руското посолство в Сърбия, е само опит за десант против европейския път на Сърбия.\n\r\nШутановац отбеляза и че официалните представители на Русия казваха, че ще подкрепят всяко решение за Косово и всеки договор, който постигнат Белград и Прищина, но в последно време са се върнали на решението в съответствие с резолюция 1244.\n\r\nЗаместник председателят на Народната партия Здравко Понош заяви по темата, че има много доказателства, които сочат, че руският агент е сниман в Земун в края на миналата година от сръбските служби - Агенцията за разузнаване и сигурност /БИА/ или Агенцията за военна сигурност /ВБА/, а записът е публикуван от онзи, който го е направил и е взето политическо решение да бъде публикуван сега, пише още \"Данас\".\n\r\n\"Това може да бъде необходимо на президента Александър Вучич, за да каже на Запада, че не може да приключи с Косово, защото ножът е опрял до кокала\", каза Понош и добави, че публикуването на записа е навредило на руско-сръбските отношения.\n\r\nПонош, който е и бивш началник на Генералния щаб на сръбската армия, каза, че Вучич е опозорил БИА с това, че Агенцията потвърди автентичността на записа, и запита как е възможно да \"потвърдиш автентичността на нещо, което не си заснел\".\n\r\n\"Следващата глупост\", която по думите на Понош е казал Вучич, е че поставил на руския посланик Александър Боцан-Харченко само един въпрос, а знаел за случая от година, както и че е уверен, че президентът на Русия Владимир Путин не е знаел за този случай, \"като че ли Путин знае какво правят неговите подполковници по света\".\r\n\"Путин няма да знае и когато един ден Вучич тръгне да бяга от Сърбия, а камо ли това. Съвсем сигурно е, че Вучич успя за един ден да обърка отношенията с Русия, България, Германия, Австрия и Хърватия. Успя за един ден да опропасти кариерата на шефа на аналитичния отдел в Агенцията за разузнаване и сигурност БИА и да го свали на равнището на свой или на Сръбската прогресивна партия говорител\", каза Понош.\n\r\nВучич опозори сръбската разузнавателна общност и я направи предмет на подигравка пред света, направи цирк от Съвета за национална сигурност, защото, тъй като нямаше какво да каже, поиска да направи помпозна картина и доведе /на Съвета/ и командирите на авиацията и сухопътните сили.\n\r\n\"Какво си мислеше, че авиацията следи подполковника от руската армия, който междувременно напусна Сърбия\", запита Понош.\n\r\nМинистърът на отбраната Александър Вулин на свой ред смята, че аферата няма да застраши отношенията на Сърбия с Москва. В интервю за Радио Белград, цитирано от вестник \"Новости\", той изтъква, че споделя убеждението на президента Вучич, че нито президентът Путин, нито руският министър на отбраната Сергей Шойгу са знаели за най-новата афера.\n\r\n\"Президентите Вучич и Путин са лични приятели. Аз приемам министър Шойгу за свой приятел. Не може всичко това да изчезне току-така заради това, което се случи. Естествено, ние си извличаме поуки от това, безкомпромисно пазим сигурността на страната си, без да питаме от кого е застрашена. Напълно невъзможно е \r\nобаче президентът Вучич да промени политиката си, той каза, че това е неговата позиция, неговата воля, неговата политическа и лична храброст, да не променя политиката си\", заяви Вулин.", "date": "2019.11.25", "title": "Рецептата на Coca-Cola струвала повече от всички тайни на Сърбия "}
{"url": "https://www.dnes.bg/obshtestvo/2019/11/25/protest-i-kontraprotest-za-i-protiv-valeri-simeonov.430795", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Майките на деца с увреждания излязоха на протестно автошествие заради избора на Валери Симеонов за зам.-председател на Народното събрание.\nТо преминa през Орлов мост, автомобилите обикoлиха и кръговото кръстовище при 4-ти километър.\r\n\r\n\"Искаме оставката на Симеонов и на всички, които са го подкрепили. Този недостоен човек трябва да си тръгне от парламента, както и гласувалите за него. Не сме се отказали, не сме излезли за 15 минути и да се приберем...\", казаха за Bulgaria ON AIR част от протестиращите майки. \r\n\r\nПо-рано пък представители на браншови организации се събраха пред парламента на демонстрация в подкрепа на Симеонов. Контрапротестът беше под надслов \"Демокрация или диктатура\".", "date": "2019.11.25", "title": "Протест и контрапротест - за и против Валери Симеонов "}
{"url": "https://www.dnes.bg/index/2019/11/25/maikyl-blumbyrg-shte-sloji-li-krai-na-ekzistencialnata-zaplaha-trymp.430741", "text": "Американският милиардер Майкъл Блумбърг, бивш кмет на Ню Йорк и магнат на финансовата информация, е четвъртият кандидат на най-малко 70 години, предявил претенции към кандидатпрезидентската номинация на Демократическата партия за президентските избори през 2020 година.\r\nОбявявайки вчера кандидатурата си, 77-годишният мъж се включва късно в една борба за кандидатпрезидентската номинация, в която вече има 17 участници, трима от които са навършили 70, а един, Том Стайър, е милиардер, пишат от БТА.\r\nНо Блумбърг разчита, че богатството му - според сп. \"Форбс\" той е девети по богатство в света - ще му помогне да настигне групата на фаворитите, включително 78-годишния сенатор Бърни Сандърс и 70-годишната Елизабет Уорън, двама противници на милиардерите от Уолстрийт, които според него имат \"екстремистки\" идеи.\r\nВчера той стартира кампания с телевизионни клипове на рекордната стойност от 31 милиона долара. Тя вече беше оценена като антидемократична от Бърни Сандърс и Елизабет Уорън, които го обвиниха, че иска да \"купи\" президентските избори.\n                \n                \n                \r\n\r\nМайкъл Блумбърг отдавна мечтае да се изправи срещу Тръмп, другият нюйоркски милиардер, с когото Блумбърг се срещаше и на когото правеше комплименти, докато беше кмет - преди да се отрече от него, веднага след влизането му в политиката.\r\n\"Той е екзистенциална заплаха за нашата страна, нашите ценности\", подчерта Блумбърг, обявявайки официално кандидатурата си по телевизията.\r\nПрез 2016 г. Блумбърг вече се заигра с идеята да се яви като независим кандидат - преди да подкрепи кандидатурата на Хилари Клинтън, от страх да не раздели демократичния електорат.\r\nБизнесменът отдавна отхвърля всякакви етикети: консерватор от икономическа гледна точка, но благосклонен към абортите, правата на хомосексуалистите и борещ се срещу разпространението на огнестрелните оръжия.\r\n\r\nТой набляга на своите качества на администратор, който за три мандата като кмет допринесе за ревитализирането на Ню Йорк след атентатите от 11 септември 2001 г., или на борбата си за климата: специален пратеник на ООН от 2014 г., той финансира проектите на много американски щати, области и градове да намалят въглеродните си емисии.\r\nКакто други милиардери, разведеният мъж, с две деца и двама внуци, е обещал да преразпредели половината от богатството си.\r\nВъпреки това, мнозина гледат на него като на милиардер, в противоречие с основната линия на дебата на демократите, отличаващ се със склонността да бъдат обложени с данък богатите, за да се коригират крещящите неравенства, или с необходимостта за мобилизиране на чернокожите избиратели, които не подкрепиха Хилари Клинтън.\n\r\n\r\nПо време на кметския си мандат Майкъл Блумбърг, свикнал с частните самолети, вече беше обвинен, че е превърнал Ню Йорк в град на богатите и че е подкрепял полицейски практики, дискриминиращи малцинствата.\r\nТой впрочем се извини неотдавна за произволните спирания и претърсвания на нюйоркската полиция, които досега подкрепяше горещо в името на борбата с престъпността.\r\n\"Сбърках и съжалявам\", заяви милиардерът в църква в Бруклин, където се събират предимно чернокожи вярващи. \"Основната ни цел беше да спасяваме животи. Но фактите са налице: прекалено много невинни бяха арестувани и голямото мнозинство от тях беше чернокожи или латиноамериканци\".\r\nНикой обаче не оспорва качествата му на бизнесмен, финал на един житейски път, достоен за \"американската мечта\".\r\nРоден на 14 февруари 1942 г. в еврейско семейство от средната класа в Бостън, той получава брилянтна диплома за инженер, последвани от диплома като магистър по бизнес администрация от Харвард.\r\nПрез 1966 г. той влиза в \"Соломон брадърс\" и достига ранга на съдружник, което през 1981 г., при закупуването на банката, му носи уволнение, гарнирано с чек за 10 милиона долара.\r\nТогава създава своята фирма за финансова информация \"Блумбърг\", разчитащ на едно нововъведение, което го води до успех: терминала Блумбърг, от който финансистите получават с няколко клика информация от целия свят за дадено предприятие или пазар.\r\nТерминалът, струващ някакви си 20 000 долара годишно, се налага в борсовите зали, където днес Блумбърг е лидер, изпреварващ Томсън-Ройтерс.\r\nМайкъл Блумбърг обича да казва, че е успял повече от Тръмп, далеч по-малко богат, въпреки че от детството си е разполагал с милионите на баща си.\r\nДвамата бизнесмени обаче имат общи проблеми: какво ще направи Майкъл Блумбърг със своето предприятие, ако бъде избран? Ще запази ли своето \"бебче\", превърнало се във влиятелна медия, което би подхранило всички съмнения за конфликт на интереси?\r\nБлумбърг не е известен и със скромността си. През 2017 г. той заяви, че вече има място в рая, защото е \"спасил милиони животи\" благодарение на борбата си срещу тютюнопушенето.\r\n\"Когато отида на небето, не съм сигурен, че ще трябва да ме разпитват. Вярвам, че ще вляза направо\", заяви той пред Си Би Ес.", "date": "2019.11.25", "title": " Майкъл Блумбърг – ще сложи ли край на екзистенциалната заплаха Тръмп"}
{"url": "https://www.dnes.bg/index/2019/11/25/ucheni-syvetvat-iajte-bob-leshta-i-grah-za-zdravo-syrce.430743", "text": "Редовната консумация на варива - боб, леща и грах понижава риска от сърдечносъдови заболявания, коронарна болест на сърцето и високо кръвно налягане, съобщава сайтът Медикъл експрес, позовавайки се на резултатите от американско изследване.\r\nАвторите му са установили, че за хората, консумиращи редовно варива, рискът от посочените заболявания е с 10 процента по-нисък, отколкото за индивидите, които рядко ги включват в менюто си.\r\n\"Сърдечносъдовите заболявания са водещата и свързаната с най-високи разходи причина за смъртност по света. Настоящото проучване показва, че една евтина, достъпна и широко разпространена храна може да промени това - варивата\", казва Хана Калеова от изследователския екип.\r\nБобовите растения са полезни за сърцето, тъй като са богати на фибри, растителни протеини и други хранителни вещества, бедни са на мазнини и холестерол и имат нисък гликемичен индекс.\r\nПрепоръката на специалистите е седмичното меню да включва три купички варива. (БТА)\r\n ", "date": "2019.11.25", "title": "Учени съветват: Яжте, боб, леща и грах за здраво сърце"}
{"url": "https://www.dnes.bg/televizia/2019/11/25/malkata-akrobatka-adriana-i-chovekyt-kalkultor-georgi-na-final-na-bylgariia-tyrsi-talant.430782", "text": "Малката акробатка Адриана Хаджитенева от „България търси талант“ получи най-висок зрителски вот след впечатляващото си представяне в първия спектакъл на живо в неделя. Вторият, който се класира за битката за 50 000 лева и звездната титла е човекът-калкултор Георги Георгиев, който беше на второ място по гласове на зрителите. Катето Евро, Ицо Хазарта, Любен Дилов-син и Славена Вътова гласуваха по равно за претендентите за второто място – математикът и представителите на Националното училище за фолклорни изкуства „Широка лъка“, затова думата отново имаха феновете.\nМалката акробатка с голямото сърце Адриана Хаджитенева доказа пред журито и публика, че въпреки крехките си 9 години духът й е непобедим. Наследеният от семейството акробатичен талант, в съчетание със смелостта да се изправи срещу заболяването си трогна жури и публика още на кастингите. Красивото изпълнение в първия полуфинал на фона на „Я кажи ми, облаче ле бяло“ в акомпанимента на акробатичното си семейство и показаното майсторство на въздушен обръч разплакаха Катето Евро, Славена Вътова поздрави нея и близките й за смелостта и задружността, а Любен Дилов -син изрази желанието си да види още повече от възможностите й на финала.\n                    \n                    \n                \n                \n                \n                \r\nЧовекът с удивително бърз ум - Георги Георгиев - отново спечели възхищението на сцената на шоуто като „спаси“ всички от бомба, коренувайки шестцифрени числа и  превръщайки ги в дни от Григорианския и Юлианския календар. Ицо Хазарта го определи като един от най-важните участници в шоуто, защото може най-добре да сметне как да използва наградата от 50 000 лева. Славена подчерта, че той трябва да бъде пример за обществото и го поздрави за нестандартния талант.\n\r\nПредставителите на Националното училище за фолклорни изкуства „Широка лъка“ безспорно успяха да изпълнят целта си и дадоха нов живот на автентичния фолклор с много желание и емоция. Магичното изпълнение на „Хубава си моя горо“ получи искрените аплодисменти на вдъхновената публика, а Катето Евро им благодари за ангелското песнопение. Любо поздрави за интесната интерпретация на минималистичното, удрящо в сърцата изпълнение. Славена изрази увереността си, че благодарение на хора като тях фолклорът ще живее.\n\r\nНа сцената излязоха още майсторите на традиционното бразилско бойно и танцово изкуство - Капоейра Кордао Джи Оуро, любителят на екстремните спортове с колело Александър Толев, малкият барабанист Борис Иванов, Боряна Димитрова, която смая публиката и журито с уменията си по belly dance.\n\r\nСлед края на третия полуфинал на шоуто на 8 декември, зрителите на bTV ще имат възможността да изпратят на финала още един изпълнител, който не се е класирал за последната битка за наградата от 50 000 лева и звездната титла.", "date": "2019.11.25", "title": "Малката акробатка Адриана и човекът-калкултор Георги на финал на \"България търси талант\""}
{"url": "https://www.dnes.bg/crime/2019/11/25/hvanaha-nepylnoleten-spukal-gumite-na-7-koli.430727", "text": "Непълнолетно момче е задържано за увреждането на гумите на 7 автомобила във варненско село, съобщават от Областната дирекция на МВР. \r\n\r\nВ неделя е подаден сигнал за това, че на улица в село Бозвелийско, неизвестно лице е увредило гумите на седем автомобила. Същите са били срязани с остър предмет или нож.\r\n\r\nСлед проведени незабавни действия по разследване е установено, че извършител на деянието е непълнолетно момче, живеещо на съседна улица в селото.\r\n\r\nПо случая е образувано досъдебно производство, материалите са докладвани на прокурор от Районна прокуратура – Провадия. \r\n\r\nМомчето е задържано за срок до 24 часа.", "date": "2019.11.25", "title": "Хванаха непълнолетен, спукал гумите на 7 коли"}
{"url": "https://www.dnes.bg/obshtestvo/2019/11/25/detektivi-po-sledite-na-ruja-ignatova-zasichana-e-v-atina-bukuresht.430737", "text": "Ранният юни 2016 година. Доктор Ружа Игнатова излиза на сцената на Уембли Арена пред хиляди крещящи фенове и обещава - нейната криптовалута OneCoin ще измести BitCoin и всеки ще може да плаща с нея навсякъде.\r\n\"OneCoin ще е убиецът на  BitCoin! След две години никой няма да говори за BitCoin!”, заявява тя от сцената. По целият свят хората вече инвестират спестяванията си в OneCoin, надявайки се да са част от новата криптореволюция. Според документи, изпратени на BBC, само във Великобритания инвеститорите са дали 30 милиона паунда за последните 6 месеца на 2010 година. 2 милиона от тях – в една единствена седмица. Между 2014 и 2017 г., близо 4 милиарда долара са вложени от десетки държави от Пакистан до Бразилия, от Хонконг до Норвегия, от Канада до Йемен и дори... Палестина. \n\n\n\r\n                    \n                    \n                \n                \n                \n                \r\nНоември 2018 г. OneCoin вече не съществува. Близо две години Ружа Игнатова е безследно изчезнала.\r\nДжейми Бартлет от BBC прекарва месеци, за да разкрие как самопровъзгласилата се Криптокралица успява да измами толкова много хора и къде може би се укрива.\r\nНо първо – как работи криптовалутата? Първият принцип е следният – парите са важни, само защото хората си мислят, че са важни. Дори и да са бележки от банката на Англия, монети, черупки от миди или камъни – те работят, само защото хората вярват в тях.\r\nВ продължение на десетилетия хората се опитват да създадат онлайн валута, независима от държавните средства. Но в повечето случаи опитите са обречени на провал, защото никой не им врява. Най-големият проблем е, че винаги трябва да има някой, който да манипулира приходите, а фалшификацията е прекалено лесна. BitCoin успява да реши тези трудности – той не може да бъде фалшифициран, хакнат или похарчен два пъти.\r\nКриптовалутата вече има потенциал да измести дори банките и държавните валути, а тези, които се усетят навреме, могат да натрупат солидно богатство.\r\nТова, което Ружа Игнатова иска, е да вземе цялата тази идея и да я продаде на масите. Но имало нещо гнило.\r\nПрез октомври 2016 година блокчейн експертът Бьорн Биерке е потърсен от агент за набиране на персонал. Нова компания в България търси главен технически директор. Той ще получи 250 хил. евро заплата, апартамент и кола.\r\n\"Чудех се каква ще е работата ми там? Попитах какво се изисква от мен, а те ми отговориха, че имат нужда от блокчейн. Компанията нямала активен блокчейн.\r\n\"Но вие ми казахте, че това е компания за криптовалута, възкликнах аз\", спомня си Биерке. Агентът му обяснил, че компанията работи от няколко месеца, но все още няма блокчейн.\r\n\"Коя е компанията“, попитал експертът. \"OneCoin”, отговорил агентът.\r\n\r\nПрез пролетта, няколко месеца по-рано, Джен МакАдамс получава съобщение от своя приятел за възможност за инвестиция, която тя не може да пропусне. Тя кликва на линка и в следващия един час слуша хора, които ентусиазирано разказват как това ще бъде краят на Bitcoin и началото на нещо ново. След това се появява и бляскавата биография на доктор Ружа Игнатова. За Джен това е повратната точка: \"Помислих си колко силна е тази жена. Почувствах се горда от нея“, спомня си тя. Още преди цялото видео да е приключило, тя решава да инвестира 1000 евро. Ентусиазираните гласове и обяснявали, че съвсем скоро тази сума може да се удвои.\r\nМоже би 1000 евро не били достатъчни? Минималният пакет на OneCoin бил 140 евро, но имало и такива от 118 хил. евро. Седмица по-късно МакАдамс поръчала още един пакет от 5000 евро. Още няколко дни по-късно тя вече била дала 10 хил. евро от семейните спестявания за OneCoin, убедила свои приятели и познати да вложат още 250 хил. евро. През цялото време тя следяла за поскъпването на притежаваните от нея OneCoin. Когато сумата стигнала 100 хил. евро, тя започнала да планува няколко семейни ваканции напред.\r\nНо към края на годината всичко се променило – BitCoin ентусиастът и добър самарянин Тимъти Къри се свързал с нея и по Skype и обяснил, че OneCoin е най-голямата измама в историята на измамите“.\r\n\"Мога да ти докажа“, зарекъл се той. В следващите няколко седмици, той изпращал на Джен статии, видеа в YouTube и линкове за това, как блокчейн веригите и BitCoin работят. Запознал я и с Бьорн Биерке. Отнело й три месеца да разбере цялата информация, но накрая въпросите започнали да се заформят в главата й. Когато попитала няколко пъти екипа на OneCoin дали компанията има блокчейн, той винаги й отговарял, че \"няма нужда да знае това“, но когато тя продължила да настоява, те и дали следния отговор: \"ОК, Джен, те не искат да издават много информация, за да не се случи нещо с мястото, където държат блокчейн веригата. Плюс това, като приложение то не се нуждае от сървър зад него. Така че нашата блокчейн техонология е SQL сървър с база данни.“\r\nМладата жена изтръпнала. Тя вече знаела достатъчно за да осъзнае, че SQL сървър означава, че покачващата се цена на OneCoin не зависи от продажбите, а от седнал зад бюрото си мениджър, който я променял ръчно.\r\nНо въпреки че Джен МакАдамс вижда истината, много други още са заслепени. Доктор Ружа продължава да пътува по света и да продава идеите си – от Макао до Дубай и Сингапур. Инвеститорите не спират да наливат пари, а доктор Ружа ги харчи – за скъпи апартаменти в София и Созопол, за огромна яхта, където певицата Биби Рекс прави частен концерт през 2017 година.\r\nНо проблемите чукали на вратата. Денят, в който инвестираните пари трябвало да се превърнат в печалба, бил отлаган. Всичко щяло да бъде обяснено на събиране в Лисабон  през октомври 2017 година. Ружа обаче не се появила. Един от делегатите заявил, че тя била на път и нямат идея, защо не се появява.\r\nОфисът на OneCoin в България също нямали информация. Появили се съмненията, че е отвлечена или убита. Но всъщност потънала вдън земя. Документи, публикувани по-рано тази година, показват, че на 25 октомври 2017, две седмици след събитието в Лисабон, тя се е качила на борда на самолет на Ryanair от София до Атина. От тогава никой не е чувал нищо за нея.\r\nТрудно е да се каже колко пари са били инвестирани в OneCoin. Според документите изпратени на BBC, става дума за 4 милиарда евро. А според слуховете, може би става дума за повече от 15 милиарда евро.\r\nХората казват \"следвай парите\", но парите на измамниците трудно могат да се проследят. Според експерта Оливър Булу те така структурират своите банкови акаунти, че сякаш активите им изчезват.\r\n\"Те все още съществуват. Можеш да видиш как измамниците си купуват политическо влияние, яхти, коли. Но когато някой тръгне да ги търси – дали журналист или полицай, те са невидими“, обяснява той. Не е изненада, че структурата на OneCoin е изключително сложна. \r\nДжейми Бартлет взима за пример имота на компанията в София, който е закупен от компания, наречена One Property. Тя е собственост на друга компания - Risk Ltd. А Risk Ltd е собственост на... Ружа Игнатова.  После е прехвърлена на панамец и е управлявана от компания наречена Peragon, която пък е собственост на Artefix, а тя – собственост на майката на Ружа - Веска. През 2017 година  Artefix е продадена на неизвестен 20-годишен мъж.\r\nВ продължение на няколко месеца френският журналист Максим Гримбер се опитва да проследи корпоративната работа на OneCoin, като събра колкото се може повече имена на фирми и данни за банкови сметки. Сред тях има много компании със седалище във Великобритания.\r\n\"Британските компании са най-честият избор. Те лесно се основават и изглеждат напълно легитимни“, обяснява Оливър. След като веднъж основеш компания, никой не проверява каква информация предоставя тя. Те не попълват кой е ръководителят й, какви са приходите и разходите й.\r\n\"Това е незаконно. Това е анонимна компания, толкова анонимна, колкото всичко, което можеш да купиш на Сейшелите и Маршалските острови“, казва Оливър.\r\n\r\nСпоред Бьорн Биерке Ружа Игнатова не е очаквала да стигне толкова далеч. Хората, замесени в това още от самото начало му казали, че никога не е трябвало OneCoin да се превърне в измама за милиарди долари. Тя се е опитала да закрие компанията, но \"тъмните сили\"“ не й позволили.\r\n\"След като OneCoin започнал да надминава 10 млн., 20 млн., 30 млн., нещо се случило. Тя не можела да го спре. Мисля, че е била толкова уплашена през пролетта на 2017 година, че е решила да се откаже“, казва Биерке.\r\nМного хора свидетелстват, че доктор Ружа и брат й Константин Игнатов, който управлява OneCoin след нейното изчезване, са били замесени с още по-влиятелни хора. Имената им обаче не се споменават, защото свидетелите се страхуват, че излагат живота си на риск. Департаментът по правосъдието на САЩ също потвърждава, че \"Игнатови са имали връзка със значими играчи на сцената на организираната престъпност в Източна Европа“.\r\nНа 6 март 2019 година ФБР арестува Константин Игнатов. Обвинения за измама и пране на пари са повдигнати и срещу Ружа. Невероятно, но факт – дори и след това, OneCoin продължава да функционира, а хората продължават да инвестират в нея. И макар когато  Бартлет посещава България, имението на Ружа да е заключено, офисът на компанията е потънал в работа.  До преди седмица, той остава активен. На 21 ноември, нова доза мебили и техника са изнесени от него.\r\n \r\n\r\nИнвеститорите казват, че изпитват страх, че ще пропуснат следващото голямо нещо. Те са изпитвали завист към печелившите от BitCoin и са мислили, че OneCoin е техният шанс. Много са привлечени от самата Ружа Игнатова, от нейните дипломи, корицата й във Forbs. Дипломите й са истински. Корицата обаче не е истинска – тя е платена реклама във Forbs Bulgaria, но щом откъснеш истинската корица – списанието изглежда правдоподобно. \r\nНо не е само страхът нещото, което ги е мотивирало. Когато Джен инвестирала своите пари й било казано, че тя вече е част от едно семейство. Присъединява се и в група в Whatsapp, която си има собствен \"лидер“ и се ръководи от офисите в София. \"Лидерът“ подготвял всички добре за срещата им с \"хейтърите“.\r\n\"Така ги наричаха – хейтъри. Биткойнърите бяха хейтъри. Казваха ни да не вярваме на нищо от „външния свят“. Дори и на Google. Ако кажеш и едно негативно нещо – значи нямаш място в групата“, разказва Джен.\r\nПроф. Айлийн Баркър от Лондонското училище по икономика, която е прекарала години в проучвания на групи като сциентолозите, казва, че има прилики между OneCoin и месианските култове от последното хилядолетие,  където хората вярват, че са част от нещо голямо, което ще промени света - и без значение какви са доказателствата, след като веднъж са станали част от това, им е много трудно да признаят, че грешат.\r\n\"Особено когато предсказанието не се сбъдне – тя вярват още по-силно. Най-вече, ако не са инвестирали само пари, но и вяра, репутация, интелектуален труд. Мислят си - нека изчакаме още малко“, обяснява Баркър.\r\nВ един идеален свят властите биха спрели хората от това да инвестират в OneCoin. Но сега те не могат да направят нищо, тъй като криптовалутите са нещо прекалено ново. Единственото, което във Великобритания успяват да направят, е да пуснат предупреждение още през 2016 година.\r\n\"Гражданите да внимават с търгуването на OneCoin”, пишат те. Година по-късно премахват предупреждението от сайта си.\r\nСпоред тях, то е седяло прекалено дълго. Според онези, вярващи в култа OneCoin – това е доказателство, че Великобритания вече е приела криптовалутата за легитимна. Две години властите на Острова разследват компанията. Фактът, че оперира интернационално обаче не им помага.\r\n\"Компаниите и физическите лица, които стоят зад OneCoin, са базирани извън юрисдикцията на Обединеното кралство. Не успяхме да идентифицираме активи, базирани в Обединеното кралство, които биха могли да бъдат използвани за компенсиране на инвеститорите от страната“, заключват те.\r\n\r\nОсвен омагьосаните хора с възможности, които искат още по-бързи приходи, в измамата се включват и отчаяни хора от страните от Третия свят. През 2016 тодина 22-годишният Даниел Лиенхард от Уганда събира последните си 250 долара, за да си купи стартов пакет от OneCoin.  За да събере цялата сума, той взима последните три останали кози на семейството си и ги продава.\r\n\"Нямахме друг избор“, казва той. Инвеститорите в OneCoin с подобни истории като неговата не са малко.\r\nВ Европа приходите започнали да намаляват с времето. Но в Африка, Близкия Изток и Индия тенденцията била друга. Хората продавали всичко, което могат – дори и къщите си, за да инвестират в OneCoin. Но парите от инвестициите им така и не се появили. \"Нямаме вече надежда“, казват те.\r\n\r\nКогато Джейми Бартлет започва разследването си, все още никой не знае накъде е поела Криптокралицата след като е кацнала в Атина. Някои твърдят, че тя притежава руски и украински паспорти, които й позволяват да пътува между Русия и Дубай. Не е изключено нейните \"съюзници с власт“, да я укриват някъде в България. А може и да се разхожда свободно след пластична операция, която прикрива идентичността й напълно.\r\n\"Някой ми каза, че тя е в Лондон. Други твърдят, че е умряла, което също е възможно“, пише  Бартлет.  Той се свързва с частния детектив Алън Маклийн, който е категоричен, че има нещо много важно, върху което трябва да се съсредоточим – начинът й на живот преди OneCoin.\r\n“Кои са били приятелите й преди това? Какъв е бил начинът и на живот? Какво е било семейството й?“, казва Маклийн. Друг съвет, който дава е журналистите да разберат къде е била тя с яхтата си.\r\n\"Трябва да свалим GPS-а от нея“, насърчава той.\r\nМакар и да е нелегално, той не се шегува. След това ги съветва да проверят какви модели яхти са купувани в Атина малко след като Ружа е пристигнала там от София.\r\n\"Според мен тя се движи някъде около Средиземно море“, предполага детективът.\r\nНяколко седмици по-късно се появява и с истински доказателства. Негови колеги, също частни детективи, му пращат снимки на Ружа от скъпи ресторанти в Атина. Служителите в тези ресторанти потвърждават и пред тях, и пред Бартлет, че Криптокралицата е била техен клиент.\r\n\r\nМалко по-късно се появява и друга следа. Бартлет посещава събитие на OneCoin в Букурещ, където се лее скъпо шампанско, а гостите го гледат подозрително. По-късно разбира, че доктор Ружа е била точно под носа му – в същата зала, но леко променена от лека пластична операция. А навярно, за да се движи толкова свободно из Европа, тя притежава и фалшив паспорт.\r\nСлед това журналистът подхваща друга следа – в миналото Ружа най-често се появява във Франкфурт. Дори дъщеря й живее там. Бартлет отива на място, за да разследва старите адреси на Ружа в германският град, но не открива нищо. Няколко дни по-късно получава обаждане от доверен източник, чието име не споменава. Оказва се, че е прав.\r\n\"Да, тя прекарва много време във Франкфурт. Просто трябва да откриете къщата и ще откриете нея“, казва му той.\r\nНа 5 ноември 2019 година братът на Ружа, Константин, заявява пред съда, че тя го е омаяла със същите думи, с които и инвеститорите – че онези, които не й вярват са хейтъри. После изчезнала с \"голям паспорт“, тъй като се страхувала, че някой от приближените й ще я издаде на ФБР.\r\nOneCoin продължава да отрича обвиненията.\r\n\"Нашите клиенти, нашите партньори и нашите адвокати успешно се борят с тези клевети по целия свят и сме сигурни, че нашата визия за нова система,  основана на базата на финансова революция, ще бъде установена“, казват от компанията.\r\nОще от самото начало, доктор Ружа знае, че ще има достатъчно отчаяни или алчни хора, които да заложат на OneCoin. Тя е наясно, че истините и лъжите трудно се различават, когато има толкова много информация онлайн. Знае и че властите, полицията и медиите трудно ще разберат какво се случва. И най-важното от всичко – тя правилно предвижда, че когато те най-накрая разберат какво се случва, тя ще е изчезнала... Заедно с всичките пари!\r\n ", "date": "2019.11.25", "title": "Детективи по следите на Ружа Игнатова. Засичана е в Атина, Букурещ..."}
{"url": "https://www.dnes.bg/kino/2019/11/25/zamryznaloto-kralstvo-2-specheli-127-mln-dolara-pri-debiuta-si.430717", "text": "Втората част на анимацията \"Замръзналото кралство\" реализира 127 милиона долара през дебютния си уикеннд на екран и оглави бокс- офис класацията на Северна Америка. \r\nВ международния бокс- офис детското филмче реализира 350 милиона долара и постави нов рекорд за най- касов глобален дебют за анимация. Филмът стана и най- касов дебют за продукция на \"Уолт Дисни Анимейшън Стюдиос\". \r\n\"Замръзналото кралство 2\" се появи на екран в седмицата преди Деня на благодарността. От Дисни очакват силен втори уикенд. Оригиналната анимация \"Замръзналото кралство\" излезе 2013 година през празничния уикенд за Деня на благодарността и спечели 93 милиона долара през първите си пет дни на екран, припомнят агенциите.\r\n                    \n                    \n                \n                \n                \n                \"Замръзналото кралство\" бързо се превърна в сензация сред малки и големи. Филмът в продължение на 17 седмици се задържа в Топ 10 на бокс-офиса. От продажбата на билети по света реализира 1,3 милиарда долара. Анимацията спечели две награди \"Оскар\"- за най- добра анимация и оригинална песен за любимото парче на всички фенове, \"Let It Go\". Доскоро \"Замръзналото кралство\" оглавяваше класацията за най- касови анимации, преди да излезе римейка на \"Цар Лъв\". \r\nНяма да е лесно за втората част да постигне глобалния успех на оригиналната продукция. \"Оригиналната продукция вдигна летвата високо, но преодоляването й не е невъзможно\", смята Катлийн Таф от \"Дисни\", съобщиха от БТА. До този момент оценките и коментарите за втората част са позитивни. Данните показват обаче, че зрителите и професионалистите оценяват оригиналната продукция по- високо. \r\nФилмът на Джеймс Манлог \"Пълно ускорение\" с Крисчън Бейл и Мат Деймън е на втора позиция с приходи от 16 милиона долара. След него в класацията се нарежда \"Хубав ден в квартала\" с Том Ханкс и Матю Рис с 13,5 милиона долара.\r\nДругите две места в челната петица са взети от филмите \"21 моста\" с продажба на билети от 9,3 милиона долара и \"Битката за Мидуей\" с продажба на билети от 4,7 милиона долара.   \n\r\n ", "date": "2019.11.25", "title": " \"Замръзналото кралство 2\" спечели 127 млн. долара при дебюта си"}
{"url": "https://www.dnes.bg/index/2019/11/25/senzacionna-krajba-otmyknaha-cennosti-za-1-mlrd-ot-griunes-geviolbe.430734", "text": "\nСкъпоценности с предполагаема стойност един милиард евро са били откраднати през изминалата нощ от музея \"Грюнес Гевьолбе\" в Дрезден. Сензационният грабеж е засегнал историческата част от колекцията, където се съхраняват бижута и други ювелирни изделия, както и особено ценни произведения на изкуството, пише .\n\r\nСпоред \"Билд Цайтунг\", плячката на крадците се състои главно от накити, диаманти и други скъпоценни камъни. Помещенията на музея са охраняват изключително строго, но \"Билд\" пише, че в 5 часа тази сутрин крадците са успели да прекъснат електрозахранването и да проникнат в музея, без да задействат алармените системи.\n                \n                \n                \r\nВестникът пише още, че една от контролните камери е заснела \"много дребни на ръст\" извършители, които се промъкнали вътре през един прозорец. Засега тези медийни информации не са потвърдени официално, а полицията не съобщава никакви подробности. \r\nМинистър-председателят на провинция Саксония Михаел Кречмер, който веднага се отправи към местопрестъплението, заяви, че е потресен от това престъпление.\n\r\nМузеят \"Грюнес Гевьолбе\", който е нещо като съкровищница и дарохранителница, е създаден в периода 1723-1730 от саксонския курфюрст Август II Силни. Днес музеят има две различни колекции. Историческата се намира в партерните помещения на замъка, които са възстановени в оригиналния си вид.\n\r\nНа горния етаж е новата част от колекцията, където са изложени отделни скъпоценни предмети. Една от най-важните скъпоценности на колекцията, \"Зеленият диамант\", в момента е изложена в нюйоркския музей \"Метрополитън\". Този 41-каратов диамант с необичаен естествен цвят, е бил украса за шапка.\r\n   ", "date": "2019.11.25", "title": "Сензационна кражба: Отмъкнаха ценности за €1 млрд. от \"Грюнес Гевьолбе\" ! "}
{"url": "https://www.dnes.bg/obshtestvo/2019/11/25/ananiev-za-pochinaloto-3-godishno-dete-rano-e-za-izvodi.430740", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         До края на седмицата се очаква да бъде готов окончателният доклад по случая с починалото 3-годишно дете\", заяви здравният министър Кирил Ананиев. По думите му едва тогава ще могат да се правят изводи, предаде Bulgaria ON AIR. \n\r\n\"Очаквам 4 протокола от специалисти и експерти в трите болници и от общопрактикуващия лекар\", заяви Ананиев.\n\r\nДетето почина в \"Пирогов\", след като му беше отказано лечение в други две болници. Министърът изрази притеснение, че случаят насажда напрежение между лекари и пациенти. По случая се изказа и премиерът Бойко Борисов, който поиска отстраняването на всички директори на болници и медици, замесени в случая. \"Само плащаме, а ефектът е разплакани родители при мен\", заяви Борисов.\r\n                    \n                    \n                \n                \n                \n                Починалото момченце е било заведено първо в столичната педиатрична болница. Според родителите лекарите не им обръщат внимание, а състоянието на детето се влошавало.\n\r\nРешават да отидат в болница \"Лозенец\", където ги връщат за домашно лечение. Детето продължавало да се влошава, родителите се върнали отново в педиатричната болница и чакали 2-3 часа, преди то да бъде хоспитализирано, тъй като нямало свободни легла. Свидетел също потвърждава техните думи.\n\r\nВ края на деня момченцето е откарано в \"Пирогов\", където почива. Според аутопсията причина за смъртта му е двустранна пневмония.\n\r\n ", "date": "2019.11.25", "title": "Ананиев за починалото 3-годишно дете: Рано е за изводи!"}
{"url": "https://www.dnes.bg/akoshtete-vqrvaite/2019/11/25/puskat-na-tyrg-pismo-na-ainshtain-s-teoriiata-na-vsichko.430730", "text": "Писмо на Алберт Айнщайн, описващо подробно доказателство относно усилията на именития учен да открие \"Теорията на всичко\", ще бъде предложено на търг в Ерусалим следващия месец, предаде ДПА.\n\n\r\nАукционът ще бъде организиран от тръжна къща \"Кедем\" на 3 декември. Стартовата цена на писмото ще бъде 20 000 долара.\n\r\nВ писмото си, изпратено през юни 1950 г. до математика Ернст Габор Строс, Айнщайн отговаря на критиките му към неговата работа. Писменият документ предлага поглед и към текущата работа на двамата учени. Строс е бил сътрудник на Айнщайн в периода между 1944 и 1948 г. Двамата имат три съвместни публикации, пише БТА. \n                    \n                    \n                \n                \n                \n                \r\n\"Това е исторически артикул с изключителна стойност\", се посочва в изявлението, направено от Мерон Ерен, съсобственик на аукционната къща.\n\r\nПисмо на Айнщайн от 1954 г., в което отличеният с Нобелова награда за физика учен споделя възгледите си за Бог и религията, беше продадено на търг в Ню Йорк през 2018 г. за близо 3 милиона долара, припомня агенцията.", "date": "2019.11.25", "title": "Пускат на търг писмо на Айнщайн с \"Теорията на всичко\""}
{"url": "https://www.dnes.bg/obshtestvo/2019/11/25/kontraprotest-v-zashtita-na-simeonov-tozi-pyt-ne-e-sam.430749", "text": "\nМайките на деца с увреждания от \"Системата ни убива\" готвят протест и тази вечер с искане за оставката на лидера на НФСЛ Валери Симеонов като зам.-председател на НС, но този път срещу тях има и контрапротест. \r\n\r\nПредставители на три браншови организации се събраха пред сградата на парламента в защита на Валери Симеонов. \n\n\n Сред тях са асоциация \"Българска домашна ракия\" и Асоциация на българските търговци, производители, вносители и превозвачи на горива.\r\n\r\nТе са убедени, че е единственият политик, който ги е защитавал, когато са имали проблеми, е именно Симеонов. \r\n\r\nДовечера ще се проведе и демонстрацията на майките, които обявиха, че ще излязат на автошествие.\r\n ", "date": "2019.11.25", "title": "Контрапротест в защита на Симеонов, този път не е сам "}
{"url": "https://www.dnes.bg/obrazovanie/2019/11/25/studenti-na-vuzf-zasadiha-dryvcheta-v-novata-gora-na-sofiia.430744", "text": "\nС много ентусиазъм студенти от бизнес университета Висше училище по застраховане и финанси (ВУЗФ) се включиха в засаждането на Новата гора на София. През уикенда първокурсници и второкурсници от университета засадиха над 60 дръвчета и си обещаха през пролетта да се върнат пак, за да продължат мисията си.\r\n\r\nИнициативата по засаждането на дръвчета е на Столична община, а целта й е да се създаде нова гора в София. \r\n\r\nАмбициите, които еко кампанията си поставя, е да се засадят и отгледат над 125 000 броя ароматни дървета на 225 дка площ в ж.к „Суходол“. \r\n ", "date": "2019.11.25", "title": "Студенти на ВУЗФ засадиха дръвчета в Новата гора на София"}
{"url": "https://www.dnes.bg/notifikacii/2019/11/25/kradec-vilnee-v-stolichniia-kv-vrybnica-svi-10-bona.430747", "text": "58-годишен мъж е задържан за кражба на 10 000 лева от жилище в кв. „Връбница“ в София. Това съобщиха от пресцентъра на МВР. \n\r\n\r\nВ рамките на образувано досъдебно производство служители на Девето РУ са събрани доказателства, че в края на месец март тази година мъжът е откраднал от дома на 83-годишен жител на кв. „Връбница“ сумата от 10 000 лева.\r\n\r\n58-годишният е с криминални регистрации в полицията и осъждан. С прокурорско постановление е привлечен като обвиняем и мярката му за задържане е удължена за срок до 72 часа. Работата по случая продължава под наблюдението на Прокуратурата.", "date": "2019.11.25", "title": "Крадец вилнее в столичния кв. \"Връбница\", сви 10 бона"}
{"url": "https://www.dnes.bg/stranata/2019/11/25/vodata-okolo-aladja-manastir-e-negodna-za-piene.430699", "text": "Негодна за пиене е водата в района на Банова чешма и Аладжа манастир край Варна, съобщава Регионалната здравната инспекция в града.\r\n\r\nПо този повод от инспекцията са издали предписание до кмета на Община Варна да се постави трайна маркировка с надпис „Водата е негодна за пиене“, пише Агенция „Фокус“. \r\n\r\nОт изследването на питейната вода става ясно, че тя не отговаря на Наредба №9, предназначена за питейно-битови цели. В местността Банова чешма е установено отклонение по колиформи и ешерихия коли а в чешма в района на Аладжа манастир има отклонения по показател ентерококи.", "date": "2019.11.25", "title": "Водата около Аладжа манастир е негодна за пиене "}
{"url": "https://www.dnes.bg/notifikacii/2019/11/25/kraiat-na-politicheskite-reklami-v-internet-e-blizo.430702", "text": "След като Google затегне правилата за политическа реклама, то политически реклами ще има, но те няма да бъдат насочвани спрямо конкретни политически интереси и нагласи. Това каза Йоан Запрянов, технологичен журналист, в ефира на .\n\r\n„От Google няма да проверяват кое е вярно и кое е невярно. Спират всичко, което може да бъде насочено според това ти като потребител дали имаш леви или десни разбирания. Това е опит да бъдат демотивирани самите политически кампании да се насочват към интернет мрежите“, каза още той.\n\r\nСпоред госта интернет мрежите са големият губещ, защото до преди 5 години голямата част от света е гледала на технологичните компании като нещо задължително добро, но се оказва, че технологията може да манипулира.\n                \n                \n                \r\n„Всеки кандидат може да напише една абсолютно персонализирана покана, да изпраща фалшиви послания и да играе с емоциите“.\n\r\nЗа него правилният подход  за решаването на проблема е същият като този на Facebook. „От Facebook дават възможност на всичко да бъде рекламирано, като тези реклами могат да бъдат докладвани от потребителите“\n\r\nЗапрянов сподели, че Google затварят клапана, но не го спират изцяло, Twitter спират напълно политическите реклами, а Facebook са тоталната противоположност.\n\r\n„Дори да се пуска фалшива информация, от Facebook няма да спират рекламите, които идват от политически кандидати и кампании“, обясни още технологичният журналист\n\r\nЙоан Запрянов е на мнение, че не съществува ситуация, в която да няма губещи. \"Всички се опитват да стигнат до ситуация, в която губят най-малко\".\n\r\nЦелия разговор с Йоан Запрянов вижте по .", "date": "2019.11.25", "title": "Краят на политическите реклами в интернет е близо?"}
{"url": "https://www.dnes.bg/obshtestvo/2019/11/25/pobedi-raka-poluchi-nai-goliamoto-darenie-v-bitkoini-u-nas.430762", "text": "Фондация \"Победи рака\" получи дарение в размер на 55 000 лв. от фондация \"Битхоуп\", която чрез платформата си bithope.org използва криптовалута за финансирането на различни каузи в сферата на здравеопазването, образованието и технологичните иновации. \n\r\nДарението от 3.6105 биткойна е направено от един от най-авторитетните покер портали в САЩ, използващи криптовалута. Средствата са събрани чрез благотворителни онлайн турнири, провеждани през октомври - Световният месец за борба с рака на гърдата. \n\r\n\"Изключително благодарни сме за доверието, което ни се гласува. Във време, в което животът ни се случва в паралелен дигитален свят, виждаме как с наличието на добра воля и социална отговорност печалбите от един виртуален спорт могат да помогнат на десетки реални хора в битката за собствения им живот. Парите от дарението ще бъдат вложени в национална кампания за профилактични прегледи за рак на гърдата, която ще се проведе през 2020 г.\", сподели д-р Полина Лъжанска, председател на \"Победи рака\". \n                    \n                    \n                \n                \n                \n                \r\nЕкипът на \"Битхоуп\" избра да пренасочи дарението към младата българска фондация вдъхновен от успеха на маратона Race for the Cure. Най-голямото благотворително събитие за жени с рак на гърдата в света се проведе за пръв път у нас на 29 септември и събра на стартовата линия в столичния Южен парк близо 6000 души. София бяга заедно с представители на още 16 европейски столици, сред които Рим, Атина и Прага, благодарение на CancerCare.bg – създадената от лекари платформа за онкологични заболявания на „Победи рака“.\n\r\n\"Това е най-голямото дарение в биткойни на територията на България до момента. Не бих се учудил ако това е и европейски рекорд. Повече от щастливи сме, че за поредна година успяваме да докажем, че криптовалутите могат да бъдат използвани не само спекулативно, но и за осъществяването на благотворителна дейност. Пълната прозрачност, ниските такси и бързите международни трансфери са само някои важните им преимущества. Благодарни сме на фондация \"Победи рака\", за това, че проявиха готовност да изпробват този иновативен метод за финансиране. Надяваме се да продължим да помагаме както на тях, така и на други организации, които възприемат благотворителността не като бизнес, а като начин безвъзмездно да правиш добро\", споделя Владислав Драмалиев, основател и директор на фондация \"Битхоуп\".", "date": "2019.11.25", "title": "\"Победи рака\" получи най-голямото дарение в биткойни у нас"}
{"url": "https://www.dnes.bg/world/2019/11/25/vzeha-licenza-na-uber-v-london-kompaniiata-shte-objalva.430745", "text": "Днес Лондонския транспортен регулатор не поднови лиценза за дейност на Uber, предадоха световните агенции.\r\nТранспор фор Лондон (Transport for London- TfL) е организацията, която отговаря за транспорта в британската столица. Организацията каза, че няма да поднови лиценза на Uber, защото компанията е допуснала нарушения, с които е изложила пътниците на риск, отбелязва Асошиейтед прес.\r\nЛицензът на компанията изтича днес, но те обещаха да обжалват решението. Имат 21 дни срок за обжалване. Компанията има право да продължи работа докато тече обжалването.\r\nТранспорт фор Лондон смята, че Юбър не отговаря на изискванията в момента. От Uber смятат, че решението е \"необичайно и неправилно\".\r\n                    \n                    \n                \n                \n                \n                През 2017 година Uber също имаха проблем с подновяването на лиценза заради пропуски в докладването при сериозни нарушения и при проверка на шофьорите.\r\nПрез 2018 година компанията беше подложена на изпитателен 15- месечен лиценз, който изтече този септември.\r\nПрез септември Транспорт фор Лондон удължи лиценза на Uber с два месеца и увеличи изисканията относно превоза, застраховките и документите на шофьорите. \n\r\n ", "date": "2019.11.25", "title": "Взеха лиценза на Uber в Лондон, компанията ще обжалва"}
{"url": "https://www.dnes.bg/notifikacii/2019/11/25/incident-v-arsenal-tri-jeni-sa-postradali.430755", "text": "Инцидент е възникнал в оръжейния завод \"Арсенал\" в Казанлък.\r\n\r\nСпоред очевидци в района е чут и взрив.\r\n\r\nТри жени са с изгаряния след инцидента, съобщиха за БНР от МВР. \r\n\r\nСигналът е получен 5 минути преди 14 часа.\r\n\r\nНа място са изпратени екипи на пожарната и линейки. \r\n\r\nКъм момента няма яснота за състоянието на пострадалите, които са откарани в болница.\r\n\r\nПо непотвърдена информация става дума за пожар възникнал в завода. \r\n\r\n ", "date": "2019.11.25", "title": "Инцидент в \"Арсенал\", три жени са пострадали "}
{"url": "https://www.dnes.bg/politika/2019/11/25/vlastta-pogna-airbnb-i-booking-iska-kategorizacii-na-jilishtata.430758", "text": "Със законови промени  Менда Стоянова от ГЕРБ, която е и председател на бюджетната комисия в парламента и лидерът на НФСБ Валери Симеонов, взеха на мушка временното отдаването под наем на жилища и части от тях. \n\r\nСвободното краткосрочно предлагане на стаи и апартаменти за гости, които не са изрично сертифицирани като места за настаняване според Закона за туризма, в платформи като Booking.com, Airbnb, Expedia, в социалната мрежа Facebook т.н., да бъде забранено и санкционирано, предлагат те. \n\r\nДвамата са автори на поправката, внесена между първото и второто четене на бюджета за следващата година като с нея се предвижда  изменение в Закона за туризма. \n                    \n                    \n                \n                \n                \n                \r\nС него се въвежда категоризация за имотите, отдавани под наем чрез електронни платформи като Airbnb, Booking, Facebook.\n\r\nЦелта е те да са с категория както хотелите и къщите за гости.\n\r\nЕдин от тестовете за промени в закона, които депутати ще обсъдят гласи, че онлайн могат да се предлагат туристически услуги само за категоризирани места за настаняване, включително чрез електронна платформа, която свързва потребители на туристически услуги и лицата, които ги предоставят. \n\r\nЗа да бъдат сертифицирани като такива се подава декларация-заявление до кмета на общината, в която е имотът, припомнят в мотивите си вносителите. \n\r\nИма изисквания за поставяне на табели, обявяване на тарифи, такса на легло. \n\r\nСобствениците на имотите, които сега се отдават временно под наем, ще има три месеца след влизането в сила на закона да изпълнят новите условия. В противен случай ги грози глоба от 500 до 5 хил. лв., а за еднолични търговци и юридически лица от хиляда до 10 хил. лв.", "date": "2019.11.25", "title": "Властта погна Airbnb и Booking, иска категоризации на жилищата"}
{"url": "https://www.dnes.bg/muzika/2019/11/25/viktoriia-mullova-shte-sviri-v-zala-bylgariia.430750", "text": "Софийска филхармония представя концерт с виртуозната цигуларка Виктория Муллова. Тя ще изпълни Концерт за цигулка от Шостакович под диригентската палка на маестро Найден Тодоров на 2 декември.\r\nРодена в бедно семейство, Виктория осъзнава любовта си към цигулката в ранна детска възраст. Завършва Московската консерватория, а оргомния ѝ талант е причината властите в Съветския съюз да ѝ разрешат да участва в конкурса „Сибелиус“ в Хелзинки през 1980 г., откъдето си тръгва с първа награда.\r\nТри години по-късно Виктория Муллова оставя цигулката си Страдивариус, собственост на Съветския съюз, на леглото си във финландски хотел и бяга на запад. Муллова заживява в Лондон, а таланта и целеустременността ѝ я извеждат на най-големите световни сцени, работи с най-известните солисти и най-добрите оркестри в цял свят. Музикалната ѝ интелигентност и смелата, ясна визия, с която свири, позволяват на музиката да достига директно до сърцата на слушателите. Днес Виктория Муллова е позната в цял свят като цигулар с изключителна гъвкавост и музикална цялост.\r\n                    \n                    \n                \n                \n                \n                Последните новини около голямата цигуларка са свързани с турнето ѝ в Австралия и Нова Зеландия, а отзивите за концертите там включват определения като брилянтни, забележителни, наситени с музика, впечатляващи и завладяващи.\r\nКонцертът на Софийската филхармония на 2 декември със солист Виктория Муллова, включва още две произведения, които ще изпълни националния ни филхармоничен оркестър с диригент Найден Тодоров – рапсодия \"Вардар\" на Владигеров и \"Жар птица\", редакция 1919 година, на Стравински.", "date": "2019.11.25", "title": "Виктория Муллова ще свири в зала \"България\""}
{"url": "https://www.dnes.bg/blizak-iztok/2019/11/25/izrael-ekspulsira-predstavitel-na-human-rights-watch.430763", "text": "Директорът на организацията Human rights watch за Израел и палестинските територии Омар Шакир бе експулсиран днес от Израел, предаде Франс прес.\n\r\nШакир е експулсиран по обвинение, че подкрепя кампания за бойкот на Израел.\n\r\nИзраелските власти забраниха достъпа до територията на Израел на чуждестранни граждани, обвинени, че подкрепят кампанията за бойкот, спиране на инвестициите в Израел и налагане на санкции срещу еврейската държава. Според израелското министерство на стратегическите въпроси Шакир, който е американски гражданин, е първият експулсиран във връзка с приетата преди две години мярка.\n\r\nВластите отказаха да подновят визата на Шакир в края на миналата година. След серия от обжалвания, в началото на този месец израелският Върховен съд даде зелена светлина за неговото експулсиране.\n                    \n                    \n                \n                \n                \n                \r\nНе си спомням за друга демокрация, която да е блокирала достъпа на представител на \"Хюман райтс уоч\", заяви директорът на организацията Кенет Рот.\n\r\nОмар Шакир сравни експулсирането си от Израел с отношението, с което се е сблъскал, докато е бил в страни като Египет, Сирия и Бахрейн. Human rights watch увери, че той ще продължи работата си за организацията, но извън Израел.\n\r\nЕвропейският съюз разкритикува решението на израелските власти за Шакир, а ООН предупреди през май, че в Израел правозащитниците имат все по-ограничено поле за действие, отбелязва Франс прес.\n\r\nСъединените щати изразиха силното си противопоставяне срещу кампанията за бойкот на Израел и в същото време заявиха, че насърчават свободата на изразяване.", "date": "2019.11.25", "title": "Израел експулсира представител на Human rights watch"}
{"url": "https://www.dnes.bg/index/2019/11/25/kak-amerikancite-prieha-priumicata-na-mysk-cybertruck.430756", "text": "За показания само преди дни електрически пикап на Tesla говори целият свят, но за бъдещето на Cybertruck най-важно ще бъде отношението на клиентите в САЩ. Как приемат новия модел в родината му, разкриват експертите от компанията за проучване на общественото мнение PartCatalog.com. \n\n\n\r\nЗа основа са били използвани отзивите в една от попуярните социални мрежи - Twitter, в първите 24 часа след премиерата на автомобила. Експертите са проучили повече от 100 000 туита с хаштаг  #cybertruck. Оказва се, че реакцията \"Аз ненавиждам това\" преобладава в 31 щата, докато в 19 пикапът е получил по-голямо одобрение.\n\r\nНай-благожелателни си остават жителите на северно-източните щати и Западното крайбрежие. По правила, това са тези пазари, на които преобладават товарните машини - Луизиана, Алабама, Юта, Уайоминг, Колорадо, Мисури и др. Добри думи по свой адрес Tesla Cybertruck получава също от от жителите на Калифорния, Невада, Орегон и Вашингтон, докато на обратното мнение са хората от Монтана, Аляска, Тексас, Ню Мексико, Флорида, Мейн и др.\r\n                \n                \n                \r\n ", "date": "2019.11.25", "title": "Как американците приеха приумицата на Мъск Cybertruck? "}
{"url": "https://www.dnes.bg/obrazovanie/2019/11/25/su-sv-kliment-ohridski-sred-pyrvite-1000-v-sveta.430739", "text": "\nСофийският университет \"Св. Климент Охридски\" продължава да бъде на първо място в най-много професионални направления в националната рейтингова система на висшите училища. СУ запази и позициите си в световните рейтингови класации на университетите и е единственият български университет в първите 1000 висши училища в световните класации, каза ректорът на Софийския университет проф. Анастас Герджиков на академичното тържество за патронния празник на висшето училище, цитиран от БТА.\n\r\nПразникът започна с тържествена литургия, която ще бъде отслужена в параклиса на Богословския факултет от Варненския и Великопреславски митрополит Йоан.\n                    \n                    \n                \n                \n                \n                \r\nСлед службата литийно шествие се отправи към паметника на Св. Кл. Охридски, къдетобеше  поднесен венец от академичния съвет на университета начело с ректора.\n\r\nСпоред проф. Герджиков СУ е в първите 4% на световните университети, а в някои направления е в първите 2%.\n\r\nПродължаваме да разкриваме нови специалности и да обновяваме ежегодно учебните планове и програми. СУ предлага образование в 119 специалности за бакалавър след средно образование, както и в над 400 магистърски програми. \n\r\nБроят на новоприетите студенти в бакалавърските и в магистърските програми през последните години се запазва, като сега студентите в СУ са над 20 600, а 1115 от тях са чуждестранните студенти, каза проф. Герджиков. \n\r\nТой подчерта, че СУ е лидер и в докторантското обучение и предлага най-много акредитирани докторски програми в страната - 184. Пет нови докторски програми са в процедура за одобрение, а общо докторантите в СУ са 933.\n\r\nСертификатът по български език от Департамента за езиково обучение на СУ се признава за балообразуваща оценка във висшите училища за българите от чужбина и е включен в програмата \"Печат за двуезичност\" вече в 11 американски щата, информира ректорът. Той припомни, че СУ има шест кариерни центъра, има издателство, четири музея, има също университетски медии и театър, ботанически градини и университетски библиотеки.\r\nСофийският университет продължава да е водещият университет в България по научни публикации, каза проф. Герджиков и добави, че седем от 15-те най-цитирани български учени са от СУ. СУ има и най-много успешни проекти по програмата \"Хоризонт 2020\" и участва в трите центъра за върхови постижения в страната, отчете ректорът. Той отбеляза, че СУ изпълнява сега над 300 научни проекти. \n\r\nСУ е един от най-успешните университети в Европа в студентската и преподавателската мобилност, и сега имаме действащи над 700 договора с над 400 университета от 32 европейски държави, информира проф. Герджиков. Той заяви, че Софийският университет постига всички тези резултати благодарение на своите 1600 преподаватели и изследователи, като много от тях са носители на националните награди за наука \"Питагор\" и на престижни международни награди.\n\r\nНезависимо каква специалност изучават, студентите на СУ трябва да се научат да бъдат креативни и отговорни личности, с оригинално творческо мислене, коментира ректорът и отбеляза, че СУ има вече два центъра, свързани с изкуствения интелект, подготвя се и трети център.", "date": "2019.11.25", "title": "СУ \"Св. Климент Охридски\"  сред първите 1000 в света "}
{"url": "https://www.dnes.bg/stranata/2019/11/25/bylgarinyt-ostava-bez-zybi-neglijira-problema.430687", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Неглижирането на дребни кариесни петна често води до сериозни проблеми и загуба на зъби. Как да предотвратим в зародиш проблемите и как съвременните достижения на медицината и науката могат да ни върнат самочувствието и усмивките? \n\r\n\"Статистическите данни за много по-развити от България страни не са много по-различни. Това е една наистина неприятна ситуация, която и в по-развитите общества се среща. Не смятам, че в България няма достъп до орална грижа\", коментира стоматологът д-р Иван Десимиров в студиото на \"България сутрин\".\n\r\nСпоред него българите подценяват грижата и здравето на зъбите си. \n\r\n\"Доста често в приятелски разговори и дори с пациенти обичам да им давам едно сравнение - ако имате рана на крака, която не зараства един месец, какво правите? Сигурно ще обиколите половината болници\", коментира той.  \n                    \n                    \n                \n                \n                \n                \r\nПо Десимиров хората имат тази нагласа, че загубата на един зъб не е толкова страшно нещо.\r\n \r\n\"Това е една интегрирана система. Дефицитите, в която и да е била област, винаги нарушават цялостната хармония и баланс\", каза стоматологът в ефира на .\n\r\nДесимиров е посетил форума \"Кост и тъкан\", който се провежда в Румъния. На него са присъствали светила в областта на стоматологията.  \n\r\n\"Има голям напредък в нашата професия, но медицината не е всесилна и лекарите не са всемогъщи. Що се касае до регенеративните процедури в устната кухина, има много голям напредък\", сподели специалистът. \n\r\nТой призова хората да са проактивни и да си правят профилактични прегледи, за да се лекуват заболяванията в ранен етап.", "date": "2019.11.25", "title": "Българинът остава без зъби: Неглижира проблема"}
{"url": "https://www.dnes.bg/zvezdi/2019/11/25/mis-bylgariia-za-korekciite-moje-bi-sbyrkah-no-se-chuvstvam-dobre.430693", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n23-годишната софиянка Радинела Чушева е новата \"Мис България\", но веднага след като получи короната бе залята с негативни коментари.\n\r\nНай-вече заради пластичните корекции, които тя има по лицето и тялото.\n\r\n\"Емоциите тепърва започват. Очакват ни много позитивни и негативни емоции. Старая се да не чета, журито е критерият, по който трябва да се водя. Хората не знаят колко много критерии има, за да станеш \"Мис България\" - репетиции, дисциплина, походка, как се изразяваш... Хората не знаят, че имаше тур с въпроси\", сподели Чушева пред .\n                    \n                    \n                \n                \n                \n                \r\nТя подчерта, че за този конкурс няма рестрикции по отношение на корекциите.\n\r\n\"Младите постоянно гледаме от тези социални мрежи нови тенденции. Не знам дали е трябвало да го правя, може би съм сбъркала\", призна тя, запитана за процедурите, на които се е подложила.Но отбеляза, че всеки трябва да реши как се чувства добре в собствената си кожа. Според Радинела Чушева критиките към нея може да накарат младите момичета да не прибягват към пластичните корекции.\n\r\n\"Конкурсът имаше една кауза, която е свързана с екология. Ще се насочим към това. Стъпка по стъпка, ако всеки човек направи по нещо мъничко, всичко ще бъде по-различно. Трябва да се направят много пречиствателни станции\", каза още красавицата в студиото на \"България сутрин\".\n\r\nРадинела е бакалавър по журналистика, в момента учи магистратура и не крие голямото си желание да се занимава с именно с медии.\n\r\n\"Бих искала да бъда успял журналист, да създам прекрасно семейство. Обичам кариерата, но искам да имам време за близките - баланс в живота\", сподели тя.\n\r\nТя разкри и какво обича да прави в свободното си време.\n\r\n\"Авантюрист съм, много обичам да пътувам. Обожавам да откривам нови места. Много харесвам екзотиката и топлите места. Обичам с приятели или с майка ми да пътуваме - някъде по бански, с мокра коса, без дрехи, без грим...\", откровена е Радинела", "date": "2019.11.25", "title": "\"Мис България\" за корекциите: Може би сбърках, но се чувствам добре"}
{"url": "https://www.dnes.bg/politika/2019/11/25/dps-za-biudjet-2020-mnogo-harchene-a-prihodite-namaliavat.430685", "text": "\"Много харчене, с много малка ефективност е най-кратката характеристика на този Бюджет 2020. Увеличават се харчовете, а намаляват приходите - затова този бюджет не е за хвалене, Защото нямаме реформи в системите и това, че се наливат пари в нереформирани системи е най-големия бюджет порок на този бюджет. Това заяви зам.-председател на ПГ на ДПС Йордан Цонев пред Нова тв. \n \n\r\n\"За да има реформи, трябва да има политическа воля и да има съгласие между политическите сили по отношение на тези реформи. Искаме следното – съгласие по няколко приоритета - демографска криза, здравеопазване, образование, икономически растеж. По тези четири приоритети трябва да бъде постигнато съгласие\", обясни Цонев.\n                    \n                    \n                \n                \n                \n                \r\nСпоред него бойкотът на ДПС срещу избора на Валери Симеонов за зам.-председател на НС е съвсем закономерен.\n\r\n\"Няма давност за прегрешенията на Симеонов. Още по изборите той блъскаше майки, дошли от Турция да гласуват. Но тогава протестира само ДПС, обществото не реагира. Когато засегна най-деликатната част от обществото – майките на деца с увреждания, тогава вече обществото правилно реагира. Срамота е да бъде избран за вицепредседател на НС. Да си остане депутат, за какъвто е избран\", поясни Йордан Цонев.", "date": "2019.11.25", "title": "ДПС за Бюджет 2020: Много харчене, а приходите намаляват"}
{"url": "https://www.dnes.bg/muzika/2019/11/25/gorchivo-elena-brusarska-v-edno-leglo-s-azis.430686", "text": "\r\nБившата вокалистка на Ice Cream Елена Брусарска пусна ново парче, което е озаглавено \"Горчиво\". Едно рамо за проекта й е сложил и Азис.\n\r\nНа фолкпевеца е поверена главната роля в клипа като той се включва в любовния романс с Елена. Двамата са се снимали в едно легло, а Брусарска приковава погледа на Азис и в банята, където почти нищо не е оставено на фантазията.\n\r\n\"Влюбена съм в Азис и отношението му към живота! Поканих го, защото той е истински професионалист в това, което създава и са много малко хора в този бранш, които биха се отнесли с такова уважение и респект към труда на другите. Не харесвам стиловото разделение, което се появи в музикалния бизнес. Считам, че зад всяка музика стои труд, талант и си има публика. Ако трябва да кажа за някой, че си разбира от работата и прави всичко с душа и сърце, то освен Васко, ще са много малко хората, които бих могла да изредя. Аз и той споделяме една и съща теза за разделението, затова сме заедно в това видео. И съм щастлива, че дръзнах да го поканя и той да приеме\", сподели Елена Брусарска.", "date": "2019.11.25", "title": "Горчиво: Елена Брусарска в едно легло с Азис"}
{"url": "https://www.dnes.bg/world/2019/11/25/papata-i-iaponskiiat-imperator-obsydiha-ekologichni-problemi.430690", "text": "Папа Франциск, който е на официално посещение в Япония, се срещна с император Нарухито, който, облечен с официален черен костюм, посрещна госта на входа на императорския дворец, предаде ТАСС.\n\r\nНа личната среща папата поднесе на японския владетел мозаично изображение на арката на Тит в Рим. Творбата, изработена във ватиканското художествено ателие, е копие на акварелна рисунка на италианския художник Филипо Анивити (1876-1955), съобщи пресслужбата на Ватикана.\n\r\nСред темите на разговора между папата и императора са били екологичните проблеми, включително и тези, предизвикващи бедствия, посочват японски медии. \"Папата отбеляза, че проблемите, свързани с околната среда, са сложни за решаване, защото са свързани с икономиката. Той също така изтъкна, че следващият световен конфликт може да бъде свързан именно с борбата за вода\", съобщиха източници във Ватикана\". \n                    \n                    \n                \n                \n                \n                \r\nИзвестно е, че император Нарухито се занимава с научна дейност, свързана с проблемите по използването на водните ресурси.\n\r\nПо време на срещата японският император благодари на папата, че е посетил градовете Хирошима и Нагасаки и че се е срещнал с жертви на земетресението и цунамито от 11 март 2011 г. \n\r\nСветият отец призна, че е плакал, когато е научил за атомните бомбардировки над двата японски града, като през 1945 г. той е живеел в родната си Аржентина и е бил на 9 години.", "date": "2019.11.25", "title": "Папата и японският император обсъдиха екологични проблеми"}
{"url": "https://www.dnes.bg/balkani/2019/11/25/loshoto-vreme-v-gyrciia-otne-jivota-na-dvama-moriaci.430680", "text": "Двама души са загинали, след като малък плавателен съд се е обърнал в пристанището на Андирио в Централна Гърция, на северния бряг на Коринтския залив, съобщава \"Катимерини\".\n\n\n\r\nГолеми проблеми предизвиква вълната от лошо време, която от сутринта е обхванала област Атика. Затворена е магистралата Атина - Коринт и в двете посоки поради събиране на вода и наносни материали. Очаква се движението в посока Атина да бъде възстановено около 9-10 сутринта, а в посока Коринт - към обяд. Съобщава се и за други затворени пътища, предаде БТА.\n\r\nИмаше временни нарушения и в разписанието на крайградската железница на Атина, но движението вече е възстановено.\n                    \n                    \n                \n                \n                \n                \r\nВременно са затворени училищата и детските градини в цялата област, като по-късно през деня ще бъде направена нова оценка на ситуацията. Службите за гражданска защита отправиха призив към жителите на Атика да избягват придвижванията си до 10 сутринта.\n\r\nСпряно е движението на корабите на подводни криле в Аргосароническия залив, като се разрешава движението само на конвенционални плавателни съдове.\n\r\nНе се движат фериботите от пристанището Рафина за Мармари и Цикладските острови поради силните ветрове, които достигат до 8-а степен по скалата на Бофорт. Не се движат и корабите по линиите Лаврио - Дзия и Агиа Марина - Неа Стира.\n\r\nЗа наводнения се съобщава и в Катерини, Северна Гърция.", "date": "2019.11.25", "title": "Лошото време в Гърция отне живота на двама моряци "}
{"url": "https://www.dnes.bg/stranata/2019/11/25/mladej-s-opasnost-za-jivota-sled-katastrofa-vyv-varna.430700", "text": "19-годишен младеж е настанен в болница с опасност за живота след пътен инцидент във Варна, съобщават от Областната дирекция на МВР.\r\n\r\nИнцидентът е станал тази сутрин около 4.50 часа на бул. \"Осми Приморски полк\". 22-годишен водач на лек автомобил от Русе, поради неизяснени на този етап причини, губи контрол над автомобила и се блъска е електрически стълб.\r\n\r\nМъжът е получил контузни наранявания и е настанен за лечение в болнично заведение. Неговият спътник - на 19 години от Варна, е пострадал тежко - получил е фрактури на череп и шиен прешлен, контузия на бял дроб, и е настанен за лечение в болнично заведение с опасност за живота.\r\n\r\nИзясняват се причините и обстоятелствата около възникването на инцидента. По случая е образувано досъдебно производство.", "date": "2019.11.25", "title": "Младеж с опасност за живота след катастрофа във Варна"}
{"url": "https://www.dnes.bg/kino/2019/11/25/djeims-makavoi-ne-poluchaval-roli-zaradi-nisyk-ryst.430688", "text": "Актьорът Джеймс Макавой, който е висок 1,70 метра, разкри, че навремето не получавал роли заради ниския си ръст. Казвали му, че е прекалено нисък за тази или онази роля, пише БТА.\r\n\"Понякога човек има чувството, че не е с достатъчно добър външен вид, за да получи роля - каза звездата от филма \"Стъкления\". - Преди години актриса ми каза, че решението да й партнирам във филм е интересно, защото никой не би повярвал, че бих могъл да изляза с някоя като нея. Това бе като ритник в слабините.\r\nОтвърнах й \"Добре, през следващите 8 седмици ще се правя, че действително те харесвам\". Взаимоотношенията ни наистина бяха интересни. Понякога ми казват, че ръстът ми е прекалено нисък за дадена роля. Дори когато съм получил роля, имам чувството, че трябва да се направи нещо по този въпрос.\"\r\n                    \n                    \n                \n                \n                \n                Макавой обаче в никакъв случай не би искал да е в образа на Джеймс Бонд. \"Дали искам да изпълня ролята на Бонд? Това може да е мечта за всеки актьор, но не и за мен. Няма да се получи - тази роля не е подходяща за мен\", отбеляза той.", "date": "2019.11.25", "title": "Джеймс Макавой - не получавал роли, заради нисък ръст"}
{"url": "https://www.dnes.bg/sofia/2019/11/25/dolni-bogrov-ostava-bez-voda-na-26-noemvri.430696", "text": "На 26 ноември 2019 г. (вторник), във връзка с изпълнение на инвестиционен проект за реконструкция на уличен водопровод на ул. 15 -та с. Долни Богров, се налага спиране на водоподаването от 9:00  до 21:00 часа на клиентите на \"Софийска вода”, живеещи в с. Долни Богров, съобщиха от дружеството.\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. 15 ъгъла с ул. 16. \n\r\nСлед възстановяване на водоснабдяването е възможно временно повишаване  мътността на водата.\n\r\nСлед реализацията на този инвестиционен проект клиентите на \"Софийска вода” живеещи в района ще почувстват значително подобреното качество на предоставяните услуги.\n                    \n                    \n                \n                \n                \n                \r\nНа 26 ноември 2019 г. (вторник), във връзка с реконструкция на уличен водопровод на ул. \"Димитър Благоев\" с. Кокаляне  се налага спиране на водоподаването от 09:00 до 21:00 часа на клиентите на \"Софийска вода”, живеещи в района на вилна зона \"Кокалянски ханчета\".\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Петър Берон\" ъгъла с ул. \"Ведена\".\n\r\nНа 26 ноември 2019 г. (вторник), във връзка с монтаж на спирателен кран на ул. \"Бойчо Бойчев\" кв. \"Горна баня\"  се налага спиране на водоподаването от 09:00 до 15:00 часа на клиентите на \"Софийска вода”, живеещи в района на: ул. \"Бойчо Бойчев\", ул. \"Подлозище\", ул. \"Торни Смърдан\", ул. \"Траян Танев\" №1 ул. \"Веселин  Бешевлиев\".\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Бойчо Бойчев\" ъгъла с ул. \"Подлозище\".\r\n \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на \"Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n\"Софийска вода” АД предварително се извинява на своите клиенти за причинените временни неудобства!\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.11.25", "title": "Долни Богров остава без вода на 26 ноември"}
{"url": "https://www.dnes.bg/index/2019/11/25/nasila-vegetarianci-iadem-s-30-po-malko-svinsko-zaradi-chumata.430703", "text": "Африканската чума по свинете (АЧС) намали потреблението на свинско месо у нас в последните месеци с около 30%. Това съобщи за \"Монитор\" свиневъдът Вихрен Димитров.\n\n\n По думите му епидемията е станала причина за унищожаването на около 120 000 прасета в индустриалните свинекомплекси. Броят им представлява над една пета от общото им поголовие, което е било преди чумата да се развихри в страната, като това е и една от причините за драстичното поскъпване на свинското месо у нас.\n\r\n\"Когато избухна чумата, цените на живо тегло се увеличиха от 2,50 лв. за килограм без ДДС за угоени прасета, а сега вече е 3,20 лв. и продължава да върви нагоре. Вече и в Европа няма ниски цени на свинското месо, от където се правят доставки за големите търговски вериги у нас\", каза още Димитров.\n                \n                \n                \r\nКилограмът вече струва почти 8-9 лева, и то на едро. \n\r\nСамо през септември цените на свинското са скочили с цели 45%. Това са най-високите цени на месото за последните 10 години, отчитат и от Комисията по стоковите борси и тържищата, която следи равнищата на едро.\n\r\nТърговците признават, че за месец цената на свинското е скочила с лев-два. \n\r\nОт свинефермите обясняват високите цени с недостига на свинско след бума на африканската чума.\n\r\n ", "date": "2019.11.25", "title": "Насила вегетарианци: Ядем с 30% по-малко свинско заради чумата"}
{"url": "https://www.dnes.bg/sofia/2019/11/25/banov-za-largoto-dyrjavniiat-interes-e-zashtiten.430697", "text": "Държавата е защитила своя интерес по делото за ремонта на Ларгото, заяви министърът на културата Боил Банов. БСП поиска оставката му след като ВКС постанови, че Министерството на културата не може да иска неустойка от фирмата, направила ремонта на столичното Ларго. \n\r\nВсъщност, държава не просто няма да получи обезщетение, а трябва да плати и разноските по делото в размер на 73 000 лева.\n\n\n\r\nСпоред Банов сигналът на БСП е неоснователен и държавният интерес е защитен.\n\r\n\"3 години са водени дела с фирмата за извършване на ремонтните дейности. За съжаление делата са изгубени на двете инстанции. Отиването на ВКС на последна инстанция не води до анализ на това какво се случва, а там се претендира, ако нещо от процедурата не е спазено\", посочи той. \n                    \n                    \n                \n                \n                \n                \r\n\"Да, ние губим делата и на двете инстанции, но държавният интерес е защитен. Тази трета инстанция нямаше да промени нищо. За нас не е административна грешка неотиването на нея. Проведе се сериозен дисциплинарен съвет в Министерството на културата, снеха се показания, направи се пълен анализ на деловодната система. Дисциплинарният съвет счита, че са злонамерени действията по необжалването и пропускането на срока за жаленето по ВКС. Ето защо сме събрали и предали всички материали на прокуратурата. Това не може да е повод за оставка, а за разследване. Този перманентен и инсинуиран натиск не може да бъде повод за оставка\", каза още Банов пред \"Нова тв\".\n\r\n\"Твърдо считам, че моят екип е много сериозен и качествен. В последните 2 години и половина работата ни го доказва. Това, че вътре може да има \"гнили ябълки\", може да го има и във всяко семейство. Моята работа е да ги открия и да ги изведа от структурата на Министерството, за да не вредят на българската култура. Моята работа е да знам всичко. Всичко сме събрали и предали в прокуратурата. Мисля, че ще бъде интересно тяхното разследване\", добави той.\n\r\nТой коментира защо кинодейците заплашват с протести. \"Целта е да се направи нов начин на финансиране на българското кино и да се създадат по-добри условия и възможности”, каза още Банов.\r\n ", "date": "2019.11.25", "title": "Банов за Ларгото: Държавният интерес е защитен!"}
{"url": "https://www.dnes.bg/stranata/2019/11/25/s-poveche-chujdenci-v-bansko-chakat-uspeshen-zimen-sezon.430701", "text": "Банско има всички предпоставки за добър и успешен зимен сезон, смята Малин Бистрин, председател на Съюз на туристическия бизнес в Банско.\n\r\nПо думите му ценово курортът стои много добре и се предлага голямо разнообразие от пакети, които да удовлетворят различните туристи.\n\r\nАнализът, отчетен след среща с министъра на туризма показва, че тази година около шейсет процента от туристите ще бъдат от чужбина, което означава, че Банско стои доста добре на чуждите пазари, подчерта Бистрин пред БТА. \n\r\nМестният бизнес обаче работи и за привличане на повече родни туристи, допълни той.\n\r\nПредседателят на Съюза на туристическия бизнес в Банско отбеляза, че летният сезон за курорта също е бил успешен, като данните отчитат 17% ръст на туристите. Това се дължи на дългите години последователност в работата ни и промотиране, подчерта Бистрин. \n                    \n                    \n                \n                \n                \n                \r\nТой отбеляза, че пакетите за туристите дават възможност да се представи не само Банско, но и региона. Това беше осъзнато от колегите и довежда до своите резултати, хората могат да яздят коне, да се разхождат по планината, да посетят избите, около нас, манастирите, практикуването на различни видове туризъм вече се усеща и дава своя резултат, каза още Бистрин.\n\r\nПо отношение на зимния сезон от бизнеса очакват интерес от посетителите още от началото на декември. По традиция Банско привлича много студенти, които да празнуват своя празник в планинския град. Цените са разнообразни, като започват от двайсет лева на човек за къщите за гости. Има различни пакети за различните джобове, допълни Бистрин.\n\r\nПрез следващите месеци Банско ще привлича посетители не само за празниците, но и за спортуване и екскурзии. Очаква се голям интерес от страна на почитателите на зимните спортове по време на Световната купа по ски за жени.", "date": "2019.11.25", "title": "С повече чужденци: В Банско чакат успешен зимен сезон"}
{"url": "https://www.dnes.bg/obshtestvo/2019/11/25/aktualizaciia-na-softuer-zatrudniava-prodajbata-na-vinetki.430710", "text": "Възможни са временни затруднения при продажбата на електронни винетки в сряда - 27 ноември, съобщиха от пресцентъра на Агенция \"Пътна инфраструктура\" /АПИ/. \r\n\r\nОт там уточняват, че за този ден в периода от 16. 00 до 19.00 часа са планирани софтуерни актуализации на електронната система за събиране на пътни такси.\r\n\r\nОт АПИ предупреждават, че е възможно да възникнат частични забавяния и прекъсвания, които биха могли да затруднят продажбите на електронни винетки и затова препоръчват на шофьорите внимателно да планират пътуването си по републиканската пътна мрежа и да купят електронната си винетка своевременно.", "date": "2019.11.25", "title": "Актуализация на софтуер затруднява продажбата на винетки"}
{"url": "https://www.dnes.bg/knigi/2019/11/25/chekmo-edin-shtur-prochit-na-80-te-i-90-te.430711", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНа книжната сцена се задава роман с почти истински истории, мафиотски и шпионски персонажи. Една безмилостна сатира към време, отнело много надежди и мечти. Авторът Момчил Николов е направил един щур прочит на 80-те и 90-те в новата си книга \"Чекмо\".\n\r\n\"Книгата обхваща един период от живота между '85-та и '95-та година\", разкри Николов в студиото на \"България сутрин\". \n\r\nСпоред него историите се случват на хората, които могат да ги разкажат, а той е разказал историята на свой приятел, който наскоро стана известен със снимка до една много специална табела.\r\n \r\nКорицата е направена да прилича на играта флипер, но е изпълнена с изключително богата символика, която препраща към 80-те и 90-те години на миналия век.\n                    \n                    \n                \n                \n                \n                \r\n\"Идеята е, че животът на този човек преминава като едно топче, което си го пуснали с флипера\", \n\r\nПо думи на Момчил Николов това са истински случаи, но той не е целял да напише биография, а да разкаже история на времето.\n\r\nПремиерата на книгата ще е на 27 октомври от 19 часа в бар \"Петък\". \r\n ", "date": "2019.11.25", "title": "\"Чекмо\" - един щур прочит на 80-те и 90-те"}
{"url": "https://www.dnes.bg/notifikacii/2019/11/25/koalite-poredniiat-jivotinski-vid-napyt-da-izchezne.430682", "text": "Коалите са напът да изчезнат, след като пожарите в Австралия унищожиха 80% от естествения им хабитат, алармират учени.\n\r\nШефът на Австралийската фондация за коалите Дебора Табарт твърди, че повече от 1000 коали са загинали в  огнената стихия. \n\nСпоред фондацията коалите са \"функционално изчезнали\" заради вече унищожената им естествена среда. Това означава, че те нямат достъп до обичайната си храна, не мога да се срещат и да имат поколение.\n\r\n\"Функционално изчезнал вид\" е този, чиято популация е толкова ограничена, че вече не играе важна роля в екосистемата. Въпреки че някои от представителите на вида ще имат поколение, бъдещето на животинския вид е неясно.\n                \n                \n                \r\nОбезлесяването и горските пожари унищожават основната храна на коалите – евкалиптовите дървета. Възрастна коала изяжда до 1 кг евкалиптови листа на ден, допълва bTV.\n\r\nТези дървета се възстановяват след пожари, но ще отнеме месеци преди коалите да имат достатъчно храна.\n\r\nЖители на Австралия призовават правителството да задейства т.нар. \"Акт за защита на коалите\" – закон, написан през 2016 г., който така и не е приет. Той задължава всички граждани и организации на територията на страната да предпазват дърветата и естествения хабитат на коалите, както и да следят незаконен лов на животните.\n\r\nВ Австралия са започнали и редица кампании за набиране на средства в подкрепа на коалите.", "date": "2019.11.25", "title": "Коалите - поредният животински вид, напът да изчезне "}
{"url": "https://www.dnes.bg/stranata/2019/11/25/jena-pochina-sled-pojar-v-kyshta-v-sapareva-bania.430716", "text": "58-годишна жена е починала при пожар в къща в Сапарева баня, съобщиха от Областната дирекция на МВР – Кюстендил. \r\n\r\nПожарът е възникнал в неделя около 19.40 часа. Огънят в стаята е потушен от съседи. \r\n\r\nПри последвалия оглед е открит трупът на 58-годишната обитателка на къщата. При извършения оглед на място от дежурна група на Районно управление - Дупница следи от насилие не са установени, по случая е започнато досъдебно производство, уведомен е дежурен прокурор.\r\n\r\nСъщо вчера при пожар в къща в Кюстендил е пострадал и 85-годишният собственик. Той е закаран за лечение в столична болница. \r\n\r\nПожарът е причинен от късо съединение. Изгорели са електрическо одеяло, легло и телевизор.", "date": "2019.11.25", "title": "Жена почина след пожар в къща в Сапарева баня"}
{"url": "https://www.dnes.bg/usa/2019/11/25/tiulen-1-na-sasht-uvolnen.430663", "text": "\n\r\nПричината за поисканата оставка е, че Спенсър е направил тайно предложение на Белия дом за уреждане на полемичен случай с \"морски тюлен\", обвинен, че е извършил военни престъпления в Ирак.\n\r\nПентагонът каза в комюнике, че Еспър е загубил доверие в Спенсър заради неговата \"липса на откровеност\" в случая със служителя на специалните части на ВМС Едуард Галахър.\n\r\nГалахър бе признат тази година за невинен по няколко обвинения, включително за два опита за убийство на цивилни иракчани и за убийството на пленен боец на \"Ислямска държава\" по време на мисия през 2017 г.\n                    \n                    \n                \n                \n                \n                \r\nТой обаче бе признат за виновен от военен съдебен състав и бе понижен, защото е позирал за снимка с трупа на джихадиста.\n\r\nПрезидентът Доналд Тръмп публично се застъпи за Галахър и използва пълномощията си, за да възстанови отнетото му звание и да му позволи да се пенсионира по-късно тази година с пенсия в пълен размер.\n\r\nПентагонът обвини Спенсър, че е предложил тайно на Белия дом да не се меси в предприетите срещу Галахър процедури, а в замяна военният ще може да се пенсионира, без да бъде отстраняван от специалните части. Спенсър не е обсъдил предложението си с Еспър.\r\n\r\n", "date": "2019.11.25", "title": "\"Тюлен\" №1 на САЩ – уволнен"}
{"url": "https://www.dnes.bg/politika/2019/11/25/borisov-i-trymp-se-sreshtat-dnes-shte-zasilvame-otnosheniiata-sys-sasht.430661", "text": "Министър-председателят Бойко Борисов е на официално посещение в Съединените американски щати, където днес ще се срещне във Вашингтон с президента на САЩ Доналд Тръмп.\n\r\nОчаква се премиерът Борисов и президентът Тръмп да обсъдят стратегическото партньорство между двете страни и развитието на двустранното сътрудничество, отбелязвайки силните и трайни отношения, които съществуват между България и САЩ. Акцент в разговора ще бъде поставен върху начините за засилване на общите за двете страни интереси в областта на сигурността в контекста на северноатлантическото партньорство, върху енергийната диверсификация и други актуални теми.\n\nБорисов днес ще участва в церемония по поднасяне на венец на Мемориала на незнайния воин в Националния гробищен парк \"Арлингтън\". Във Вашингтон българският министър-председател ще се срещне с президента на Международния републикански институт Даниел Туининг и вицепрезидента на Националния демократически институт Шари Браян. Премиерът Борисов ще проведе и среща с представители на американския бизнес в сградата на Американската търговско-промишлена палата.\n                    \n                    \n                \n                \n                \n                \r\nВ ръководената от министър-председателя Бойко Борисов официална делегация влизат вицепремиерът Томислав Дончев, вицепремиерът и министър на отбраната Красимир Каракачанов, министърът на финансите Владислав Горанов и министърът на икономиката Емил Караниколов.\n\r\nВ качеството си на министър-председател Бойко Борисов три пъти е бил на посещение в САЩ. Два пъти за участие в сесии на Общото събрание на ООН - от 18 до 24 септември 2010 г. за участие в 65-ата сесия на Общото събрание на ООН и от 23 до 29 септември 2018 г. за участие в 73-ата сесия на Общото събрание на ООН. Един път е бил на официално работно посещение в САЩ по покана на президента на САЩ Барак Обама от 1 до 5 декември 2012 г.\r\nКато част от сътрудничеството между двете държави и за повишаване на отбранителните способности на Военновъздушните сили България ще придобие осем изтребителя F-16 Block 70.\n\r\nВ рамките на посещението във Вашингтон, на вниманието на премиера Борисов ще бъдат и въпроси от енергийната сфера. Сътрудничеството със САЩ в областта на енергетиката има потенциал да допринесе за укрепване на енергийната сигурност на страната ни и диверсификация на енергийните източници и маршрути, включително посредством внос на втечнен природен газ. До момента министър-председателят Борисов последователно е изтъквал пред представителите на висшата американска администрация ползите от реализирането на проекти като газоразпределителния център \"Балкан\", \"Балкански поток\", интерконектора Гърция-България, както и възможностите за развитие на пазара на втечнен природен газ. \n\r\nБългария има интерес също така да задълбочи търговско-икономическите си отношения със САЩ, които редовно се нареждат сред 20-те водещи външнотърговски партньори на страната ни, като през 2018 г. търговията със стоки със САЩ достига стойност от над 975 млн. щ. д. Основна цел в усилията ни за засилване на двустранното икономическо сътрудничество е привличането на нови преки американски инвестиции, като акцент са високотехнологичните сектори.", "date": "2019.11.25", "title": "Борисов и Тръмп се срещат днес, ще засилваме отношенията със САЩ"}
{"url": "https://www.dnes.bg/obshtestvo/2019/11/25/za-nova-godina-na-krychma-dvoino-po-skypo-ot-trapezata-u-doma.430662", "text": "420 хил. българи ще пътуват извън дома за Нова година, но ще посрещнат празниците в страната. 120 хил. пък вече се готвят за фойерверки в чужбина.\n\r\nУ нас фаворит остават спа дестинациите, следвани от зимните курорти Банско, Пампорово и Боровец и хотелите в градска среда.\n\r\nКакво обаче показват сметките?\n\r\nДа си останем вкъщи с родата, ще ни струва два пъти по-евтино от прекарване навън за Нова година, показа проверка на \"Монитор\". \n\r\nСайтовете за колективно пазаруване и страници на ресторанти пуснаха офертите за празнично посрещане на новата 2020 г.\n\r\nСалата \"Снежанка\", катък, редена салата, маслини и яйце са най-честите предложения на ресторантите. Предястията са традиционните сармички, гъби, сухи мезета микс. За основно ресторантите разчитат на обичайното по-евтино пилешко с печен сос или свинско. В куверта са включени десерт, безалкохолно, вода и голямо питие. В 00.00 часа има и чаша шампанско за да си кажем \"За много години\". \n                    \n                    \n                \n                \n                \n                \r\nЦените на празничната вечер започват за подобно меню от 80 лева нагоре. Китайско зеле и рукола, пуйка с кестени и пюре от пащърнак вдигат куверта до 130 лева на възрастен. \n\r\nДецата са оценени на 80 лева, заради липсата на алкохол в менюто им.\n\r\nВ част от заведенията децата до 6 години няма да плащат консумация, в други детската възраст се ограничава до 12 години.\n\r\nПредприемчивите собственици на заведения привличат клиенти и с томболи, в които се подаряват телвизори, нощувки в курорти.\n\r\nЗа четирима души цената варира околко 500 лева, което е двойно повече, ако решите да вдигате наздравици в домашна обстановка.\n\r\nПо традиция българинът посреща Коледа у дома, а пътува за Нова година. \n\r\n120 хил. души ще предпочетат да си пият шампанското извън България, като най-предпочитани отново остават съседните ни държави - Сърбия, Гърция, Турция и Северна Македония. \n\r\nЕдна от желаните дестинации е Истанбул, където офертата на родна агенция е за 529 лв. на човек. В пакета са включени 3 нощувки със закуски в 5-звезден хотел в най-големия турски град, транспорт с лицензиран автобус с включени пътни и гранични разходи. Местният алкохол и безалкохолните напитки са без ограничение.\n\r\nБалканска Нова година предлага една от родните турагенции. 3 нощувки с 2 закуски ще зарадват гостите на Белград. Пакетът струва 395 лв. на човек, настанен в двойна стая. Мястото на новогодишната вечеря е един от най-известните ресторанти в столицата, а в зависимост от желанията ви – спокойна вечер или диво парти, може да се избере между 2 опции. Вечерята в тихата част на ресторанта ще струва на празнуващите 65 евро, а тази в шумната част 75 евро. \n\r\nПо-платежоспособните българи смятат да обединят почивните дни около Коледа и Нова година и да заминат на екзотични пътешествия на хиляди километри от България. Топдестинациите за почивка на плажа остават Малдивите, Сейшелите и Шри Ланка.\n\r\nВ сайтовете на български турагенции 8 нощувки със закуски и вечери в 4-звезден хотел на Малдивите с включени новогодишна вечеря и трансфер от летището могат да бъдат намерени на цени от 2860 евро.\r\n ", "date": "2019.11.25", "title": "За Нова година: На кръчма двойно по-скъпо от трапезата у дома"}
{"url": "https://www.dnes.bg/world/2019/11/25/chetirima-zaginaha-pri-navodneniia-v-iugoiztochna-franciia.430664", "text": "Четирима души бяха намерени мъртви вчера при наводнения в югоизточната част на Франция, нанесли големи щети в региона, предаде Ройтерс и БТА.\r\n\r\nЕдин човек е загинал край град Льо Мюи, между Ница и Марсилия, след като е паднал от спасителна лодка, съобщи в комюнике префектурата на департамента Вар.\r\n\r\nДруго тяло е намерено в кола в Кабас и двама души са намерени мъртви в Танрон, намиращи се в същата префектура.\r\n\r\nМъж на 77 години е в неизвестност от събота.\r\n\r\nНяколко реки излязоха от коритата си в Югоизточна Франция. Те наводниха къщи и отнесоха коли.\r\n\r\nМинистърът на вътрешните работи Кристоф Кастанер посети вчера Вар, за да се срещне с пострадали от наводненията и със спасителни екипи.\r\n \r\n", "date": "2019.11.25", "title": "Четирима загинаха при наводнения в Югоизточна Франция"}
{"url": "https://www.dnes.bg/snimka-na-denia/2019/11/25/jylt-kod-za-obilni-dyjdove-v-sedem-oblasti.430665", "text": "Днес ни очаква облачно време, на много места в страната ще вали. По-интензивни ще са дъждовете в Южна България, обявен е жълт код за обилни валежи в 7 области – Благоевград, Пазарджик, Пловдив, Смолян, Кърджали, Хасково и Стара Загора.\n\r\nМаксималните температури ще бъдат между 9 и 15 градуса, за София - около 10.\n\r\nНа морето ще е ветровито, на юг се очакват валежи след обяд. Максималните температури ще бъдат между 13 и 15 градуса.\n\r\nОблачно и ветровито ще бъде в планините, на височина над 1700 м се очакват и валежи от сняг.\n\r\nИ във вторник ще преобладава облачно време. На много места в страната ще има валежи от дъжд, значителни по количество през нощта срещу вторник в южните, а през деня - на места в източните райони. Покрай Дунав ще преръмява, а от югозапад ще започне процес на спиране на валежите и разкъсване на облачността. В районите с надморска височина над 1300-1400 метра ще вали сняг. В източната половина от страната вятърът ще бъде от североизток, по Черноморието, привечер, от север - предимно умерен. Преобладаващите температури ще са: минимални - между 4 и 9 градуса, максимални - между 8 и 13 градуса.\n                \n                \n                \r\nВ сряда вятърът ще отслабне, по-късно ще се ориентира от югозапад. Облачността ще се разкъса и ще намалее.", "date": "2019.11.25", "title": "Жълт код за обилни дъждове в седем области"}
{"url": "https://www.dnes.bg/notifikacii/2019/11/25/ledena-skulptura-ubi-dete-na-koleden-bazar.430666", "text": "Дете е загинало вчера при инцидент на коледния базар в Люксембург, предаде Франс прес.\r\n\r\nТо е било ударено от леден блок при срутването на ледена скулптура, съобщи в комюнике полицията.\r\n\r\nПо информация на очевидци на местопроизшествието бързо е пристигнала линейка. Медиците са опитали да реанимират детето, но то издъхнало в линейката.\r\n\r\nИнцидентът е станал край ледената пързалка на коледния базар, отворил врати в четвъртък.\r\n ", "date": "2019.11.25", "title": "Ледена скулптура уби дете на коледен базар"}
{"url": "https://www.dnes.bg/sofia/2019/11/25/tri-protesta-blokirat-sofiia-dnes.430667", "text": "Три протеста са предвидени за днес, като вечерта може да се стигне до сериозни задръствания в центъра на София.\r\n\r\nВ 12 часа на обяд се готви демонстрация в подкрепа на избирането за зам.-шеф на парламента на Валери Симеонов. Вечерта пък срещу неговото назначение за пореден път излизат майките на деца с увреждания. То ще мине през Орлов мост, а автомобилни колони ще вървят по булевард \"Цариградско шосе\" и ще завъртят на кръговото на 4-и километър.\r\n\r\nЗа 18:30 часа е обявено шествието \"Докато има насилие, борбата продължава\", като сборният пункт е на площад \"Независимост\". То се организира по повод международния ден срещу насилието срещу жени и също ще се отправи към \"Орлов мост\".", "date": "2019.11.25", "title": "Три протеста блокират София днес"}
{"url": "https://www.dnes.bg/stranata/2019/11/25/s-vili-i-bradvi-masov-boi-za-bulka-v-kazanlyk.430668", "text": "Масов бой между две ромски фамилии е станал в квартал \"Кармен\" в Казанлък. Той е обграден от полиция и жандармерия, след като избухнала свада заради булка. Първоначално живеела с един мъж, а след това решила да смени партньора с друг жител на квартала, съобщава Канал 3.\r\n\r\nПри сбиването са пострадали няколко автомобила в близост до квартала. По думите на очевидци, ромите са се били с колове, вили, брадви и други подобни.\r\n\r\nНапрежението вече е затихнало, но полицията е патрулирала цялата нощ. Няма тежко пострадали, един човек е леко ранен.", "date": "2019.11.25", "title": "С вили и брадви: Масов бой за булка в Казанлък"}
{"url": "https://www.dnes.bg/index/2019/11/25/receptata-dnes-pileshko-s-brokoli-i-kashkaval.430453", "text": "\r\n500 г броколи, нарязани\r\n1 и ½ чаши пилешко месо, сварено и накъсано\r\n1 чаша зеленчуков бульон\r\n1/3 чаша прясно мляко\r\n1 супена лъжица разтопено масло\r\n½ чаша настърган кашкавал\r\n2 супени лъжици хлебни трохи, едри\r\n\r\nЗагрейте фурната на 220 градуса. Сварете броколите във вряща вода, докато омекнат или за около 5 минути. Отцедете.\r\nПоставете броколите в тава за печене. Покрийте с накъсаното сварено пилешко. В купа смесете бульона с млякото. Залейте пилешкото и броколите. Поръсете с кашкавал. Смесете маслото с хлебните трохи. Поръсете и тях отгоре. Печете за 15 минути или до златисто.\r\n", "date": "2019.11.25", "title": "Рецептата DNES: Пилешко с броколи и кашкавал "}
{"url": "https://www.dnes.bg/notifikacii/2019/11/25/namushkanoto-vyv-vlak-momiche-ostava-v-tejko-systoianie.430669", "text": "Тежко остава състоянието на намушканото многократно 20-годишно момиче във влака от Пловдив за Варна. Младата жена е с прободни рани в областта на главата, гръдния кош и бедрото, има и скъсани сухожилия, съобщава . \r\n\r\nИнцидентът стана през нощта на 23 срещу 24 ноември в нощния влак, а пострадалата бе приета в болница в Стара Загора в много тежко състояние.\n\nПо непотвърдена информация 21-годишният нападател притеснявал неколкократно момичето. След като тя успяла да го прогони веднъж, последвал втори опит. Младежът връхлетял в купето и се държал агресивно, което довело до изваждането на нож от страна на жената.\r\n\r\nИзвършителят успял да я обезоръжи и да нанесе прободни рани неколкократно. \r\n\r\nМъжът е заловен от пътници във влака преди намесата на полицията. Той е настанен в психиатричната клиника в Раднево.", "date": "2019.11.25", "title": "Намушканото във влак момиче остава в тежко състояние"}
{"url": "https://www.dnes.bg/akoshtete-vqrvaite/2019/11/25/sedmichen-liuboven-horoskop-za-25-noemvri-1-dekemvri.430542", "text": "Очакват ни значителни любовни промени. Венера ще окаже своето влияние, а не бива да забравяме и за новолунието в знака на Стрелец. Какво ви очаква според зодията? Вижте в любовния хороскоп на Az-jenata.bg\r\n\r\nОбвързаните Овни ще се радват на подкрепата на любимия човек по отношение на кариерното им развитие. Повод за радост ще са професионалното ви развитие, парични постъпления. Възможно е дори и да стартирате общ бизнес с партньора си. Ако търсите любовта, тази седмица не се очакват кой знае какви изненади за вас.\r\n\r\nТелците обикновено не се увличат в романтични фантазии, защото те са реалисти. Въпреки това, звездите ще ви изненадат и то положително. Ако търсите нова любов, перспективите са добри за интересни запознанства. Обвързаните представители на зодията ще открият, че любовта може да бъде приказна и истинска.\r\n                    \n                    \n                \n                \n                \n                \r\nНоволунието тази седмица ще освети сектора на вашите партньорства. Между вас и някой специален може да има развитие на връзката по един великолепен начин. Някои Близнаци, които имат по-сериозна връзка, може да решат да заживеят заедно или да се сгодят. Също така Венера ще повлияе положително на вашия сектор свързан с парите.\r\n", "date": "2019.11.25", "title": "Седмичен любовен хороскоп за 25 ноември – 1 декември"}
{"url": "https://www.dnes.bg/stranata/2019/11/25/krichim-pred-ekologichna-katastrofa-niama-voda-v-r-vycha.430670", "text": "Кричим е пред екологична катастрофа. Областният управител на Пловдив Дани Каназирева свиква спешно заседание днес във връзка с обезводняването на река Въча и опасността, която съществува от унищожаване на водната екосистема, и по-специално популацията на риба, предаде . \r\n\r\nНа съвещанието ще бъдат координирани действията на отговорните институции за установяване на причините за обезводняване на участъка. Очаква се да бъдат предприети конкретни мерки за справяне със ситуацията. \r\n\r\nПреди дни риболовци подадоха сигнал, че реката пресъхва, а рибата в нея измира и предупредиха за екологична катастрофа.", "date": "2019.11.25", "title": "Кричим пред екологична катастрофа, няма вода в р. Въча"}
{"url": "https://www.dnes.bg/sport/2019/11/25/kiril-despodov-s-asistenciia-za-ravenstvo-na-shturm.430674", "text": "Футболист номер 1 на България за 2018 година Кирил Десподов игра 68 минути за Щурм (Грац), но изработи попадението за 1:1 при гостуването на Рапид (Виена).\n\r\nКристофер Дибон откри резултата за Рапид Виена в 28-ата минута, а Филип Хуспек в 54-ата минута с десния крак от близо възстанови равенството, след като Кирил Десподов проби по фланга и му центрира. 14 минути по-късно българският национал беше заменен от Михаел Лема.\n\r\nБългаринът беше активен от самото начало на второто полувреме и още в неговата 1-а минута опита късмета си от опасен свободен удар. Ударът му с десния крак обаче беше блокиран. Още една такава ситуация имаше за него преди почивката, когато пак стреля с десния крак, но неточно.\n                    \n                    \n                \n                \n                \n                \r\nСлед това равенство от 15-ия кръг на австрийското първенство Щурм е на 5-о място с 24 точки, докато Рапид е една стъпка над тях с 25. Начело в класирането е Ред Бул Залцбург с 39, следван от ЛАСК (Линц) с 38 и сензацията в Европа Волфсбергер с 30.\n\r\n", "date": "2019.11.25", "title": "Кирил Десподов с асистенция за равенство на Щурм"}
{"url": "https://www.dnes.bg/sofia/2019/11/25/boi-v-gradskiia-transport-neredoven-pytnik-vs-kontrolior.430672", "text": "Бой между нередовен пътник и контрольор на градския транспорт предизвика бурни реакции в социалните мрежи. Сблъсъкът бе заснет с видео, а от кадрите се вижда как служителка на Центъра за градска мобилност дърпа за якето пътничка, която вика и моли за помощ.\n\r\n\"Пътувах в автобуса. Чух викане. На спирката видях как явно нередовна пътничка иска да избяга, а две контрольорки се опитват да я спрат. Проблемът е, че се е стигнало да физическа разправа\", разказа очевидецът Руси Тодоров пред Нова тв.\r\n\"Жената пътуваше гратис. Отказа да плати съответната глоба. Помолихме я да слезе на спирката, за да й съставим акт за нарушение. Тя беше спокойна, съгласи се. След като слязохме, се опита да избяга. Колежката искаше да я спре. В този момент нередовната пътничка стана агресивна. Скъса ми чантата. Засили се към мен, счупи ми апарата. Хвана ме за косата и започна да ме бие и дори ме ухапа. Всичко това се случи преди да я дръпна за якето. Обадихме се на 112 и пътничката се опита да избяга. В този момент аз я хванах, но все пак тя не беше глобена”, разказа Анита Антониева, служител на Центъра за градска мобилност.\r\n                    \n                    \n                \n                \n                \n                Според ръководителя на \"Контрол по редовността на пътниците\" Алексей Фикинчев, чрез мобилни екипи на органите на реда от градска мобилност се опитват да намалят броя на нападенията в столичния транспорт.\n\r\n ", "date": "2019.11.25", "title": "Бой в градския транспорт: Нередовен пътник vs контрольор"}
{"url": "https://www.dnes.bg/world/2019/11/25/rumyniia-si-preizbra-klaus-iohanis-za-prezident-na-vtori-tur.430673", "text": "Клаус Йоханис, досегашният президент на Румъния, спечели втория кръг на президентските избори. Той спечели убедителна преднина пред Виорика Дънчила от социалдемократите, сочат резултатите от екзит половете. \n\r\nПреизбирането му потвърди проевропейската позиция на източната държава-членка на ЕС, съобщи АФП.\n\r\n30 години след падането на комунизма, бившият дясноцентристски професор по физика спечели между 64,8 и 66,5% от гласовете, показаха данните от екзит пола.\n\r\nИзбирателната активност на втория кръг на президентските избори в Румъния достигна 48,98% до 20.00 часа,\n\r\nчас преди затварянето на избирателните секции, съобщи Централното избирателно бюро, цитирано от Медиафакс.\n                    \n                    \n                \n                \n                \n                \r\n0-годишният Йоханис, кандидат на управляващата Национално-либерална партия, получи 37,82 процента от гласовете на първия кръг, който се състоя на 10 ноември. 55-годишната Дънчила, чието правителство беше свалено с вот на недоверие през октомври, е кандидат на Социалдемократическата партия. Тя получи 22,26 процента от гласовете на първия кръг.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.11.25", "title": "Румъния си преизбра Клаус Йоханис за президент на втори тур"}
{"url": "https://www.dnes.bg/balkani/2019/11/25/iskreno-ot-pendarovski-ako-ne-biah-prezident-shtiah-da-se-izselia.430671", "text": "\"Никой не е луд да похабява живота си в страна, която с години води преговори с ЕС\", заяви президентът на Северна Македония Стево Пендаровски по време на обръщението към Форума на младите лидери в Нови Сад и добави \"ако не бях президент, и аз щях да се изселя\". \n\n Пендаровски засегна темата за изтичането на мозъци и подчерта, че младите хора имат право да търсят работа в по-добра страна. Това обаче предизвика обратна реакция в социалните медии, а новината беше разпространена и в някои от регионалните медии, коментира македонският телевизионен \"Канал 5\", цитиран от \"Монитор\".\n\r\nВМРО-ДПМНЕ заяви в отговор, че ако икономиката беше по-добра, Пендаровски нямаше да иска да се изсели от Северна Македония.\n                    \n                    \n                \n                \n                \n                \r\n\"Не само Пендаровски иска да се изсели. Хиляди млади хора бяха прогонени от това правителство. Автобусите и летищата са пълни с млади хора с еднопосочни билети. Прогонването е следствие от свръхзадлъжнялостта на страната с публичен дълг от над 5,4 милиарда евро\", заявиха от ВМРО-ДПМНЕ.\n\r\nПендаровски призова изявлението да не се използва в ежедневните политически борби, тъй като тенденцията за емиграция е безспорна.\n\r\n\"Губим висококвалифициран и млад персонал. Отговорността е на всички политически ръководства, от обявяването на независимостта до настоящето. Включително и моя. Ако нямат значителна европейска перспектива, по-високи заплати и по-добро качество на живот, младите хора ще продължат да се изселват масово\", заяви президентът Стево Пендаровски.\r\n ", "date": "2019.11.25", "title": "Искрено от Пендаровски: Ако не бях президент, щях да се изселя"}
{"url": "https://www.dnes.bg/obshtestvo/2019/11/25/ujasyt-v-doma-vsiaka-treta-bylgarka-jertva-na-nasilie.430677", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНа 25 ноември отбелязваме Световния ден против насилието над жени, а у нас всяка трета жена се оплаква от домашен тормоз. След серия от тежки инциденти, някои от които завършиха със смърт, парламентът прие промени, с които завиши наказанията за физически и психически тормоз в условията на семейна среда. \n\r\n\"Броят на случаите на домашно насилие расте. Това показва, че има върху какво да работим\", коментира инспектор Пенка Стоянова от Главна дирекция \"Национална полиция\" в студиото на \"България сутрин\". \n\r\nСпоред нея засилената работа от страна на неправителствения сектор, който води разяснителни кампании, дава кураж на жените и те се решават да подадат сигнали за домашен тормоз. \n\n\"Жените се обръщат към неправителствения сектор, а не към полицията или съда\", допълни тя, като отправи призив тези сигнали да се подават и на спешния телефон 112. \n                    \n                    \n                \n                \n                \n                \r\nИ разкри част от статистиката за броя на издадените ограничителни заповеди. По нейни думи за миналата година са издадени 2953, а до този момент те са около 2300, но се очаква да се повиши броят им до края на годината. \n\r\n\"За нас приоритет е да говорим с пострадалата и да разберем какви са нейните намерения и желания, с какво можем да ѝ бъдем полезни. На следващо място предприемаме всичко необходимо, за да установим контакт с извършителя\", .  \n\r\nИнспекторът настоя, че всеки опит за контакт след издаване на ограничителна заповед трябва да бъде сигнализиран, а сигнали могат да се подават не само от жертвите, но и от техните близки и дори съседи. \n\r\n\"Трябват промени. Министерството на правосъдието е предприело тази стъпка. Работим за промяна на законодателството. Очакваме напролет да има нови изменения в тази област\", посочи Стоянова.", "date": "2019.11.25", "title": "Ужасът в дома: Всяка трета българка жертва на насилие"}
{"url": "https://www.dnes.bg/obshtestvo/2019/11/25/zadyrjaha-jenata-blysnala-i-ubila-bylgarche-v-kipyr.430675", "text": "Има задържан за катастрофата, при която загина 10-годишно българче в Кипър. Това каза посланикът на България в страната Н.Пр. Любомир Тодоров пред Нова тв. Инцидентът е станал в кипърския град Пафос в петък следобед. \n\n\r\n\"Жената, шофирала автомобила, е идентифицирана и задържана. Има много свидетели на този трагичен инцидент. Посолството положи максимални усилия и успяхме. Оттук нататък започва разследване в съответствие със законодателството. Нямам информация дали кипърката е избягала от местопроизшествието\", каза Н.Пр. Любомир Тодоров, посланик на България в Република Кипър.\n\r\n\"Това е голяма трагедия и мъка за българите в Кипър. Загина момиченце на 10 г. в резултат на нелеп пътен инцидент.  Няма по-лошо от това човек да загуби детето си. Детето, заедно със своя дядо, пресича на зелен сигнал на светофар след като е взето от училище. Спира на светофар. Сигналът е зелен и е имало пешеходна пътека.\r\n                    \n                    \n                \n                \n                \n                В този момент автомобил, управляван от кипърка на 69 г., с висока скорост, без да се съобразява с червения сигнал, бута детето. Незабавно е откарано от болница. Лекарите се стараят да го спасят, но краят е фатален.”, разказа Тодоров.\r\n Семейството на детето живее от 15 години в Кипър. Посолството на България ще следи случая.", "date": "2019.11.25", "title": "Задържаха жената, блъснала и убила българче в Кипър"}
{"url": "https://www.dnes.bg/zvezdi/2019/11/25/teilyr-suift-podobri-rekord-na-maikyl-djeksyn.430681", "text": "\n\r\nТейлър Суифт открадна цели шест статуетки по време на церемонията на Американските музикални награди в театър Майкрософт в Лос Анджелис.\r\nЛюбимката на милиони беше обявена за изпълнител на годината, за най-добра поп/рок изпълнителка, за най-добра съвременна изпълнителка, най-добра изпълнителка на десетилетието и грабна още две награди - за най-добър поп/рок албум на годината за \"Lover\" и за най-добро видео - това към парчето \"You need to calm down\", съобщи БТА.\r\nПрез годините Суифт е спечелила общо 23 Американски музикални награди. С новите си шест награди тя подобри рекорда на Майкъл Джексън, който има общо 24.\r\n                    \n                    \n                \n                \n                \n                В речта си, изпълнителката благодари на феновете си за подкрепата през годините, както и на родителите си, които бяха сред публиката.\r\nБили Айлиш грабна две награди- за нов изпълнител на годината и за най- добър изпълнител на алтернативна музика. Лизо, която скоро беше номинирана за най- много награди Грами,си тръгна с празни ръце. Калид беше отличен с три награди, за отличен любима песен в категорията соул/ар енд би за парчето за \"Soul\", за любим албум в същата категория и за най- добър поп/рок изпълнител.\r\nБи ТИ Ес бяха отличени за най- добро поп/рок дуо или група, както и за турне на годината и за най- любим изпълнител в социалните мрежи. За най- добра поп/рок песен беще избрана \"Without me\" на Холзи. \r\nЗа най- добър дует беше избрана песента \"Senorita\" на Шон Мендес и Камила Кабело.\r\nПост Малоун, който беше с цели седем номинации, спечели в категорията за най- добър рап/ хип- хоп албум за \"Holywood Bleeding\". Рапърката Карди Би спечели отличие за любим рап/ хип-хоп изпълнител. За най- добра рап/ хип- хоп песен беше отличен дуетът на Лил Накс Екс и Били Рей Сайръс \"Old Town Road\".\r\nБионсе и Бруно Марс победиха в категориите съответно в категориите за най- добър соул/ар енд би изпълнителка и изпълнител.\r\nКари ъндърууд и Кейн Браун бяха отличени за най- добра певица и за най- добър изпълнител в кънтри категориите. Кари Ъндърууд спечели и наградата за най- добър кънтри албум \"Cry Pretty\". Дан енд Шей спечелиха наградата за най- добър дует или група, както и за най- добро кънтри парче с песента си \"Speechless\".  За най- добър латино изпълнител беше избран Джей Балвин, а за най- добър електроданс изпълнител- Маршмелоу. \r\nЛорън Дейгъл взе наградата за най- вдъхновен съвременен изпълнител. За музика към филм спечели саундтракът към \"Бохемска рапсодия\".\r\nГрийн Дей, Шаная Туейн и Тони Браксън откриха церемонията. \r\n ", "date": "2019.11.25", "title": "Тейлър Суифт подобри рекорд на Майкъл Джексън"}
{"url": "https://www.dnes.bg/politika/2019/11/25/borisov-na-sreshta-s-trymp-shte-padnat-li-vizite-za-sasht.430684", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПремиерът Бойко Борисов е на официално посещение в САЩ, където ще се срещне във Вашингтон с президента на страната Доналд Тръмп.\r\n\"Темата за визите е много важна за нас. Няма шанс в този момент визите да отпаднат, като виждаме отношението на Тръмп към визовия процес и неговата безкомпромисност. Може би Борисов ще опита да изтъргува самолетите F-16, които България купи от САЩ, за визите, но няма да успее\", каза в студиото на \"България сутрин\" експертът в международните отношения Ивета Чернева. \n\n\nС тезата се съгласи и бившият зам.-министър на външните работи Милен Керемедчиев.\n                    \n                    \n                \n                \n                \n                \r\n\"Трябва да разделим източно- и западноевропейските членки на НАТО. Има голяма разлика между двата региона. Първото посещение на Тръмп, след като беше избран за президент, премина през Полша и чак след това посети Брюксел\", каза още той.\n\r\nСпоред Чернева премиерът ни трябва да отиде с много високо самочувствие в Белия дом заради високия ни брутен вътрешен продукт. \"Тръмп не иска да се конфронтира с Русия и Путин. Той изтегли и корабите от Черно море, за да няма такъв сблъсък. Акцентът на срещата им няма да бъде Путин или Русия\", сподели тя.\n\r\nПо думите на Керемедчиев Сърбия остава единствен проводник на руските интереси на Балканите и остров на влияние на Русия.\n\r\n\"Повече ще се говори за енергетика. Това ще е и основният сблъсък между САЩ и Русия. Енергийната диверсификация ще бъде поставена като тема от съветниците на Тръмп на срещата\", ", "date": "2019.11.25", "title": "Борисов на среща с Тръмп, ще паднат ли визите за САЩ?"}
{"url": "https://www.dnes.bg/eu/2019/11/25/vyv-veneciia-protestirat-zaradi-bezdeistvieto-na-vlastite.430678", "text": "\"Венеция, съпротивлявай си!\", скандираха хиляди участници в протестно шествие, състояло се вчера по улиците на Града на каналите. Участниците в акцията са възмутени от бездействието на властите и потресени от серията природни бедствия връхлетели града в последните седмици, предаде БТА, позовавайки се на Франс прес.\r\nВ протестното шествие участваха 3000 души. Под проливен дъжд те обиколиха тесните улици на центъра. Протестът беше по призива на асоциация, нарекла се \"Не на големите кораби\" и на природозащитни групи. \"Нека да спасим Венеция от големите кораби, от проекта Мойсей, от климатичните промени и от нейния кмет\" - беше мотото на протеста.\n\n\n\r\n                    \n                    \n                \n                \n                \n                Демонстранти носеха плакати срещу кмета на града Луиджи Бруняро. Те критикуваха остро проекта за защита на града от наводнения, наречен Мойсей и настояваха да му се наложи мораториум. Според протестиращите проектът е отживял, още преди да бъде задействан и вече не може да отговори на нуждите на града. Според тях системата от диги, замисляна от десетилетия, няма да може да спаси града от изключително високите приливи, които Венеция преживя миналите седмици. Мнозина смятат, че Мойсей е само пилеене на пари и че Венецианската лагуна, която е много комплексна, се нуждае от комплексен отговор на кризата с наводненията.\r\nНякои от участниците в протеста разказаха, че градът е преживял сериозна травма със серията от наводнения и че е бил поставен буквално на колене. Наводненията освен това показаха на света колко уязвима е Венеция, казват демонстранти. В наводненията пострадаха десетки църкви в града, включен в списъка на световното наследство на ЮНЕСКО.\r\nВенеция е построена върху 118 острова и островчета, повечето от които изкуствени, както и върху пилони. За един век градът вече е потънал с 30 сантиметра.\r\nВенеция е с население от 50 000 души, а ежегодно се посещава от 36 милиона души.", "date": "2019.11.25", "title": "Във Венеция протестират заради бездействието на властите"}
{"url": "https://www.dnes.bg/pop/2019/11/25/viktoriia-georgieva-shte-ni-predstavi-na-evroviziia-2020.430720", "text": "Виктория Георгиевa ще бъде българският представител на Евровизия 2020, съобщиха днес на пресконференция от БНТ.\n\r\nПрез лятото тя влезе в класациите с парчето I Wanna Know, което се оказа трамплин към първия ѝ договор за международно разпространение. Той бе подписан през септември с британската компания Ostereo.\n\r\n\"Много съм  развълнувана, че получавам шанс да представя страната. Няма по-голяма чест за един артист! За мен това участие е преди всичко огромна отговорност и привилегия, защото музикатa е начин да изразя себе си и това, в което вярвам. Нямам търпение да споделя с всички новите си проекти. Благодаря на БНТ, че повярва в мен\", заяви младата певица.\n                    \n                    \n                \n                \n                \n                \r\nОчаква се българската песен на Евровизия да бъде представена в началото на месец март 2020 година, като успоредно с това се работи и по първия самостоятелен албум на изпълнителката.\n\r\nТазгодишното издание на музикалната надпревара ще се проведе на 12, 14 и 16 май в Ротердам, Холандия, и ще се излъчва на живо по БНТ1. На 28 януари ще се изтегли жребий, на който ще стане ясно в кой от двата полуфинала ще участва България.\r\n ", "date": "2019.11.25", "title": "Виктория Георгиева ще ни представи на Евровизия 2020"}
{"url": "https://www.dnes.bg/stranata/2019/11/25/shofior-blysna-i-ubi-chovek-v-invalidna-kolichka.430721", "text": "58-годишен мъж в инвалидна количка е загинал, след като е блъснат от лек автомобил в област Кюстендил. Това съобщиха от полицията в града.\n \r\n\r\nВ края на миналата седмица е починал 58-годишен мъж, който е участник в пътнотранспортно произшествие. Той се придвижвал по пътното платно с инвалидна количка, но бил ударен от водач на лек автомобил. Тестът за употреба на алкохол на 57-годишния водач на колата е отрицателен. \r\n\r\nПо случая е започнато досъдебно производство в Районно управление - Кюстендил, уведомен е дежурен прокурор.", "date": "2019.11.25", "title": "Шофьор блъсна и уби човек в инвалидна количка "}
{"url": "https://www.dnes.bg/eu/2019/11/25/syvetyt-na-es-pak-dade-zelena-svetlina-za-novata-ek.430722", "text": "Съветът на ЕС съобщи, че одобрява повторно списъка на следващата Европейска комисия. Това е последната формална стъпка преди гласуването на новата ЕК от Европейския парламент в сряда.\n\r\nСъветът на ЕС се наложи да утвърди списъка за втори път заради промените, настъпили с отхвърлянето от ЕП на първоначалните кандидати за еврокомисари от Франция, Унгария и Румъния. В съобщението се уточнява, че вторият списък е бил представен от новоизбрания председател на ЕК Урсула фон дер Лайен на 21 ноември.\n\n\r\nЕК постави по-рано на Великобритания срок до полунощ на 22 ноември за излъчването на британски еврокомисар. Днешното съобщение потвърждава, че Фон дер Лайен е знаела предварително намерението на Лондон да не се съобрази с искането на ЕК и откритата наказателна процедура за неспазване на правото на ЕС.\n                    \n                    \n                \n                \n                \n                \r\nОчаква се днес комисията да съобщи как ще продължи с наказателната процедура, предприета заради това, че макар да има задължение по договор да посочи свой еврокомисар, Великобритания отказва да се съобрази. Комисията не отхвърля възможността въпросът да бъде отнесен до Съда на ЕС.", "date": "2019.11.25", "title": "Съветът на ЕС пак даде зелена светлина за новата ЕК"}
{"url": "https://www.dnes.bg/muzika-interviews/2019/11/25/orlin-goranov-bez-publika-sme-izlishni.430724", "text": "След по-малко от седмица - на 30 ноември, почитателите на българската музика ще станат свидетели на спектакъла \"Споделено\". На сцена на зала 1 в НДК ще видим Орлин Горанов и фънк формацията \"Акага\". Вече са в продажба и последните билети за шоуто. \n\r\nА то ще си заслужава, тъй като вечните хитове на Орлин Горанов ще звучат в нов аранжимент на Акага - бендът, поставил основата на модерното българско звучене, съчетавайки поп, джаз, фънк, евъргрийн и класическа музика. Неотлъчно до тях ще бъде и женското присъствие на чаровното трио „Тринити“, както и щрайх квартетът Destiny. Специална изненада е и участието на Цветан Недялков (китара) и Ясен Велчев (клавишни инструменти).\n                    \n                    \n                \n                \n                \n                \r\nРепетициите вече текат, а между тях Орлин Горанов сподели за удоволствието да работи с тези музиканти.\n\r\n\r\n\n\r\nЕстествено житейска философия и въпрос на възпитание.\n\r\n\n\r\nОсвен, че съм преподавател в Югозападния университет в Благоевград, може би някой ден ще дирижирам и режисирам спектакли.\n\r\n\n\r\nРецептата е да си отдаден на това което те прави щастлив. А музиката е толкова многолика.\n\r\n\n\r\nНе съм изиграл още своя \"Хамлет\", но съм търпелив.\n\r\n\n\r\nНие работим за публиката. Сценичното изкуство е двупосочно, ако няма публика сме излишни. Всяка среща с публиката за мен е като първа.\r\n\n\r\nТова, че съм от \"старата школа\" не ми пречи да си контактувам с младите. Мисля, че взаимно всеки един от нас може да почерпи опит от другия. В изкуството възраст няма.\r\n\n\r\nС Акага сме приятели и колеги отдавна. Да работиш с тези музиканти е не само удоволствие, но и голямо предизвикателство. Искаме да споделим в навечерието на Рождество с нашата публика много любов, сбъднати мечти и много споделени мигове с любимите им хора.", "date": "2019.11.25", "title": "Oрлин Горанов: Без публика сме излишни!"}
{"url": "https://www.dnes.bg/world/2019/11/25/otvoriha-edna-ot-nai-golemite-ledeni-pyrzalki-v-evropa.430691", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗимният сезон в Москва започна с една от най- големите ледени пързалки в Европа. \r\n\r\nПаркът се простира на 20 000 квадратни метра. Има технология за изкуствено охлаждане, която му позволява да функционира дори при по-топли температури, съобщава . \r\n\r\nПързалката не е в традиционната кръгла форма, а минава през целия парк. \r\n\r\nЕдна от атракциите й тази година, ще са монтираните върху леда специални екрани, които ще излъчван новогодишни програми. \r\n ", "date": "2019.11.25", "title": "Отвориха една от най- големите ледени пързалки в Европа "}
{"url": "https://www.dnes.bg/sport/2019/11/25/grisho-zavyrshva-godinata-kato-20-v-sveta.430719", "text": "Най-добрият български тенисист Григор Димитров запази 20-ото място в световната ранглиста и така на практика ще остане на това място в края на годината.\r\n\r\n28-годишният Димитров, който вече е в почивка преди старта на новия сезон, има актив от 1747 точки.\r\n\r\nДимитър Кузманов отново е втора ракета на България след добри резултати на турнири на ITF в турския курорт Анталия през този месец. Той прогресира с 45 места до 470-ото в света с 65 точки и изпреварва Александър Лазаров, който за седмица беше втори от българите в класацията на АТП. Лазаров от днес е 514-и с 55 точки.\r\n\r\nЛидер в класацията е Рафаел Надал (Испания) с 9985 точки, следван от Новак Джокович (Сърбия) с 9145, Роджър Федерер (Швейцария) с 6590 и други.\r\n ", "date": "2019.11.25", "title": "Гришо завършва годината като №20 в света"}
{"url": "https://www.dnes.bg/index/2019/11/25/petko-spasil-napadnata-jena-vyv-vlaka-po-sluchainost-bil-tam.430728", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Подобрява се състоянието на момичето, намушкано с нож във влака Пловдив-Варна край Стара Загора. На Виктория ѝ предстоят 3 операции, но за щастие тя вече е стабилизирана. \n\n\n\n\r\nМомичето е с 4 тежки рани – една на главата, причинена от ножа, който е стигнал до костта. Има травми и в областта на гръдния кош, дясното бедро и лявата длан. \n\r\nПетко по случайност пътувал в същия влак, защото изпуснал предишния, съобщи . \n                \n                \n                \r\nТой е човекът, който спасява Виктория и дори задържа насилника. \n\r\n\"Моята съпруга чува \"Помощ, помощ\", отивам да проверя, гледам това момче легнало върху нея и само я ръга. Аз го бутам един път, той се изправя, посяга към мен, аз се дърпам назад. Обръщам се, няма и два метра, казвам на началника на влака  - \"ела, че тоя наръга момичето, закла момичето\". Връщам се, той още върху нея. Удря ме, удрям го, изпуска ножа, тръгва да бяга, скача от влака, аз след него и го спирам\", разказа спасителят на Виктория.\n\r\n20-годишният нападател е задържан, освидетелстван и настанен в Раднево, където ще бъде изготвена съдебно-психиатирича експертиза. А лечението на Виктория продължава.", "date": "2019.11.25", "title": "Петко спасил нападната жена във влака, по случайност бил там"}
{"url": "https://www.dnes.bg/world/2019/11/25/silni-vetrove-zakotviha-korabite-v-gyrciia.430725", "text": "Лошото време и силните ветрове в Гърция създават проблеми за корабоплаването. Фериботни линни ще са затворени, докато времето не се подобри. \r\n\r\nОт пристанище Рафина не се изпълняват курсовете за Мармари и за Цикладските острови, съобщават от БТА. Спрени са и корабите от Лаврио за Дзия.\r\nЗаатворени са и маршарутите Агия марина-Неа Стира, Волос-Споради, Кавала-Принос (о-в Тасос), Керамоти-Лименас (о-в Тасос), Александруполис-Самотраки.\r\n\r\n\r\n\r\n\r\n\r\n ", "date": "2019.11.25", "title": "Силни ветрове закотвиха корабите в Гърция"}
{"url": "https://www.dnes.bg/stranata/2019/11/25/myj-nameri-rychna-granata-v-dvora-na-kyshtata-si.430713", "text": "Отбранителна граната е открил мъж от омуртагското село Панайот Хитово при ремонт на стара постройка.Боеприпасът е намерен случайно на 22 ноември, обезвреден е, съобщиха от Областната дирекция на МВР.\n\n\r\nПри извършване на ремонт в стопанската сграда 35-годишен мъж от селото открил боеприпаса. С багер той събарял кирпичена постройка и изхвърлял материала недалеч от къщата си в края на селото. Когато завалял дъжд, от строителния отпадък се показала граната. Мъжът подал сигнал в полицейското управление в Омуртаг.\r\nУстановено е, че това е невзривена ръчна отбранителна граната. Своевременно районът е бил отцепен. Гранатата е обезвредена от специалисти. Назначени са експертизи. Образувано е досъдебно производство. ", "date": "2019.11.25", "title": "Мъж намери ръчна граната в двора на къщата си "}
{"url": "https://www.dnes.bg/stranata/2019/11/25/pchelari-sybirat-15-000-podpisa-protiv-polzvaneto-na-pesticidi.430676", "text": "Пчелари от цяла Европа ще искат пълна забрана за пестицидите, които убиват и пчелите. Годишно отровните препарати убиват десетки хиляди пчелни семейства само в България. \n\r\nПчеларите у нас призоваха да се съберат поне 15 хиляди подписа, за да се забрани използването на отровни пестициди.\n\r\nОт село Биволаре хората заявиха, че препаратите се усещат по въздуха и дори им е ставало лошо от миризмата.\n\n\n\n\r\nПчелар със 150 кошера пък обясни, че е завършил сезона на нула заради отровните препарати, пише bTV.\n\r\nАко се съберат нужните подписи в петицията против инсектицидите, пчеларите вярват, че в следващите 5-10 години могат да се преборят за забрана за използване на отровните пестициди и да спасят пчелите.\n                    \n                    \n                \n                \n                \n                \r\nХората от селото споделиха, че виждат самолетите да прелитат постоянно и че фермерите са зад тяхната инициатива, но по думите им, големите зърнопроизводители едва ли биха ги подкрепили.\n\r\nМеждувременно голям земеделец съди държавата, че му е наложила акт за пръскане с пестицид в нерегламентирано време.", "date": "2019.11.25", "title": "Пчелари събират 15 000 подписа против ползването на пестициди"}
{"url": "https://www.dnes.bg/akoshtete-vqrvaite/2019/11/25/govoriat-astrolozite-koia-profesiia-za-koia-zodiia.430738", "text": "Въпреки че личният избор означава много повече от всяка астрологична прогноза, все пак нашият зодиакален знак може да оформи начина ни на мислене, нашите интереси и хобита. Може да ни посочи и в какъв тип кариера бихме оцелели най-успешно.\n\r\nЕто и към каква професия трябва да се насочите, поне според астролозите:\n\r\n\n\r\nНай-подходящи професии: предприемач; екстремен спортист; туристически гид; изпълнителен директор\n\r\nНай-добри качества: голям инициатор, човек с иновативни идеи, с много приятели и последователи, убедителен и харизматичен, човек, който не обича да скучае\n\r\nНай-лоши качества: нетърпелив, егоистичен, арогантен, бързо му омръзва и не довежда нещата докрай, избухлив\n                    \n                    \n                \n                \n                \n                \r\n\n\r\nНай-подходящи професии: архитект/инженер/строителен предприемач, озеленител, графичен дизайнер\n\r\nНай-добри качества: трудолюбив, надежден, изобретателен, амбициозен\n\r\nНай-лоши качества: инат, мързелив, ленив\n\r\n\n\r\nНай-подходящи професии: служител или директор в маркетинг/продажби и реклама; журналист в електронна медия\n\r\nНай-добри качества: гъвкав, комуникативен, приспособим\n\r\nНай-лоши качества: нервен, хаотичен, непостоянен\n\r\n\n\r\nНай-подходящи професии: лекар/медицинско лице; учител, служител в сферата на образованието, главен готвач\n\r\nНай-добри качества: грижовен, подкрепящ, с голяма емпатия\n\r\nНай-лоши качества: прекалено чувствителен, свръхемоционален, обидчив\r\n\n\r\n ", "date": "2019.11.25", "title": "Говорят астролозите: Коя професия за коя зодия?"}
{"url": "https://www.dnes.bg/muzika/2019/11/25/polsha-specheli-detskata-evroviziia.430695", "text": "\r\nМеждународният песенен конкурс \"Детска Евровизия 2019\", чиито финал се проведе в полския град Гливице, беше спечелен от изпълнителката Виктория Габор от страната-домакин, предаде ТАСС.\n\n\n\r\nПобедителката получи 278 точки за песента \"Superhero\". В телевизионния конкурс взеха участие представители на 19 страни. Всички желаещи можеха да гласуват в специален сайт по интернет. На второ място беше класиран представителят на Казахстан Ержан Максим. Третото място беше отредено на испанската изпълнителка Мелани Гарсия, пише БТА. \n                    \n                    \n                \n                \n                \n                \r\nПолша за пръв път в историята на \"Детската Евровизия\" печели този конкурс два пъти поред. Миналата година на финала в Минск победителка стана полската певица Роксана Венгел с изпълнението на \"Anyone I Want To Be\".", "date": "2019.11.25", "title": "Полша спечели детската Евровизия "}
{"url": "https://www.dnes.bg/obshtestvo/2019/11/25/imat-li-osnovanie-strahovete-na-roditeli-za-otnemane-na-deca.430683", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        „Законът за социалните услуги няма общо със създалата се истерия дали ще се отнемат деца от семействата им. Държавата финансира единствено общините, когато става въпрос за социални услуги. Имаме увеличение с 3 млн. лева в бюджета за следващата година. Стремежът ни е повече да работим за превенцията“, каза зам.-министърът на труда и социалната политика Зорница Русинова по повод последния протест на различни родителски обединения, свързан с готвените промени в Закона за социалните услуги.\n\n \n\r\nСпоред протестиращите част от тях предвиждат недопустими правомощия на социалните работници и хора от неправителствени организации.\n                    \n                    \n                \n                \n                \n                \r\nРусинова е на мнение, че може би става въпрос за недобре разбрана инициатива на част от родителите. Тя бе категорична, че държавата не абдикира, а дори финансира по много по-добър начин общините. По думите ѝ трябва да има работа със семейството. \n\r\n\"Първите стъпки са свързани с това са при насилие детето да се настани в близкия семеен кръг. Когато става въпрос за социални услуги, държавата финансира местата, в които се настаняват изпадналите в нужда хора. Темата за социалните услуги е много важна. Ако няма възможност да подкрепим и жертвите на насилие, и да работим по превенцията, все повече ще сме свидетели на насилие над жени и деца\", обясни Русинова в \"България сутрин\".\n\r\nТя разясни, че мултидисциплинарните екипи са съставени от специалисти, които работят на място с дадено семейство. Никой от този екип обаче няма правомощия да насочи казуса към извеждане на дете от семейството му.\n\r\n\"Част от тези протести имат и политически контекст. Част от тези организации скачаха срещу Истанбулската конвенция и Стратегията за детето. Като общество трябва да бъдем много по-чувствителни, когато чуваме за насилие и да не толерираме тези случаи. Стратегия за защита на децата не е имало никога\", каза още зам.-министърът на труда и социалната политика пред .\n\r\nЗорница Русинова добави, че когато едно семейство е бедно, то получава социални помощи, които по думите ѝ ежегодно се увеличават.\n\r\nОтносно предстоящия протест на социалните работници тя се съгласи, че възнагражденията в социалната система са ниски и част от хората мигрират в останалите системи. Целта е заплатите да бъдат увеличени, както и да бъдат взети мерки за допълнително подпомагане чрез обучение на работниците, отбеляза Русинова.\n\r\nИ прогнозира, че в следващите 10-15 години социалната система ще продължава да изпитва глад за кадри. Според нея около 500 човека годишно завършват за професии, свързани със социалните дейности, но малка част от тях влизат и остават в системата.\n\r\nРусинова коментира и горещата тема с изплащането на болничните, която предизвика недоволството на синдикатите.\n\r\n\"Има възложени анализи от парламента, от НОИ, от Здравната каса, които трябва да се направят. Мястото за дебат не е улицата или през медиите, а в Тристранния съвет. Стремежът ни е по никакъв начин да не се ощетяват хората, които реално боледуват. Трябва да се търси баланс между контрол, промяна на системата и съвестта на хората, които спекулират\", настоя Русинова.", "date": "2019.11.25", "title": "Имат ли основание страховете на родители за отнемане на деца?"}
{"url": "https://www.dnes.bg/zvezdi/2019/11/25/djystin-timbyrleik-izneveriava-na-djesika.430726", "text": " Джъстин Тимбърлейк е бил забелязан да държи за ръка актрисата Алиша Уейнрайт, пишат от \"The Sun\", като дори са публикували папарашки снимки. Това се случило в Ню Орлийнс.\r\nДжъстин и Алиша снимат филм в щата, но когато били заловени да се държат за ръка и да флиртуват, не били на снимачната площадка, смятат източници.\r\n \r\nОт папарашко видео се забелязва, че Уейнрайт е поставила ръцете си на коляното на певеца. А на едната снимка се вижда как Алиша и Тимбърлейк са се хванали за ръце на тераса и пият.\r\n \r\n\"Те се усмихваха и се смееха. По едно време Джъстин взе ръката на Алиша и я постави на коляното си. Тогава тя започна нежно да гали крака му. После той я хвана за ръка\", казват източници на изданието. Тогава изпълнителят не носил брачната си халка.\r\n \r\nФеновете в социалната мрежа Twitter са убедени, че Джъстин Тимбърлейк изневерява на жена си - Джесика Бийл. Източници на \"People\" обаче казват, че няма нищо между Джъстин и Алиша.\r\n \r\n\"На терасата имаше и други хора и определено нищо не се случваше. Джъстин снима филм там, с Алиша участват във филма заедно и просто прекарваха време заедно. Това видео може да изглежда като нещо сериозно, но реално това не беше нищо\", посочват те.\r\n \r\nПевецът все още не е коментирал слуховете за изневяра. Той и Джесика са женени от 2012 г.  \r\n \r\n", "date": "2019.11.25", "title": "Джъстин Тимбърлейк изневерява на Джесика?"}
{"url": "https://www.dnes.bg/stranata/2019/11/25/kriza-pri-avtobusite-obslujvashti-malkite-naseleni-mesta.430712", "text": "Все по-сложна става ситуацията с обществения транспорт, обслужващ малките населени места. Кризата около автобусните курсове се задълбочава, а фирмите, които се грижат за превоза на живущите в по-крайните райони на страната оредяват.\r\nПроблемите там се засилват и от факта, че няма и железопътен превоз. Точно такъв е случаят с община Върбица, където миналата седмица се преустановиха курсовете до областния център Шумен в събота и неделя.\r\nРазредени бяха и автобусите в делничните дни. Причината са натрупани загуби и липса на желание от превозвачи да обслужват линията в нерентабилни дни и часове. Съществена част от проблема са и нелегалните таксита.\r\n\"Частни коли вървят пред автобусите, обират пътниците и въпреки че контролните органи са сезирани, няма адекватни мерки\", заяви пред БНР Деян Банков от шуменския автотранспорт.\r\n                    \n                    \n                \n                \n                \n                От своя страна община Върбица не смята да дофинансира частни превозвачески фирми, нито пък има правомощия срещу нелегалния превоз.\r\nПодобна е ситуацията и в плевенския град Славяново. Изненадващо още преди местните избори бяха спрени по пет курса в двете посоки до Плевен, което засегна и ученици, и работещи. Жителите на няколко селища направиха протестна подписа за реорганизация на оцелелите курсове, но резултатът бе частичен. Все още решение на проблема няма. Близкото разстояние до областния център отново е предпоставка да се вихрят таксита.\r\nГолеми проблеми през настоящата година имаше и в Попово. През пролетта спряха общински линии. През есента пък бе прекратена линия до Русе, обслужваща и други селища. Причините отново бяха финансови.\r\nА това са все населени места и райони от вътрешността на страната. В пограничните положението е плачевно. От доста време например няма рейсове през уикенда между Ямбол и Болярово. Ковачевци, Бобошево и Свищов бяха други общини, в които възникнаха транспортни проблеми през последните месеци.", "date": "2019.11.25", "title": "Криза при автобусите, обслужващи малките населени места"}
{"url": "https://www.dnes.bg/notifikacii/2019/11/25/kobrata-s-shans-da-podgriava-uaildyr-i-fiuri.430765", "text": "Изненадващ следващ съперник може да има най-добрият ни боксьор Кубрат Пулев, твърди журналистът от boxingnews24.com Дийн Бърман, цитиран от .\n\r\nТой обяви, че Кобрата ще подгрява реванша между Дионтей Уайлдър и Тайсън Фюри, като съперник на българина ще бъде поляка Адам Ковнацки.\n\r\nБитката между шампиона в тежка категория и британеца е планирана за 22 февруари. Очаква се да се проведе или в Лас Вегас или в \"Медисън Скуеър Гардън\" в Ню Йорк.\n\r\nКобрата е претендент за титлата в тежка категория на IBF, а Ковнацки е веднага след него в класирането. Възможно е при овакантяване на колана от страна на Антъни Джошуа или Анди Руис, битката на Пулев да бъде именно за титлата на IBF.\n                \n                \n                \r\n30-годишният Ковнацки има 20 победи в 20 двубоя, като 15 от тях са с нокаут.\n\r\n\r\n ", "date": "2019.11.25", "title": "Кобрата с шанс да подгрява Уайлдър и Фюри"}
{"url": "https://www.dnes.bg/eu/2019/11/25/evrokomisiiata-shte-raboti-s-edin-chovek-po-malko.430753", "text": "Европейската комисия ще работи без британски еврокомисар, след като Лондон отказа да номинира човек за поста. И след втората отстрочка, която изтече в петък в полунощ Обединеното кралство не даде кандидат за еврокомисар, въпреки че е задължено да представи член на Европейската комисия според европейските договори и според изрична точка в последното споразумение за удължаване на Brexit от октомври.\n\r\nСъветът на ЕС реши днес, че въпреки че в Комисията няма да има представител на една страна членка, това няма да ѝ попречи да започне работа. Ако на по-късен етап Лондон номинира някого, той ще може да се присъедини след процедура по одобрение в Европейския парламент.\n\n\n                    \n                    \n                \n                \n                \n                \r\nБританският премиер Борис Джонсън отказа да посочи еврокомисар за екипа на Урсула фон дер Лайен, като посочи че страната се намира в предизборна кампания и това няма да е уместно. Британските избиратели ще гласуват за парламент на 12 декември, след като Джонсън свика предсрочен вот в опит да намери мнозинство, за да ратифицира сделката за излизане от ЕС.\n\r\nЕвропейската комисия съобщи, че в близките дни ще реши как да продължи наказателната процедура срещу Великобритания за неспазване на европейското законодателство да номинира еврокомисар, която започна преди 10-ина дни. Процесът ще тече паралелно с утвърждаването на новата Европейска комисия, съобщи говорител на институцията.\n\r\n25 други кандидати за еврокомисари бяха утвърдени от Съвета на ЕС днес. Сред тях е и Мария Габриел, която получава ресора иновации и младеж, в който се включват още образованието, спорта и културата.\n\r\nСледващата Европейска комисия, която се очаква да бъде одобрена окончателно от Европейския парламент в сряда ще се състои от 25 комисари, 9 от които вицепрезиденти. Тя ще има за председател за първи път в историята – жена Урсула фон дер Лайен и за първи път мъж като първи дипломат – испанецът Жозеп Борел.\n\r\n ", "date": "2019.11.25", "title": "Еврокомисията ще работи с един човек по-малко"}
{"url": "https://www.dnes.bg/snimka-na-denia/2019/11/25/kysna-esen-oblaci-dyjd-a-po-planinite-sniag.430742", "text": "През следващото денонощие ще се задържи облачно, с валежи от дъжд. Значителни количества ще има през нощта на много места в Южна България и Централния Предбалкан, а през деня - в югоизточните райони.\r\nВ районите с надморска височина над 1200 метра дъждът ще се примесва със сняг. В Дунавската равнина ще продължи да преръмява. Около обяд от югозапад валежите ще спират и облачността ще се разкъсва.\r\nЩе духа до умерен, в Източна България временно силен североизточен вятър, който след обяд ще се ориентира от север-северозапад. Преобладаващите температури ще са: минимални - между 7 и 12 градуса, максимални в по-голямата част от страната - между 8 и 13 градуса, на места в Северна България - по-ниски.\r\n                \n                \n                Атмосферното налягане е по-ниско от средното за месеца и слабо ще се понижи.\r\nНад Черноморието ще е облачно с валежи от дъжд. По южното крайбрежие количествата ще са значителни. Ще духа умерен, временно до силен североизточен вятър, който след обяд ще се ориентира от север-северозапад. Максималните температури ще са между 11 и 14 градуса. Температура на морската вода е 15-16 градуса. Вълнението на морето ще бъде 3-4 бала.\r\nВ планините ще е облачно, с валежи от сняг, под 1200 метра - от дъжд. Ще духа умерен вятър от изток-североизток. Максималната температура на височина 1200 метра ще е около 5 градуса, на 2000 метра - около 0 градуса.\r\nВ средата на седмицата вятърът ще отслабне и ще се ориентира от югозапад. Облачността ще се разкъса и ще намалее, най-късно в Дунавската равнина, където ще бъде със значителна ниска облачност. Дневните температури ще се повишат, сутрешните ще се понижат, в отделни райони до 0 до минус 1 градус.\r\nВ сряда ще е без валежи, в четвъртък облачността отново ще се увеличи и в северозападните райони ще превали дъжд. Вятърът от югозапад ще се усили, по-съществено в Източна България. Ще остане с високи дневни температури - максималните на места ще достигат и надхвърлят 15 градуса.\r\n ", "date": "2019.11.25", "title": "Късна есен: Облаци, дъжд, а по планините - сняг"}
{"url": "https://www.dnes.bg/crime/2019/11/25/shofior-butna-dve-12-godishni-deca-na-peshehodna-pyteka.430771", "text": "Две 12-годишни момичета са пострадали при катастрофа на пешеходна пътека на ул. \"Тр. Китанчев\" в Търговище, съобщиха от полицията. \r\n\r\nИнцидентът е станал в понеделник около 14 ч. \r\n\r\nДокато са пресичали, са били пометени от кола, управлявана от  20-годишен шофьор.\r\nДецата са закарани в болница. \r\n\r\nЕдното е с фрактура на рамо, а другото – с контузна рана на коляно. ", "date": "2019.11.25", "title": "Шофьор бутна две 12-годишни деца на пешеходна пътека "}
{"url": "https://www.dnes.bg/world/2019/11/25/germaniia-shte-stimulira-modernata-mobilnost-s-koleleta-trotinetki.430679", "text": "Подобряването на условията за пешеходци, велосипедисти и обществения транспорт в германските градове получи нова подкрепа в края на миналата седмица със създаването нов алианс за \"модерна мобилност\", предаде ДПА.\n\r\nТъй като градското планиране в повечето населени места в Германия продължава да дава предимство на колите, дълго възхваляваният обрат в транспортната политика все още не е завзел толкова добри позиции, колкото поддръжниците му се надяват, пише БТА.\n\r\nНовият алианс на федералното правителство, германските провинции, градове и местни общности ще търси решения на проблемите на градската среда.\n\r\nМобилността в градовете става по-разнообразна и трябва да бъде по-модерна и устойчива, посочи Маркус Леве, вицепрезидент на Асоциацията на германските градове.\n                    \n                    \n                \n                \n                \n                \r\nЦелта на сдружението е да накара повече хора да вървят пеша, да карат колело или да използват обществения транспорт, както и да се подобрят транспортните връзки с околоградските райони, допълни той.\n\r\nФедералният министър на транспорта Андреас Шойер неотдавна заяви, че по пътищата трябва да бъде оставено повече място за велосипедистите.\n\r\nПравителството увеличи бюджета за регионален обществен транспорт, отпускайки допълнителни 1,2 млрд. евро (1,3 млрд. долара) за нови автобусни и жп линии между 2020 и 2023 година. Така бюджетът достига общо 9,8 млн. евро.", "date": "2019.11.25", "title": "Германия ще стимулира \"модерната мобилност\" с колелета, тротинетки..."}
{"url": "https://www.dnes.bg/blizak-iztok/2019/11/25/sblysyci-v-beirut-hizbula-i-aman-vs-protestirashti.430708", "text": "\nСблъсъци избухнаха отново между антиправителствени протестиращи и две шиитски групировки в ливанската столица Бейрут, съобщиха местни медии, цитирани от ДПА.\n\r\nГрупа привърженици на движенията \"Хизбула\" и \"Амал\" атакуваха протестиращите, които бяха блокирали улица в центъра на града, предаде новинарският сайт \"Ан Нахар\". Войници и полицаи от силите за борба с безредици използваха сълзотворен газ, за да разпръснат мелето и да разделят двете враждуващи страни. В социалните медии се появиха снимки на повредени коли и разрушени палатки на протестиращите, пише БТА.\n\r\nВ края на миналия месец привърженици на \"Хизбула\" и \"Амал\" разрушиха предишен палатков лагер на демонстрантите.\n                    \n                    \n                \n                \n                \n                \r\nАсошиейтед прес предаде и за снощен сблъсък между двете враждуващи страни. Той започнал, когато протестиращите се опитали да блокират околовръстното шосе - ключова градска магистрала, и били нападнати от поддръжници на двете главни шиитски партии в Ливан. В продължение на няколко часа двете страни се замервали с камъни, преди полицаите да успеят да ги разделят, поставяйки бариери между тях.\n\r\nМасовите протести в Ливан срещу корупцията и управлението от политическия елит продължават вече втори месец, но досега запазваха като цяло мирен характер. Подкрепяната от Иран \"Хизбула\" твърди, че протестите се експлоатират от чужди сили, желаещи ограничаване на влиянието на шиитската групировка в Ливан.", "date": "2019.11.25", "title": "Сблъсъци в Бейрут: Хизбула и Аман vs протестиращи "}
{"url": "https://www.dnes.bg/obshtestvo/2019/11/25/sindikatite-s-obshta-ekspertna-grupa-za-bolnichnite.430788", "text": "КНСБ и КТ \"Подкрепа\" сформираха обща експертна работна група по темата с болничните. Тя трябва да анализира обезщетенията за временна неработоспособност, причините за драстичния им ръст и да набележи мерки срещу фалшивите болнични.\n\r\nОчаква се групата да започне работа веднага след насрочения за 27-и ноември национален протестен митинг на \"Подкрепа\" под надслов \"Болните работници не са престъпници\", предаде БНР.\n\r\nОт КНСБ вече оповестиха анализ, според който ръстът на изплатените болнични се дължи най-вече на тези с продължителност от 15 до 30 дни, а не на по-кратките. Националният секретар на синдиката Ася Гонева каза, че работната група ще се опита в рамките на един месец да излезе с конкретни предложения и мерки.\n                    \n                    \n                \n                \n                \n                \r\n\"За да имаме собствена версия, предложения и аргументи, които да са свързани от една страна с твърдението на работодателите, че видите ли всеки втори или трети болничен лист е фалшив и че всъщност разходите за обезщетения по време на неработоспособност са неоснователни\", каза тя. \n\r\nПредседателят на стачния комитет на \"Подкрепа\" Любка Георгиева обяви, че за момента за синдиката е приоритет провеждането на националния протест в сряда.\r\n\"Синдикатите искам да започнем една кампания, за да можем да се противопоставим на тези желания, най-вече на работодателските организации по отношение плащане-неплащане и прословутата тема с така наречените \"фалшиви болнични листове\", каза Георгиева.", "date": "2019.11.25", "title": "Синдикатите с обща експертна група за болничните"}
{"url": "https://www.dnes.bg/stranata/2019/11/25/4000-lv-globa-za-umishleno-gorene-na-otpadyci-v-blagoevgrad.430694", "text": "Нови мерки срещу мръсния въздух предприемат в Благоевград. От общината ще глобяват с до 4000 лева всеки, който умишлено си позволява да изгаря опасни отпадъци. Това е първата заповед, която издаде новият кмет на Благоевград Румен Томов, съобщи БНТ.\n\r\nГрадът има сериозни проблеми със замърсяването на въздуха през последните години и няколко зими поред попада в топ 5 на градовете с най-мръсен въздух у нас. През изминалата седмица стойностите на фините прахови частици във вторник и сряда са били превишени.\n\r\nДиана Стефанова, главен еколог на община Благоевград, обясни, че община Благоевград ще контролира нерагламентираното изгаряне на всякакви видове отпадъци.\r\n\"Контролът се осъществява чрез звената в общинска администрация, отговорни за извършването на проверки. Община Благоевград е наясно, че ще срещне трудности, тъй като тогава, когато става въпрос за битово изгаряне на такива отпадъци, трябва на всички да е ясно, че ние не можем да влизаме в къщите на хората. Поради тази причина призовавам гражданите, тогава когато имат информация за подобно нещо, да подават сигнали\", заяви тя.", "date": "2019.11.25", "title": "4000 лв. глоба за умишлено горене на отпадъци в Благоевград "}
