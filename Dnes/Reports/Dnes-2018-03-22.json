{"url": "https://www.dnes.bg/mish-mash/2018/03/22/koi-sa-nai-predpazlivite-i-rezervirani-zodii.371528", "text": "Предпазливите хора не разкриват себе си в първите минути, или дори часове, при срещата с непознат. Възможно е да запазят част от информацията за себе си и да стоят по-настрана. \r\nТова не означава, че те се срамуват или са свити, просто подхождат умно и споделят само онова, което решат. Тези хора нямат нужда да говорят, когато цари тишина, нито да се самоизтъкват. \r\nКогато хората не споделят всичко за себе си, това ги обгръща в мистерия. Те нямат проблем да бъдат далеч от светлината на прожекторите, защото се чувстват достатъчно комфортно в своята кожа. \r\nРазбира се, тези черти също са характерни в по-голяма степен за представителите на определени зодии. Ето и кои да те. \r\r\n                    \r\n                    \r\nТе са склонни предимно да слушат, особено когато са в по-голяма компания. Не, че нямат какво да кажат, те просто са сдържани и предоставят възможност на останалите да споделят. \r\nДевите са много умни. Те не слушат, само за да изчакат своя ред да говорят, но четат както словесните, така и невербалните послания. \r\nКои са останалите зодии четете на ", "date": "2018.03.22", "title": "Кои са най-предпазливите и резервирани зодии?"}
{"url": "https://www.dnes.bg/zvezdi/2018/03/22/svatbari-da-ima-princ-hari-i-megan-kaniat-600-dushi.371532", "text": "Британският принц Хари и американската му годеница Меган Маркъл поканиха 600 гости на сватбата си на 19 май, предаде Ройтерс.\r\nОт двореца Кенсингтън съобщиха, че поканените на церемонията в параклиса \"Сейнт Джордж\" на замъка Уиндзор ще присъстват и на специален обяд след това.\r\nПо-късно вечерта 200 гости ще бъдат посрещнати на частен прием в намиращия се наблизо Фрогмор хаус. Домакин ще бъде бащата на Хари - принц Чарлз.\r\nКралските покани са щамповани със златисто и черно, след това са полирани и краищата им са позлатени. Те са били изпратени на адресатите тази седмица. \r\nВсе още няма информация кои са сред очакваните гости, отбелязва БТА.\r\n ", "date": "2018.03.22", "title": "Сватбари да има! Принц Хари и Меган канят 600 души"}
{"url": "https://www.dnes.bg/business/2018/03/22/pred-krah-li-e-imotniia-biznes-v-bylgariia.371535", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТретото издание на \"Годишни награди на Imoti.net\" отличи дванадесет компании и брокери със статуетки за добри практики в сектора на недвижимите имоти. Как изглежда пазарът към днешна дата? Кое го отличава и какви са тенденциите у нас? Отговорите в предаването „Директно“ от големите победители Страхил Иванов от агенция \"Явлена\" и Никола Стоянов от \"Супер имоти\".\n\r\nИма ли надценяване на недвижимите имоти у нас и ще се спука ли големият балон с цените? Пред крах ли е имотният бизнес?\n\r\n\"За да се каже, че има балон, трябва много добре да се разгледа конкретиката на пазара. София е различна от България. Балон в България няма. Ако говорим за столицата, има сериозен ръст на интереса и покачване на цените, но балонизиране – не\", коментира в студиото екпертът Страхил Иванов.\r\n                    \r\n                    \r\nСпоред брокерите пазарът в големите градове у нас е напълно реален. \"Това е преувеличено. Срив няма да има\", увериха брокерите.\n\r\nКъм какви имоти обаче се насочват потребителите? Какво търси масовият купувач? \"Обикновено търсят най-доброто на най-ниската цена. Това не се случва и двете неща се разминават\", сподели Никола Стоянов.\n\r\nИ още: кои фактори определят цените на имотите и колко важно за бизнеса е търсенето и предлагането? Какво е състоянието и какви са перспективите пред имотния пазар в България? Отговорите в \"Директно\".", "date": "2018.03.22", "title": "Пред крах ли е имотния бизнес в България? "}
{"url": "https://www.dnes.bg/notifikacii/2018/03/22/ot-priiatelstvo-do-voina-franciia-i-libiia-pri-sarkozi.371509", "text": "От бедуинската палатка в градините на Френската република до грохота на бомбите в операцията \"Арматан\", от \"приятел\" до \"диктатор\", обзет от \"варварска лудост\".\n\r\nПрезидентът Никола Саркози постигна зрелищно затопляне с Либия на полковник Кадафи, преди да стане един от творците на нейния крах, пише Франс прес.\n\r\nПреди избирането на Никола Саркози през 2007 г. френско-либийските отношения бяха белязани от множество търкания: френската операция \"Манта\" в подкрепа на Чад в чадско-либийската война, обвиненията срещу Триполи за експлозията в самолет DC10 на френската компания ЮТА над Нигер.\n\r\nЛибия на Муамар Кадафи, който властва в страната си от 1969 г., заема едно от челните места сред държавите, с които има най-малко разбирателство на дипломатическата сцена.\r\nСитуацията се променя постепенно в края на 20 и началото на 21 век, дипломатическите отношения се затоплят с напредъка на преговорите за обезщетяване заради случая с ДС10 и с желанието на либийския лидер да се сближи със Запада.\n\r\nСлед вдигането на ембаргото на ООН през 2003 г. тридесетина френски компании се установяват в Либия, между които Тотал, ЕАДС, Талес, Арева. Президентът Жак Ширак посещава Триполи през ноември 2004 г., Никола Саркози, тогава министър на вътрешните работи, се среща с Кадафи през 2005 г.\n\r\nОстава едно голямо премеждие по пътя към нормализацията: българските медицински сестри, задържани в Либия заради обвинение в заразяване на либийски деца с вируса на СПИН.\n\r\n\"Това беше последната пречка между Кадафи и Запада. Там Саркози се появи в играта и каза: Искам да бъда този, който ще върне сестрите\", обяснява на Франс прес Антоан Виткин, режисьор на документалните филми \"Кадафи, нашият най-добър враг\" и \"Президентът и диктаторът: Саркози-Кадафи\".\n\r\nФренският президент, току-що избран, става един от творците на развръзката на тази криза. Сестрите са освободени през юли 2007 г. и напускат Либия в самолет на френското президентство, придружени от Сесилия Саркози, тогавашната му съпруга.\n\r\nТогава \"се завърза нещо\" между \"Водача на революцията\" и Франция, казва на Франс прес тогавашният министър на външните работи Бернар Кушнер.\n\r\n\"Това бе началото на всичко\" във френско-либийските отношения в мандата на Никола Саркози, смята Виткин. Тези отношения ще достигнат апотеоз няколко месеца по-късно, през декември 2007 г., в петте дни на посещението на Кадафи в Париж.\n\r\nТо ще се запомни. Либийският водач разпъна бедуинска палатка в градините на двореца Марини, до президентския Елисейски дворец, с което провокира сарказъм и критика. \"Беше гротескно\", спомня си Кушнер.\n\r\n\"Франция не е изтривалка, в която някой лидер може да дойде да изтрие от краката си кръвта на своите престъпления\", заявява публично държавният секретар по правата на човека Рама Яд.\n\r\n\"Поемам отговорността! Франция го прие, Франция приема добре своите приятели, иначе няма да е Франция\", възрази Саркози през януари 2008 г.\n\r\nОтношенията се влошават обаче след това посещение.\n\r\nОсобено предвид, че \"една от най-големите цели на Никола Саркози беше средиземноморски съюз\" - съюз на страните от Средиземноморието, напомня Виткин. Кадафи обаче бойкотира срещата на върха за основаване на съюза в Париж през 2008 г.\n\r\n\n\r\nСлед това започнаха Арабските пролети с народното въстание в Тунис в края на 2010 г., обхващат Египет, а после и Либия. Никола Саркози осъди през февруари 2010 г. \"неприемливата употреба на сила\" срещу либийските протестиращи и заяви: \"Кадафи трябва да си ходи\".\n\r\nЗа Виткин \"това е възможност за Никола Саркози. Народният бунт е реален\", а Франция не беше предусетила събитията в Египет и в Тунис. В разгара на туниския бунт, министърката на външните работи Мишел Алио-Мари предизвика скандал, предлагайки френско \"ноу-хау\" на туниските сили на реда.\n\r\nПрез март започна френската военна интервенция \"Арматан\" в рамките на НАТО, извършена заедно с Великобритания и САЩ, със зелена светлина от ООН.\n\r\nСъщо през март един от синовете на Кадафи, Сейф ал Ислам, заяви, че \"Саркози трябва да върне парите, които прие от Либия, за да финансира предизборната си кампания\". Заради тези подозрения за либийско финансиране бившият френски президент беше арестуван във вторник.\n\r\nПобеден, Муамар Кадафи беше заловен и убит от бунтовници в Сирт през октомври 2011 г. Либийската държава не се съвзе от тази война. Страната оттогава затъна в хаос. \r\n/БТА/", "date": "2018.03.22", "title": "От приятелство до война: Франция и Либия при Саркози"}
{"url": "https://www.dnes.bg/politika/2018/03/22/glas-ot-vmro-problemyt-s-chez-po-skoro-medien.371541", "text": "Да се избяга от политическото говорене за продажбата на ЧЕЗ. За това призова депутатът от \"Обединени патриоти\" Александър Сиди. Според него проблемът със сделката за електроразпределителното дружество е по - скоро медиен.\n\r\nВ студиото на \"Денят ON AIR\" народният представител обясни, че продажбата на активите на ЧЕЗ у нас на \"Инерком\" е сделка между две частни дружества, които са се разбрали за цена и извършват продажбата. Сиди беше категоричен, че в тази част на процеса държавата няма място.\n\r\n\"Тогава вече е ролята на държавата чрез своя регулатор КЕВР да направи така, че да няма никакъв проблем за тези близо 3 милиона абонати на ЧЕЗ и да не бъдат засегнати по никакъв начин от тази сделка\", заяви пред Bulgaria ON AIR Александър Сиди.\r\n                    \r\n                    \r\nПо думите му това единственият начин държавата да се намесва, а за друг няма механизми и закон. Депутатът обясни, че според \"Обединени патриоти\" държавата би трябвало да е стопанин на тези дружества.\n\r\n\"Според нас още самата им приватизация преди много години е грешна\", категоричен беше той в ефира на \"Денят ON AIR\". Александър Сиди заяви още, че около продажбата на ЧЕЗ, държавата е трябвало да се намеси, като участва в търга и закупи активите на компанията.", "date": "2018.03.22", "title": "Глас от ВМРО: Проблемът с ЧЕЗ - по-скоро медиен"}
{"url": "https://www.dnes.bg/rusia/2018/03/22/otkroveno-ot-alla-pugachova-ostariavam-riazko.371491", "text": "Алла Пугачова разкри подробности за здравословното си състояние. Руската звезда направи това в социалните мрежи, където бе категорична: \"Остарявам рязко и организмът ми си казва своето, но съм жива и съм длъжна да продължа да живея\", съобщи \r\nПовод за коментарите за влошеното здраве на певицата стана появата ѝ в една от избирателните секции в деня на изборите за президент на Русия. \r\nПугачова отиде да гласува заедно с младия си приятел Максим Галкин. Звездата обаче беше видяна със занемарен вид и подуто лице.", "date": "2018.03.22", "title": "Откровено от Алла Пугачова: Остарявам рязко!"}
{"url": "https://www.dnes.bg/mish-mash/2018/03/22/genite-poniakoga-syshto-imat-chuvstvo-za-humor.371524", "text": "Генетиката може да включва прецизни кодове, но в крайна сметка никога не можем да знаем доколко децата ни ще приличат на самите нас.\r\nМоже да изглеждаме като майка си или като баща си, а в някои случаи да приличаме и на по-далечен роднина или прародител.\r\nПонякога дори е възможно да няма никаква прилика, въпреки че всички очакват да я има, като при близнаците например.\r\nЩе ви представим няколко невероятни снимки, които доказват силата на гените, а понякога и странното им чувство за хумор.\r\nМоже да разгледате любопитните случаи в галерията на ", "date": "2018.03.22", "title": "Гените понякога също имат чувство за хумор..."}
{"url": "https://www.dnes.bg/obshtestvo/2018/03/22/videonabliudenieto-e-grija-za-choveka.371542", "text": "Видеонаблюдението е основният инструмент за борба с престъпността, то е грижа за човека, смята Румен Петков от АБВ.\n\r\nВ студиото на \"Денят ON AIR\" бившият вътрешен министър подчерта, че има стотици случаи месечно, в които чрез камерите се засича как на човек му прилошава. \"По най-бързия начин се осигурява медицинска помощ\", твърди Петков.\n\r\nГостът на Bulgaria ON AIR коментира възложеното от Бойко Борисов организиране на видеонаблюдение и осигуряване на полицейско присъствие в малките населени места да стане личен приоритет на вътрешния министър Валентин Радев. По време на оперативното заседание на парламента в понеделник, свикано от премиера, Борисов даде 1 месец срок редът да бъде подсигурен.\r\n                    \r\n                    \r\n\"Вътрешният министър е много закъснял и не съвсем адекватен от гледна точка на ресурсите, с които може да разполага МВР. Че няма достатъчен ресурс не е обяснение\", разкритикува Петков.\n\r\nПо думите му бюджетът винаги е дефицитен, но когато нещата се планират, могат да бъдат намерени решения.\n\r\n\"Всеки, който година и половина казваше, че във всяко село ще назначи полицай - много добре знаеше, че лъже\", убеден е гостът на телевизията.\n\r\nСпоред Румен Петков това няма как да стане и тези същите хора, когато са го осъзнали сега, днес започнали да предлагат хората да се въоръжат.\r\n\r\n ", "date": "2018.03.22", "title": "Видеонаблюдението е грижа за човека!"}
{"url": "https://www.dnes.bg/akoshtete-vqrvaite/2018/03/22/djystin-biibyr-zabi-novo-gadje-a-selena.371513", "text": "След поредния опит на Джъстин Бийбър и Селена Гомес да бъдат заедно, връзката им отново тръгна надолу и то стремглаво.\r\nСелена, която беше забелязана скоро на яхта с приятели, отново е изправена пред предизвикателство. Близки на певицата твърдят, че тя е бременна и очаква дете от Бийбър, който междувременно си е намерил друго забавление. \r\nПевецът бил забелязан в нощен клуб The Roxy в Лос Анджелис в компанията на мистериозно момиче, която по-късно била разпозната като сестра на приятелката на Патрик Шварценгер (син на Арнолд Шварценегер).\r\n \r\nМладата дама се казва Baskin Champion и подобно на сестра си се е насочила към света на известните и богатите.\r\n \r\nВъв вторник вечер тя и Джъстин посетиха концерт на Крейг Дейвид с още няколко приятели, а певецът прекара повечето време плътно до нея. По-късно Джъстин сподели кратко видео в своя Twiitter профил, където двамата танцуват прегърнати.\r\n\r\n", "date": "2018.03.22", "title": "Джъстин Бийбър заби ново гадже. А Селена?"}
{"url": "https://www.dnes.bg/notifikacii/2018/03/22/sergei-i-iuliia-skripal-ostavat-v-kritichno-systoianie.371543", "text": "Сергей и Юлия Скрипал остават в \"критично, но стабилно състояние\", съобщи директорът на болницата в Солсбъри, където са настанени двамата, предаде Франс прес. \n\n\nСара Чарлз-Баркс каза още, че вече е излязъл от болница британският полицай, който също е бил изложен на нервнопаралитичното вещество, използвано срещу бившия руски разузнавач.\n\r\nСержант Ник Бейли е открил Сергей и Юлия Скрипал в безсъзнание на пейка в Солсбъри, Югозападна Англия, на 4 март. Подробности за състоянието му няма да бъдат разкривани в името на личната му неприкосновеност, каза Чарлз-Баркс, цитирана от Асошиейтед прес.\n\r\n48 човека са потърсили съвет в болницата в Солсбъри след атаката с нервнопаралитично вещество. Те били прегледани и получили съвети.\r\nСъщевременно британски съдия, цитиран от Ройтерс, съобщи, че атаката с невротоксично вещество срещу бившия руски двоен агент Сергей Скрипал и дъщеря му Юлия може да е нанесла тежки поражения на умствените им способности и не е ясно дали те ще могат да се възстановят.\n\r\nЛондонски съд разреши днес да се вземат кръвни проби от бившия шпионин и дъщеря му, за да бъдат проучени от експертите по химически оръжия и да се потвърди заключението на британската лаборатория за военни изследвания Портън Даун.\n\r\nПроизнасяйки решението си, съдия Дейвид Уилямс каза, че според неназован консултант, лекуващ двамата Скрипал, бившият руски шпионин, превърнал се в двоен агент, предавал информация на Великобритания, и дъщеря му, са силно упоени, некомуникативни са и е невъзможно да се каже кога и до каква степен може да възстановят умствените си способности.\n\r\nДвамата са в стабилно физическо състояние и са лекувани въз основа на презумпцията, че биха искали да останат живи, казал консултантът според съдията от Лондонският съд за закрила, който взема решения за благосъстоянието на хора, които не са в състояние да правят това сами.\r\n", "date": "2018.03.22", "title": "Сергей и Юлия Скрипал остават в критично състояние"}
{"url": "https://www.dnes.bg/index/2018/03/22/neoceneniiat-trud-a-ako-biityls-biaha-ot-iambol.371505", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКакво щеше да се случи с Бийтълс, ако бяха родени в Ямбол? Цени ли се достатъчно трудът на българския музикант?\r\nРодни творци влязоха в Народното събрание с искане за квота за българска музика в националния радио ефир.\r\nОт няколко години българските творци настояват за квота за родни произведения в националния ефир. Какви са исканията им и защо това не се случва? Отговорите в предаването \"\" от Пепи Писарски.\r\n\"Мечтаем нашите песни да получат своето място в българските радиопрограми\", сподели музикантът.\r\nОт какво се опасяват противниците на идеята? Вижте във видеото на ", "date": "2018.03.22", "title": "Неоцененият труд: А ако Бийтълс бяха от Ямбол?"}
{"url": "https://www.dnes.bg/stranata/2018/03/22/bedstvashtata-mariia-na-svoboda-iska-da-vyrne-parite.371521", "text": "Районният съд в Бургас замени мярката за неотклонение \"домашен арест\" на 38-годишния Милен Стойчев с \"подписка\". Така обвиненият в интернет измами, станал по-известен като \"бургаския Спас\", вече е на свобода.\n\n\n\n\r\nВ залата съдийката Калина Пенева заяви, че от Стойчев се очаква да работи, за да възстанови парите на хората.\n\r\n\"Можете да разчитате на мен, аз съм достоен човек\", отвърна Стойчев, цитиран от \"\".\n\r\n38-годишният Милен се разследва за измами чрез използване на фалшив профил на красива жена с име Мария Василева в социалните мрежи.\r\n                    \r\n                    \r\n\"Мария\" първо контактувала с непознати мъже в сайт за запознанства, след което прехвърляла комуникацията във Facebook.\n\r\nБургазлията, който се представял за младата Мария, твърдял, че бедства в Гърция без пари, телефон и документи и не може да се прибере в България. \n\r\nБлизо сто мъже от цялата страна му изпращали различни суми пари - от 20 до 200 евро, твърди разследването. Средствата били превеждани в банкова сметка на името на Мария Василева. Името не било избрано случайно - бабата на измамника се казвала Марийка Василева. Двамата живеели заедно в апартамент в бургаския к-с \"Възраждане\".\n\r\n\"Съжалявам искрено за деянието, в което съм обвинен. Осмислих много неща. Аз не съм престъпник, няма и да бъда. Моля да ми дадете шанс за един пълноценен живот. Имам желание и голяма мотивация да върна средствата\", примоли се Стойчев на съда.", "date": "2018.03.22", "title": "\"Бедстващата Мария\" – на свобода, иска да върне парите"}
{"url": "https://www.dnes.bg/politika/2018/03/22/bivsh-ministyr-da-adaptirame-iazovirite-s-klimata.371539", "text": "Климатичните промени са причина за хидрометеорологичната обстановка в страната и тяхната динамика трябва да бъде отчитана. Това заяви депутатът от ГЕРБ Ивелина Василева, която е и бивш министър на околната среда и водите, в студиото на \"Денят ON AIR\". \n\nТя обясни също, че трябва и инфраструктурата да бъде адаптирана с тези промени. Василева припомни, че у нас има около 6 000 язовира и една част от тях са собственост на различни дружества. Eдна част от водните обекти са в добро състояние.\n\r\n\"Останалите язовири обаче, които са собственост на общините и са в голямата си част доста занемарени, са причина за притеснението\", категорична беше Ивелина Василева пред Bulgaria ON AIR.\r\n                    \r\n                    \r\nБившият министър на околната среда заяви също, че е важно да се помогне на общините за поддържането на язовирите и техните спешни ремонти. Ивелина Василева припомни, че са разработени планове за управление на риска от наводнения, където са очертани рисковите зони с водни обекти, които могат да предизвикат наводнения. Тя обясни, че вече с общините се обсъжда и въвеждането на категоризация на язовирите.\n\r\n\"Според мен много ще подпомогне дейността на Държавната агенция по метрология и технически надзор и на общините, защото в момента няма ясна диференциация на язовирите\", поясни бившият министър на околната среда и водите в ефира на \"Денят ON AIR\".\n\r\nПо думите на Ивелина Василева по този начин ще може да се разделят логично ресурсите и приоритетно да се отделя внимание на по-рисковите водни обекти.\n\r\n\r\n ", "date": "2018.03.22", "title": "Бивш министър: Да адаптираме язовирите с климата"}
{"url": "https://www.dnes.bg/notifikacii/2018/03/22/arest-za-ukrainskata-deputatka-savchenko-gotvela-prevrat.371519", "text": "Украинският парламент - Върховната Рада - свали имунитета на депутатката Надя Савченко - бивш военен пилот, която стана национална героиня, след като прекара месеци в руски затвор, предаде Асошиейтед прес.\n\r\nТя бе обвинена в заговор за военен преврат. В реч пред депутатите днес генералният прокурор на Украйна Юрий Луценко каза, че Савченко крояла заговор за нападение срещу парламента с ръчни гранати и автоматични оръжия. Според Луценко тя действала в тайно споразумение с проруските бунтовници в Източна Украйна за организиране на \"терористичен преврат в интерес на враговете на Украйна\". Той представи тайно записани разговори, в които Савченко говори за контрабандно внасяне на оръжия от Изток.\r\nСавченко, след като бе помилвана от руския президент Владимир Путин, се върна в Украйна и бе избрана в парламента. Тя каза пред депутатите, че е знаела, че разговорите й се записват и е говорила за такива атаки, описвайки \"сюрреалистична политическа провокация, за да осмее правителството\", което според нея е предало надеждите на хората.\n\r\nТя бе задържана в сградата на парламента днес веднага, след като имунитетът й бе свален, в изпълнение на искането на Луценко да бъде арестувана.\r\n/БТА/\n\r\n ", "date": "2018.03.22", "title": "Арест за украинската депутатка Савченко, готвела преврат"}
{"url": "https://www.dnes.bg/obshtestvo/2018/03/22/ot-facebook-do-guardian-spasiteliat-na-shtyrkeli-v-svetovnite-medii.371478", "text": "Благородният жест на Сафет Халид, който спаси 5 премръзнали щъркела, привлече вниманието на световните медии. За трогателната история разказа британският вестник Гардиън.\r\n\"Какво ще направите, ако забележите стресирани щъркели, покрити с лед, да лежат в снега? В България ги прибират у дома\", пише изданието.\n\n\n\r\nРязкото застудяване в Североизточна България покри крилата на стотици птици с лед и ги прикова към земята. Няколко от премръзналите щъркела обаче намериха подслон в дома на Сафет.\r\nИсторията трогна стотици хиляди хора във Facebook, където 53-годишният мъж публикува снимки на прелетните птици: \"Тази вечер спасихме живота на тези щъркели, които бяха буквално сковани и замръзнали от поледицата в силистренското село Зарица. Приютил съм ги на топло. Дано да съм направил добро!\" \r\r\n                    \r\n                    Експертите похвалиха благородната постъпка, но предупредиха:\r\n\"Ако животно в беда ти позволи да се доближиш, значи е в много лошо състояние. Трябва да го приютиш, да подадеш сигнал до институциите и да оставиш специалистите да се погрижат. Трябва да се помага на дивите животни по правилния начин. Иначе състоянието им ще се влоши\", сподели преди няколко дни Людмила Кривошова от фондация \"Дивите животни\" пред екипа на предаването \"\".\r\nЗаради героичното дело Сафет Халид бе награден с грамота и бездимна екопечка от министъра на околната среда и водите.\r\nГражданите, намерили бял щъркел в безпомощно състояние, може да се обръщат за съдействие към Държавните горски стопанства или съответната община, съветват още от Министерството на околната среда и водите.\r\n", "date": "2018.03.22", "title": "От Facebook до Guardian: Спасителят на щъркели в световните медии"}
{"url": "https://www.dnes.bg/crime/2018/03/22/policai-spasiha-pet-taraleja-nameriha-gi-v-chuval.371504", "text": "Полицаи от Районното управление в Пазарджик са заловили четирима мъже, хванали и превозвали животни от защитен вид, съобщиха от МВР.\r\nПо време на полицейска акция в района на селата Пищигово и Черногорово автопатрул засякъл лек автомобил с кърджалийска регистрация. \r\nПри проверката в багажника е намерен чувал с пет таралежа. Тъй като животните са от защитен вид, те са иззети и предадени на експерт от РИОСВ-Пазарджик.\r\nАвтомобилът е бил управляван от 23-годишен мъж от пловдивското село Ягодово, а негови спътници били двама млади мъже от пазарджишкото село Цар Асен и един - от гр.Съединение.\r\nПо случая е образувано полицейско производство.", "date": "2018.03.22", "title": "Полицаи спасиха пет таралежа, намериха ги в чувал"}
{"url": "https://www.dnes.bg/stranata/2018/03/22/zaradi-proletnoto-zimno-bedstvie-vakanciia-v-popovo.371536", "text": "Утрешния петък, 23 март, ще бъде неучебен ден за учениците в Поповската община.\r\nЕднодневната ваканция е обявена със заповед на кмета Людмил Веселинов, съобщиха от общинската управа. \r\nРешението е взето заради усложнената метеорологична обстановка. \r\nУчебните занятия ще продължат на 26 март, понеделник.", "date": "2018.03.22", "title": "Заради пролетното зимно бедствие: Ваканция в Попово"}
{"url": "https://www.dnes.bg/akoshtete-vqrvaite/2018/03/22/legendite-razkazvat-kak-sa-se-poiavili-proletnite-cvetia.371520", "text": "Любимите пролетни цветя, които носят свежест и настроение имат и своята история – стари легенди, които обясняват причината за тяхното съществуване. \r\nНежни, но същевременно невероятно силни и борбени – те първи пробиват студената земна покривка и се показват насред снега и падналите клонки. Какво символизират ароматните предвестници на пролетта?\r\n\r\n\r\n \r\nТо е измежду първите цъфтящи пролетни цветя. Многогодишно растение, което със своята грудка успява да се запази през смяната на сезоните, за да се покаже отново през февруари и март.\r\n \r\nСпоред някои предания кокичето се появило когато Адам и Ева напуснали райската градина. Те били изгонени от мястото, където цари вечна пролет и тръгнали отчаяни и тъжни през далечни земи, където било студено и валяло сняг.\r\n \r\nЕва била покрусена от вина и докато вървяла, изведнъж на мястото на нейните стъпки се появило едно кокиче, което искало да й вдъхне надежда и да й припомни, че след всяка мъка идва нещо красиво и добро.\r\n\r\n\r\n \r\nТова нежно цвете цъфти в синьо, виолетово или нежно оранжево-жълто. Някои видове се показват в ранна пролет, а други в късна есен.\r\n \r\nСпоред древна елинска легенда, минзухарът е пратеник на богиня Еос, а гръцките поверия гласят, че той е дело на боговете, които били възхитени от любовта на двама млади.\r\n \r\nЕдин овчар на име Крокус (Crocus е латинското име на минзухара) се влюбил в чудно красива нимфа. Двамата имали така силна любов, че вдъхновили боговете да им дадат безсмъртие. След смъртта боговете те превърнали нимфата във вечнозелен тис, а Крокус в минзухар, за да може да я вижда два пъти в годината – на пролет и есен.\r\n \r\n", "date": "2018.03.22", "title": "Легендите разказват: Как са се появили пролетните цветя"}
{"url": "https://www.dnes.bg/health/2018/03/22/otnovo-vyv-forma-sled-rajdaneto-razumyt-predi-vsichko.371477", "text": " \r\n\r\n \r\n Разбира се, и аз съм пример за това. Една от първите грижи на жената след раждане е да се заеме със смъкването на качените килограми по време на бременността. Но има някои уловки и правила, които трябва да се спазват, за да може ефективно и бързо да се достигне до отслабване след раждане на бебе. Не може да си поставяте цели, които не са изпълними, а за да се заемете с отслабване трябва да бъдете запознати, за да не си навредите на вас или на бебето ви. Банална истина е, че бременната, която успява да контролира теглото си през 9-те месеца, няма да се притеснява от вида си след раждането. Логично е да напълнеем през бременността. Ако се изключат 3–4 килограма мастни запаси, които са нужни за кърменето, се получава следната сметка:\r\n \r\n 3,5 кг за бебето; \r\n 1,5 кг за допълнителното количество кръв;\r\n 1 кг за матката; \r\n 0,5 кг за плацентата;\r\n 2 кг за водни запаси в тялото.\r\n \r\nТова прави общо 8,5 кг. Като правило те изчезват бързо. Веднага след раждането ще олекнете с около 5 кг (от бебето, плацентата и матката). Нови 3–4 ще се стопят през първите седмици след раждането, без да има нужда от особено старание.\r\n \r\n", "date": "2018.03.22", "title": "Отново във форма след раждането. Разумът преди всичко"}
{"url": "https://www.dnes.bg/obshtestvo/2018/03/22/vlado-placentata-pochina-v-synia-si.371538", "text": "Владимир Стоянов, станал известен като Владо Плацентата, след като нападна лекарка заради плацентата на бебето си, е починал, съобщава \"\".\n\r\n38-годишният мъж е починал от болест на 12 март, съобщава изданието. \n\n\nМъжът се прочу в началото на миналото лято, когато нападна и преби д-р Албена Гагова в столичната АГ болница \"Шейново\". Причината бе, че лекарката, която току-що бе изродила със секцио първородния му син, е отказала да му даде плацентата на бебето. \n\r\nТогава стана ясно, че мъжът я е  искал, за да прави генетични експерименти с нея в лабораторията си. След нападението Стоянов избягал, а по-късно бе задържан.\r\n                    \r\n                    \r\nСамо преди месец той поиска делото срещу него да тръгне по-бързо. Това стана в началото на разпоредителното заседание в Софийския районен съд.\n\r\nТогава той писа становище пред съда в шест страници, което даде на съда. В него Плацентата казва, че не помни да е удрял д-р Гагова.\n\r\nОт 18-годишен бил вегетарианец, а от една година и веган. Сподели, че е изобщо не е бил в болницата, когато се е раждало детето му, защото той не бил бащата.\n\r\nСрещу него имаше още няколко дела. Едното бе за укриване на бежанци, другото - за държане на незаконна пушка, с която ги заплашвал. Разследваха го и за грабеж на сребърно синджирче от непълнолетен. .", "date": "2018.03.22", "title": "Владо Плацентата почина в съня си"}
{"url": "https://www.dnes.bg/stranata/2018/03/22/spasiha-ot-gladna-smyrt-25-dvoiki-shtyrkeli-v-belozem.371525", "text": "Колонията от 25 двойки щъркели в пловдивското село Белозем са спасени, съобщиха от администрацията на Община Раковски. \n\n\r\nТова е станало с помощта на СНЦ \"Зелени балкани\" и на Спасителния център за диви животни в Стара Загора, които са се намесили много навреме, за да спасят от гладна смърт колонията от щъркели в селището.\r\n \r\nТе ще бъдат нахранени с около 40 кг риба, които ще бъдат поставени на покрива на Основно училище \"Гео Милев\" и православен храм \"Св Георги\".", "date": "2018.03.22", "title": "Спасиха от гладна смърт 25 двойки щъркели в Белозем "}
{"url": "https://www.dnes.bg/obshtestvo/2018/03/22/treti-sme-po-smyrtnost-v-sveta-afganistan-i-ukraina-sled-nas.371493", "text": "ЦРУ прави годишно изследване на смъртността по държави и в него България е на трето място. Страни, в които е имало или има военни действия, се намират след нас в тази класация - Афганистан е на десето място, а Украйна на пето място.\r\nПрез последния четвърт век се промениха всички условия, от които зависи здравето и възпроизводството на населението в България, коментира проф. Трендафил Митев пред БНР.\n\r\n\"С какво се храни българският народ? Катастрофата на българското земеделие доведе до това, че изчезна онзи хубав розов домат, изчезнаха хубавите краставици, изчезнаха хубавите плодове, изчезна всичко онова, което беше здрава българска народна храна. През последния четвърт век ние консумираме преди всичко зеленчуци и плодове от Турция, от Гърция. Нашето население се храни с плодове и зеленчуци, без да познаваме с каква химия се обработват те. Освен това България се превърна в гробницата на старите автомобили в Европа. Въздухът се отрови\".\r\n                    \r\n                    \r\nОчевидно демографската политика на България не е това, което трябва да бъде, добави още проф. Трендафил Митев.\n\r\n\"Не се стимулира раждаемостта достатъчно. Не се осигуряват онези финансови разходи, които са необходими на едно младо семейство, за да отглежда деца, за да може съотношението да бъде в полза на живите, на активните, на младите, които дават прираст във всяко едно отношение\", добави той.", "date": "2018.03.22", "title": "Трети сме по смъртност в света, Афганистан и Украйна след нас!"}
{"url": "https://www.dnes.bg/sofia/2018/03/22/da-iskash-da-si-kupish-bilet-za-avtobusa-no-kak-i-otkyde.371537", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nАгресивни контрольори в София, обилен снеговалеж, градският транспорт закъснява, а хората мръзнат по спирките - такава реалност създаде снегът в столицата.\n\r\nСред поставените пред изпитанията на времето и действията на Столичната община за справяне със снега, е и известният поет Иво Тодоров, който пътува с трамвай номер 20 – без билет, по прозаична причина: Ватманът няма билети, а автоматът в трамвая не приема нито банкноти, нито дори монети от 2 лева.\n\r\nТака Иво Тодоров има банкнота от 10 лева и не може да си купи билет.\n\r\nПри проверка контрольорите - мъж и жена, отказват да приемат, че пътникът е имал желание, но нямал възможност. И налагат глоба. И не само това - държат се изклютелно агресивно с мъжа.\r\n                    \r\n                    \r\nИво Тодоров решава да заснеме случващото се с мобилния си телефон и подава оплакване.\n\r\n\n\r\n ", "date": "2018.03.22", "title": "Да искаш да си купиш билет за автобуса, но как и откъде?"}
{"url": "https://www.dnes.bg/balkani/2018/03/22/konvenciiata-i-v-hyrvatiia-i-te-tylkuvat-djendyra.371529", "text": "Хърватското правителство днес прие единодушно Истанбулската конвенция и заедно със свое тълкуване я изпрати за гласуване в парламента, което предизвика противоречиви реакции в обществото, предаде агенция МИА.\n\r\nНа заседанието на правителството премиерът Андрей Пленкович каза, че Истанбулската конвенция е най-важната политическа тема през последните дни, и подчерта, че в нея \"няма скрити намерения, няма джендър идеология или трети пол\".\n\r\n\"Трябва да кажем няколко неща, които хърватската общественост трябва да осъзнае, когато заема позиция по този въпрос. Тази конвенция е приета в рамките на Съвета на Европа. Свобода, демокрация, човешки права и върховенство на закона - това са четирите стълба на Съвета на Европа\", каза Пленкович.\r\n                    \r\n                    \r\nВ тълкуването на конвенцията, изпратено в парламента, между другото се казва, че според хърватското правителство цел на конвенцията е защитата на жените от всички форми на насилие, както и предотвратяване и борба с насилието над жени и семейното насилие, пише БТА.\n\r\nРепублика Хърватия смята, че разпоредбите на конвенцията не съдържат задължение за въвеждане на джендър идеология в хърватската правна и образователна система, нито задължение за промяна на дефиницията на брака в конституцията, се казва още в документа.\n\r\nПо-рано противниците на Истанбулската конвенция в Хърватия заявиха, че ако тя бъде приета, ще искат референдум за нея.\n\r\nСпоред проучване на агенция Ипсос 31,9 процента от хърватските граждани подкрепят изцяло Истанбулската конвенция, а 34,1 процента я подкрепят по принцип, 22,8 процента са против нея, а 11,2 процента нямат определено мнение.", "date": "2018.03.22", "title": "Конвенцията и в Хърватия, и те тълкуват... джендъра"}
{"url": "https://www.dnes.bg/notifikacii/2018/03/22/po-starata-shema-2000-leva-i-2500-za-alo-apashi.371467", "text": "71-годишна перничанка е измамена с 2000 лева и 2500 евро, съобщиха от полицията в града.\r\nПриложена е старата, но все още работеща схема с провеждаща се специализирана полицейска операция.\r\nНа телефона й се обадил мъж, които се представил за полицейски служител и пожелал съдействие за залавянето на опасни престъпници.\r\nТой поискал от жената голяма сума пари, която да послужи при задържането им и след това й обещал, че ще ги върне.\r\nПерничанката изтеглила от банка 2000 лева и 2500 евро и ги хвърлила през терасата. След като никой не й се обадил, подала сигнал в полицията.\r\n ", "date": "2018.03.22", "title": "По старата схема: 2000 лева и €2500 за ало апаши"}
{"url": "https://www.dnes.bg/akoshtete-vqrvaite/2018/03/22/deca-ot-djunglata-istinskite-istorii.371522", "text": "Джулия Батън решава да опише едни от най-вълнуващите истории за деца. Деца, които по някаква невероятна причина са успели да оцелеят сред дивата природа в компанията на животни и най-често на вълци. \r\nТе са откривани съвсем случайно от хората в компанията на зверове, които явно са се грижили за тях в продължение на години. Вижте 3 от историите за диви деца, които Джулия е разследвала и документирала:\r\n \r\n\r\n \r\nШамдео е открит през 1972 г. от ловци в компанията на малки вълчета. Той бил на 4-годишна възраст, а неговите откриватели останали изумени от това, че той дебнел птици заедно с вълчетата, имал дълги, остри нокти, тъмна кожа и силно загрубели лакти, колене и длани.\r\n \r\nДетето било взето и отведено в болница, където отказвало да се храни. По-късно лекарите установили, че той има апетит само към сурово месо и усеща миризмата на кръв отдалеч.\r\nШамдео общувал чудесно и с кучет, привързал се силно към местната глутница и страдал, когато го отделяли от нея.\r\n \r\nХората успели да го отучат да се храни само със сурово месо, но той никога не проговорил. След няколко години усвоил слабо език на жестове, но починал едва на 13 години.\r\n \r\n\r\n \r\nМалката Марина е отвлечена през 1954 г., когато била едва на 5 годинки. По неясна причина похитителите я изоставят в гората, където тя прекарва следващите 5 години от живота си в компанията на маймуни.\r\n \r\nКогато била открита случайно, тя се хранела с корени, плодове и банани и се катерела по дърветата заедно със своето ново семейство.\r\n \r\nЗа съжаление нейните “спасители“ се възползвали от това, че е забравила да говори и я изпращат в публичен дом, откъдето тя успява да избяга.\r\n \r\nПо-късно тя била взета за робиня от някакво семейство, но спасена от съседка, която открива нейните роднини. Те взимат Марина при себе си и се грижат за нея.\r\n \r\nДнес тя има съпруг и деца и заедно пишат книга за нейните невероятни приключения, които Марина много добре помни. Тя описва живота сред маймуните в ранната си възраст и разказва как веднъж дори се отровила с някакво растение, а една маймуна я накарала да пие вода, докато не го повърне.\r\n \r\n", "date": "2018.03.22", "title": "Деца от джунглата! Истинските истории"}
{"url": "https://www.dnes.bg/usa/2018/03/22/trymp-i-baidyn-s-vzaimni-zakani-za-fizicheska-razprava.371495", "text": "Американският президент Доналд Тръмп се закани, че ще надвие на бой бившия вицепрезидент Джо Байдън, ако последният изпълни заплахата си \"да му хвърли як пердах\", предаде Асошиейтед прес.\n\r\nВ реч в университет в Маями във вторник Байдън подложи на остра критика Тръмп, като напомни за отправените му обвинения в сексуален тормоз.\r\nТой спомена публикуван през 2005 г. видеозапис, в който Тръмп се хвали пред събеседник, че има успех сред жените, на които се харесвало, когато той ги задява.\n\r\n\"Питаха ме дали бих искал да вляза в дебат с този джентълмен (Тръмп), и аз казах: Не!\" - заяви Байдън пред студентите, поддръжници на неговата Демократическа партия. - \"Ако бяхме ученици в горните училищни класове, бих го завел зад физкултурния салон и бих му хвърлил як пердах\".\r\r\n                    \r\n                    Днес Тръмп отвърна в Twitter: \"Лудият Джо Байдън се опитва да се прави на нахакано момче. А той, всъщност, е умствено и физически слаб и въпреки това ме заплашва за втори път с физическа разправа. Но той не ме познава - веднага ще бъде сразен и ще лее горчиви сълзи. Не заплашвай хората, Джо!\"\r\n/БТА/", "date": "2018.03.22", "title": "Тръмп и Байдън с взаимни закани за физическа разправа"}
{"url": "https://www.dnes.bg/eu/2018/03/22/v-germaniia-pitat-zashto-da-plashtame-za-deca-koito-jiveiat-v-bylgariia.371434", "text": "Децата са при баба в България, но родителите им работят в Германия и затова имат право да получават значително по-високите германски детски надбавки. Не всички в Германия смятат това за правилно, пише .\n\r\nДепутатът от дяснопопулистката „Алтернатива за Германия” Рене Шпрингер каза: „Невъзможно е да обясним на данъкоплатците защо месец след месец се изплащат примерно детски надбавки за български деца, които си живеят в България.\" Неговата фракция внесе запитване в парламента, в отговор на което Германската агенция по труда съобщи, че през 2017 година в чужбина са били преведени 343 милиона евро детски надбавки.\r\n                    \r\n                    \r\nВ сравнение с 2010 година тази сума се е увеличила почти десет пъти. Миналата година общо над  215 000 деца, живеещи извън Германия, са получили такива детски надбавки. \n\r\nНай-много получаващи надбавки деца живеят в Полша – повече от сто хиляди, следват хърватските и румънските деца. Данните за децата в България, които получават германски надбавки, защото родителите им работят в Германия, датират от 2014 година, когато броят им е бил 2100.\n\r\nСпоред разпоредбите на ЕС всеки гражданин на страна-членка на ЕС има право на детски надбавки в Германия, ако работи в тази страна и плаща там своите данъци и социални осигуровки. През 2016 година тогавашният финансов министър Шойбле предложи на тези деца да се изплащат надбавки не по германските тарифи, а според ставката в техните държави. Но промяната на действащите правила преминава през одобрението на Европейската комисия, а тя отхвърли предложението на германския министър.\n\r\n\n\r\nРазмерът на детските надбавки в отделните страни-членки на общността е твърде различен. В Германия  за първо и за второ дете се плащат по 194 евро на месец, а за трето  – по 200 евро. Полските родители получават 114 евро за второто си дете, а надбавки за първо дете има само ако доходът им е под определен размер. В Румъния и България е още по-зле: по около 20 евро месечно в Румъния и България за семейства с едно дете (при доход до 400 лв. на член от семейството), и 90 лева - за две деца. \n\r\nПрез 2016 г. Германия е изплатила общо 32 милиарда евро за детски надбавки, от които само една десета от процента са преведени на деца в чужбина. Въпреки че процентът е толкова нисък, депутатите от „Алтернатива за Германия” настояват за промяна. Рене Шпрингер смята, че размерът на детските надбавки трябва да се приведе в съответствие с разноските за живот в страната, в която живее детето.\n\r\nСрещу тези предложения от името на либералната СвДП възрази депутатът Матиас Зеещерн-Паули, който формулира по следния начин едно мнение, споделяно и от други: „За пореден път умишлено и в противоречие с истината у хората се създава впечатлението, че си имаме работа със систематична злоупотреба със социалните помощи. А това не е така\".\r\n", "date": "2018.03.22", "title": "В Германия питат: Защо да плащаме за деца, които живеят в България?"}
{"url": "https://www.dnes.bg/politika/2018/03/22/zov-ot-bsp-dyrjavata-da-motivira-mladite-da-se-zanimavat-s-nauka.371540", "text": "Държавата трябва да може да отпуска ресурс за минимални прагове на заплащане, с което да мотивира младите хора да останат в България и да се занимават с наука. Такова бе категоричното мнение на проф. Анелия Клисарова от БСП.\n\r\nВ студиото на \"Денят ON AIR\" бившият просветен министър заяви, че в последните 4-5 години страната е създала 7 хил. професори и доценти.\n\r\nДумите ѝ идват вследствие на приетите от парламента окончателни промени в Закона за развитие на академичния състав, свързани с придобиването на научни степени и плагиатство. С това решение се създава обща рамка за минимални изисквания.\n\r\nСпоред госта на Bulgaria ON AIR важните са качеството и критериите, на които отговарят кандидатите.\r\n                    \r\n                    \r\n\"Затова беше важно да приемем такъв закон и да се наложат строги изисквания по минималните показатели. Това означава, че кандидатът за доцент или професор, трябва да събере определен брой точки по съответни начини\", обясни Клисарова.\n\r\nНо как да накараме младите хора да влагат усилия в наука без средства, попита тя?\n\r\nКато две страни на проблема, продължи гостът на телевизията, стои средата, която трябва да има условия за създаване на наука, а от друга - финансовата мотивация.\n\r\nИзмененията в закона влизат в сила 1 месец след обнародването им в \"Държавен вестник\".\n\r\n\r\n ", "date": "2018.03.22", "title": "Зов от БСП: Държавата да мотивира младите да се занимават с наука!"}
{"url": "https://www.dnes.bg/mish-mash/2018/03/22/ne-prosto-sledobeden-chai-a-kato-v-krasavicata-i-zviaryt.371516", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ Лондон приказките оживяват. Хотел \"Кенсингтън\" предлага преживяване, достойно за всички почитатели на Дисни – следобеден чай, вдъхновен от романтичната история на \"Красавицата и звярът\".\r\nТам, приказките се превръщат в реалност, а клиентите се пренасят в един различен свят - този на \"Красавицата и звярът\", пише .\r\nЧаят се сервира в реплики на известните герои Госпожа Потс и Чип, а масата е осветена от свещник, изглеждащ точно като приятеля на Бел - Люмиер.\r\nМагията продължава и със специални сладки във формата на доверения служител на Звяра - часовникът Котсуърт.\r\nДа влезеш в тази приказка обаче се оказва трудно. Заради достъпните цени от 40 лири на човек, чайната е резервирана с месеци напред.\r\n ", "date": "2018.03.22", "title": "Не просто следобеден чай, а като в \"Красавицата и звярът\""}
{"url": "https://www.dnes.bg/sofia/2018/03/22/nov-dom-za-centyra-po-narkomanii-nikyde-ne-go-iskat.371487", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗдравното министерство търси спешно ново място за Център по наркомании в столицата. В момента той се помещава в квартал \"Зона Б-5\". Жители на други райони в София вече се обявиха срещу това центърът да бъде преместен в близост до домовете им, информира .\r\nВ началото на миналия месец Столичната община информира Министерството на здравеопазването, че Центърът по наркомании трябва да бъде преместен. Договорът за наем на сградата няма да бъде продължен, поради жалби на граждани.\r\nЖителите на \"Зона Б-5\" също са категорични, че мястото на въпросния център не трябва да е на ул. \"Пиротска\". Посетителите на центъра обаче негодуват, тъй като евентуалното му преместване би затруднило тяхното лечение.\r\r\n                    \r\n                    Въпреки че Министерството на здравеопазването все още не се е спряло на конкретна сграда, в квартал \"Банишора\" вече се появиха бележки, разлепени от притеснени граждани. В разлепената информация се твърди, че центърът ще бъде преместен в сградата на центъра по заразни и паразитни болести, намиращ се в близост до Централния софийски затвор.\r\nБрокери на недвижими имоти уверяват, че наличието на подобна сграда в даден квартал може да повлияе на цените на имотите в района, но само в краткосрочен план.\r\nОт Министерството на здравеопазването поясниха, че се разглеждат възможни варианти на сгради, където да бъде преместен центъра. Към момента обаче няма взето решение за една или друга такава.", "date": "2018.03.22", "title": "Нов дом за Центъра по наркомании? Никъде не го искат!"}
{"url": "https://www.dnes.bg/muzika/2018/03/22/pavell-venci-venc-svaliat-maski-vyv-fake-profile.371499", "text": "\r\n\"Fake Profile\" - новият самостоятелен проект на Pavell & Venci Venc’, продуциран от Вирджиния Рекърдс, бе представен днес, съобщиха от музикалната компания. \n\r\n\"Винаги сме правили музика, която отразява духа на времето, в което живеем, както и на собствените ни ценности. Тази песен не прави изключение. С нея напомняме, че истината винаги е по-силна и красива от измислените образи. Има прекалено много фалш наоколо, не само в социалните мрежи, а и в живота на младите хора въобще. Фалшивите профили са излишни маски и точно тях сваляме в парчето и във видеото\", казва Pavell.\r\n                    \r\n                    \r\nВ клипа към \"Fake Profile\", дело на режисьора Люси Иларионов, са преплетени двете реалности – на истинските Pavell & Venci Venc’ и на техните \"фалшиви профили\", създадени с помощта на специален състаряващ грим. \n\r\n\"Заснемането на това видео беше едно от най-запомнящите се преживявания, които сме имали като артисти. Видяхме се с поне 30-40 години по-възрастни, снимахме и на една от най-високите точки в София заедно с около 100 човека от близките ни приятели, познати и колегите ни DARA и Иво Добрев (от дуото Пламен и Иво). Именно те и снимачният екип бяха първите хора, които чуха парчето и реакцията им беше знак за нас, че сме свършили добра работа\", разказва Venci Venc’.", "date": "2018.03.22", "title": "Pavell & Venci Venc’ свалят маски във \"Fake Profile\""}
{"url": "https://www.dnes.bg/crime/2018/03/22/tir-i-avtobus-se-udariha-na-pytia-biala-ruse.371506", "text": "Верижна катастрофа е станала на пътя Бяла - Русе на разклона за град Две могили. \r\nАвтобус на фирма \"Етап\" се е блъснал в движещ се пред него ТИР. \r\nДвижението се отклонява през град Две могили, допълва БНР. \r\nСигнал за инцидента е подаден малко след 14,30 часа часа. \r\nПо първоначална информация при обилен снеговалеж и силен вятър е настъпило пътно произшествие между четири превозни средства - автомобил, джип, камион и пътнически автобус.\r\nВеднага на място са изпратени екипи на Спешна помощ и на полицията. \r\nОт Спешна помощ обясниха, че петима пострадали ще бъдат транспортирани с три линейки до Спешното отделение на УМБАЛ \"Канев\" в Русе. Само една жена е с по-сериозни наранявания.", "date": "2018.03.22", "title": "ТИР и автобус се удариха  на пътя Бяла - Русе"}
{"url": "https://www.dnes.bg/notifikacii/2018/03/22/vodata-ili-hranata-koe-e-pyrvo-v-zdravoslovnata-dieta.371475", "text": "Правилното комбиниране на храни, богати на различни типове хранителни вещества, е основно средство за гарантиране на по-лесното им и бързо усвояване. Освен това повишеното внимание към комбинирането на различни храни може да ни предпази и от неприятните оплаквания, появяващи се след хранене като дискомфорт и тежест в стомаха. Как ще съчетаваме въглехидратите, белтъчините и мазнините в менюто си обаче не е единственото средство за подпомагане на храносмилането. От значение е приемът на течности с храната. \r\nСред основните фактори, от които зависи работата на храносмилателната система, е и това дали ще консумираме вода и други течности по време или непосредствено преди или след хранене.\r\n \r\nСтандартна препоръка на диетолози и експерти по правилно хранене е да не се консумират големи количества вода по време на ядене. Същото важи и за всеки друг тип течности. В основата на тази препоръка стои един прост факт.\r\n \r\nВодата разрежда стомашните сокове, съдържащи всички важни ензими за разграждане и подпомагане усвояването на храната. Това значително намалява активността на стомашния сок.\r\n \r\n\r\n ", "date": "2018.03.22", "title": "Водата или храната: Кое е първо в здравословната диета?"}
{"url": "https://www.dnes.bg/festivali/2018/03/22/da-syzdadesh-tancova-platforma-i-da-ia-razvivash-nad-20-godini.371500", "text": "\r\n\r\nСтартирахме Aerowaves преди 21 години, защото нямаше друга мрежа за танцови специалисти в Европа. Незавимисият танц започна да пораства и Aerowaves последва тази тенденция. Когато стартирахме, бяхме само 12 души от различни държави, а вече сме 41 от 33 страни, така че очевидно отговаряме на появилата се нужда артисти да \"прекосяват граници\".\r\r\n                    \r\n                    \r\nТанцовите платформи не са нещо ново. Всеки ден се появяват все повече нови и интересни артисти, но те нямат възможност да пътуват постоянно за индивидуални представления и това прави фестивали като Spring Forward необходими. Почти всички те имат за цел популяризирането на представления от различни държави, като българският шоукейс точно преди старта на Spring Forward и Spotlight: USA след края на фестивала – в Пловдив. Spring Forward е уникален фестивал, не защото представленията са избрани по националност, а заради тяхната артистична стойност. 20 представления в един уикенд може да изглеждат много, но всъщност са само 4% от кандидатурите, които получаваме преди селекцията, а нашето желание да популяризираме колкото може повече нови артисти всяка година.\r\n\r\nПървото издание в Любляна бе реализирано с много добри намерения, но и с много малко средства. Първата голяма стъпка бе поканата ни да участваме в Умеа (Швеция) като част от Европейска столица на културата през 2014 г. За пръв път разполагахме с по-сериозен бюджет и успяхме да пуснем и стрийминг на живо, за да могат хора от цяла Европа да гледат представленията, както и проект за танцови критици \"Spring Back\". Миналата година стартирахме видео серии \"Meet the Makers\", а тази година в София ще издадем първия брой на списанието \"Springback\" и реализираме обемен със Южна Корея.\r\n\r\nДа, бях първият театрален редактор на списанието Time Out в Лондон и пишех около 6 статии на седмица. Желанието ми беше да мотивирам хората да проявят по-голям интерес към новите форми на театралното изкуство. По-късно спектаклите ми станаха прекалено бавни и скучни, но се срещнах с танцьори и хореографи, чиято скорост на мислене и действие отговаряше на моя мироглед и започнах да работя с тях. Както повечето новаци в танцовото изкуство, не знаех много за него, но с времето научих много и то най-вече управлявайки The Place - едно от основните пространства за танцов театър в Лондон, в продължение на 23 години.\r\n\r\nРепертоарните компании са намалели, а светът на съвременния танц бълва изобилие от нови таланти. Преподаването се е променило, техническата компетентност на танцьорите рядко се поставя под въпрос, а цялото творческо изпълнение е дело на хореографа. Компаниите са по-разнообразни по стил и националност, както и самата публика. Има много повече танцови представления, но хореографи, развили кариерата си в театрални студиа рядко изпитват желание да работят на голямата сцена.\r\n\r\nЗависи. В големите градове с мултинационално присъствие – определено да. В по-малки градове и по-затворени общности понякога изглежда като загубена битка. През последния век съвременният танц и пърформанс се появява в градовете и изглежда ще си остане там.\n\r\nКакво бихте казали на младите хореографи в България?\r\nПрактикувайте повечче. Уайън Макгрегор (б.а. известен хореограф) ми припомня, че това съм му го казвал и на него и изглежда работи добре.\r\nФестивалът Spring Forward ще се състои този петък, събота и неделя. На  може видите повече информация, а .\r\nSpring Forward е част от Календара на културните събития на Столична община за 2018 г.", "date": "2018.03.22", "title": "Да създадеш танцова платформа и да я развиваш над 20 години"}
{"url": "https://www.dnes.bg/sofia/2018/03/22/hvanaha-shofiori-parkirashti-na-zeleno-v-ovcha-kupel.371470", "text": "Сигнал за нерегламентирано  бул. \"Президент Линкълн\" в участъка пред бл. 525 в столичния квартал \"Овча купел\" бе подаден от гражданин до Столичен инспекторат чрез платформата за сигнали . \n\r\nСтоличанинът алармира за това, че върху зелените площи в участъка се паркира целогодишно, превръщайки го по този начин в паркинг, както може да се види от снимките.\n\r\nВ резултат на изпратения сигнал инспектори от Столичен инспекторат са извършили проверки за неправилно паркиране, като са установени 19 броя автомобили, които са паркирани в нарушение, съгласно чл. 28, ал. 1, т. 7 от Наредбата за организация на движението на територията на Столична община /НОДТСО/.\r\n                    \r\n                    \r\n\"На нарушителите са съставени 15 броя констативни протоколи за неправилно паркиране върху тротоар, 4 броя констативни протоколи за неправилно паркиране върху зелени площи и 6 броя фишове. След установяване самоличността на нарушителите, ще бъдат предприети действия по ЗАНН\", четем в отговора от Столичен инспекторат.\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в !\n\r\nПлатформата ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.03.22", "title": "Хванаха шофьори, паркиращи на \"зелено\" в \"Овча купел\""}
{"url": "https://www.dnes.bg/index/2018/03/22/bez-budilnik-velikdenskite-prikliucheniia-idat.371481", "text": "\r\n\r\nОбичайно не само през лятото, но и за Великден \"най-заподозряната\" дестинация е съседна Гърция. Близостта й позволява при пътуване да се ползва собствен транспорт, а възможностите за разнообразна  просто валят - всички знаем например, че не се налага да избираме между море и планина.\rИ ако последното силно ви влече, Великден в Пиерия ще ви предложи не само изглед към Олимп, но и възможност да атакувате върховете й, защото е много близо.\r\nБлизо е и Дубровник - перлата на Адриатическо море. Ако искате , може би това е вашето място, а по път е Котор - град, включен в листата на Световното културно наследство на ЮНЕСКО.\r\nИ понеже апетитът идва с яденето, понякога просто трябва да си позволим малко , отколкото календарът предполага. Сан Ремо, Монако, Френската ривиера, Генуа - защо да се ограничавате до едно или две от възможните прекрасни места?\r\nНа път за Сан Ремо може да разгледате Милано - Катедралата, галерията Виктор Емануил II, паметника на Леонардо да Винчи, Ла Скала, замъка Сфорца.\r\nА какво да кажем за Сан Ремо  - един от най-привлекателните курорти в Италия, известен още като \"града на фестивалите\" заради многобройните културни и музикални форуми, които се организират там целогодишно.\r\nКрайната ви цел може да е най-голямото италианско пристанище Генуа, град на контрасти, в който дворците и пищните църкви стоят рамо до рамо със  скромни къщички, оформящи криволичещи улички.\r\nА преди това - Монако, Монте Карло, Ница, Кан - кой каквото желае за разглеждане и приключения...  \r\nКласическа Италия също e мечтана посока за вълнуващо . Венеция не се нуждае от представяне, но не по-малко пленяваща с архитектурата си е Болоня. Винаги е удоволствие и да се насладиш на Вечния Рим и да се потопиш в историята му.\r\nЕдна от емблемите на Италия - Пиза, привлича с Наклонената кула, Катедралата, Площада на чудесата...\r\nНасладете им се!", "date": "2018.03.22", "title": "\"Без будилник\": Великденските приключения идат!"}
{"url": "https://www.dnes.bg/index/2018/03/22/sofiia-arena-na-bliasyka-stila-i-krasotata.371507", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНа 27 март стартира най-големият моден форум в България - \"Софийска седмица на модата\". Екипът на \"\" се среща с най-известните български дизайнери, за да научи какво ни очаква на престижното събитие.\n\r\n\"Блясък, стил, красота и добротворчество\", каза пред камерите на модният експерт проф. Любомир Стойков.\n\r\nНай-доброто от българската мода се събира на една сцена – моделите на именити дизайнери като Евгения Живкова и носителят на наградата \"Златна игла\" Иван Донев.\r\nСамо преди дни в \"Околосветско\" гостува и младата надежда на българската мода , която ще представи своята колекция, вдъхновена от родния фолклор. Тя предизвика истински фурор на престижните модни награди \"Златна игла\".", "date": "2018.03.22", "title": "София – арена на блясъка, стила и красотата"}
{"url": "https://www.dnes.bg/eu/2018/03/22/borisov-pred-tusk-dialogyt-s-erdogan-da-prodylji.371486", "text": "Предстоящата среща между лидерите на ЕС и на Турция на 26 март във Варна е необходима за нормализирането на отношенията между Евросъюза и Анкара. Това коментира българският министър-министър Бойко Борисов на среща с председателя на Европейския съвет Доналд Туск в Брюксел, съобщиха от пресслужбата на Министерския съвет.\n\n\n\r\nДвамата бяха единодушни, че разговорът във Варна между европейските лидери и президента на Турция е належащ за възстановяване на диалога с турската държава. \r\n\"Имаме нужда от подредени отношения с нашия съсед - Турция. Диалогът с турския президент трябва да бъде продължен\", подчерта българският премиер.\r\nБойко Борисов и Доналд Туск се информираха и за позициите си по актуалните политически теми на Европа, които по-късно днес ще бъдат разгледани на заседанието на Европейския съвет. Високо беше оценена и работата до този момент по приоритетните теми на българското председателство на Съвета на ЕС.", "date": "2018.03.22", "title": "Борисов пред Туск: Диалогът с Ердоган да продължи!"}
{"url": "https://www.dnes.bg/notifikacii/2018/03/22/myj-skochi-ot-balkon-na-holandskiia-parlament-opita-samoubiistvo.371511", "text": "\r\nМъж пострада, след като скочи от балкон в холандския парламент, завързан за парапета, съобщиха полицията и местни медии, цитирани от Ройтерс.\n\r\nМъжът е оцелял и е приет за лечение, заяви полицията.\n\r\nХоландското издание \"Телеграф\" цитира очевидци, по думите на които мъжът първо крачел в превъзбудено състояние, след което завързал нещо за парапета и скочил.\n\r\nВестникът посочва, че той в продължение на няколко седмици бил лагерувал пред парламента в подкрепа на легализирането на хашиша и марихуаната.\r\nВ Холандия канабисът на практика е незаконен, но е широкодостъпен и полицията не преследва притежателите и разпространителите на малки количества.\n\r\nПорталът Nu.nl цитира служител на парламента, който заявява, че мъжът опитал да се обеси.\n\r\nНа кадри от камера в пленарната зала на парламента се вижда как депутатите реагират с шок, след като се чува силен трясък и заседанието бива прекратено.\n\r\nНа снимки в социалните мрежи се вижда как мъжът получава първа помощ на една от депутатските банки и след това бива изнесен от парламента на носилка. \r\n/БТА/", "date": "2018.03.22", "title": "Мъж скочи от балкон на холандския парламент, опита самоубийство"}
{"url": "https://www.dnes.bg/world/2018/03/22/nova-snejna-buria-v-sasht-zasegna-nad-70-mln-dushi.371482", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЧетвърта за последните три седмици мощна снежна буря удари Североизточното крайбрежие на САЩ. Лошото време ще засегне над 70 милиона души в няколко щата - от Северна Каролина до Масачузетс.\r\nОбилните снеговалежи принудиха администрацията на Белия дом да отмени всички ангажименти на президента Доналд Тръмп. Отложено е и редовното заседание на кабинета, съобщава  \r\nМного правителствени сгради в столицата Вашингтон също са затворени. Държавните училища в Ню Йорк, Филаделфия, Вашингтон, Бостън и други градове бяха затворени, а над 4100 полета бяха отменени.", "date": "2018.03.22", "title": "Нова снежна буря в САЩ засегна над 70 млн. души"}
{"url": "https://www.dnes.bg/index/2018/03/22/syvremenniiat-serafim-koito-spasiava-shtyrkeli.371508", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСъвременният Серафим – хората в нищета с огромни сърца. Готови ли сме да помогнем безмъзмедно?\n\r\n\"Да го номинират за мъж на годината!“, каза в студиото на \"ОколоСветско\" актрисата Милена Маркова – Маца.\n\r\nЙовковият Серафим изглежда като далечен приказен образ в съвременното общество. Сафет Халид обаче доказва точно обратното. Докато обаче едни спасяват щъркели от премръзване, други прахосват състояния и се къпят в шампанско. Защо нямащите дават от сърце, а онези, които тънат в лукс, пилеят, без да се замислят?\n\r\nИсторията на Сафет Халид трогна хиляди хора и привлече общественото и медийно внимание не само в България, но и в чужбина. За благородния жест писаха от престижното британско издание \"Гардиън\".\r\nВглъбени ли сме в материалното и защо забравяме да обръщаме поглед към духовното?\r\nВ студиото на   коментират актрисата Милена Маркова-Маца и Жоро Пентаграм. Има ли повече хора с големи сърца в България?\r\n ", "date": "2018.03.22", "title": "Съвременният Серафим, който спасява... щъркели"}
{"url": "https://www.dnes.bg/akoshtete-vqrvaite/2018/03/22/hrani-koito-nosiat-shtastie-koi-sa-te.371515", "text": " \r\nСпоред специалисти е добре да не се фокусираме върху храните, които не обичаме и да започнем да приемаме всички храни.\r\n \r\nНай-добрата формула е да се храните в по-голямата си част с храни, които са добри за вас и по-малко с такива, за които знаете, че не са така полезни (или дори вредни).\r\n \r\nПовечето храни, които приемате трябва да бъдат съобразени с нуждите на вашето тяло, за да бъде то силно, здраво и енергично.\r\n \r\nВсеки знае, че липсата на енергия или физическо неразположение води до лошо настроение. \r\n \r\nОстаналите храни, които не са полезни за тялото, е добре да се консумират в по-малки количества, но те също са важни за доброто психическо състояние, защото допринасят за хубаво настроение. Дават чувство за свобода и приятно изживяване, което също носи енергия и тонус.\r\n \r\n\r\n \r\n1) Сушени смокини – те съдържат голямо количество калций, което помага за регулирането на колебанията в настроението (особено препоръчителни са за дамите по време на месечен цикъл).\r\n \r\n2)Спанак – добавете малко спанак към всяка салата. Той съдържа фолиева киселина, която спомага за регулиране на серотонина.\r\n\r\n", "date": "2018.03.22", "title": "Храни, които носят щастие! Кои са те?"}
{"url": "https://www.dnes.bg/sofia/2018/03/22/stolichniiat-gradski-transport-i-snega-butni-i-tuk-i-tam.371492", "text": "\n\r\nПо традиция снегът пак ни изненада, нищо че синоптиците предупреждават от седмица за застудяването на  и обилните снеговалежи.\n\n\n\r\nСнежната пелена създаде много неприятности за всички, които бяха заблудени от топлите мартенски дни, а автобусите на градския транспорт се оказаха крайно неподготвени за път.\r\nТака например в групата \"Забелязано в София\" в социалната мрежа Facebook бе публикувано видео, което показва закъсал автобус, който е бутан от пътници и очевидци.\r\r\n                    \r\n                    От коментарите става ясно, че става дума за автобус 120, а някои с усмивка заявиха, че физическата разгрявка е включена като бонус към цената на билета.\r\nНа друга група премръзнали столичани също им се наложи да помагат на шофьора на автобус, който се движи по линия №83.\r\nРейсът беше блокирал три ленти на бул. \"Акад. Гешов\" и хората, вместо да ползват превоза, бутаха автобуса дружно.\r\nДруго видео показва, че снегът създава трудности и пред движението на тролеите, които боксуват по ул. \"Опълченска\" в столицата. Появиха се и кадри на почернели от хора спирки на градския транспорт.", "date": "2018.03.22", "title": "Столичният градски транспорт и снега: Бутни и тук, и там..."}
{"url": "https://www.dnes.bg/stranata/2018/03/22/pejo-sreshtu-kamion-dvama-sa-s-opasnost-za-jivota.371517", "text": "Двама души са с опасност за живота след тежка катастрофа между камион и лек автомобил на пътя Добрич – Варна.\r\nИнцидентът е станал около 13 часа днес преди разклона за село Изворско, съобщиха от полицията.\r\nШофьорът на лекия автомобил \"Пежо\" е изгубил контрол над колата и е навлязъл в лентата за насрещно движение. Там се е блъснал в движещ се в обратна посока товарен автомобил.\r\nПри катастрофа са ранени шофьорът на \"Пежо\"-то и неговия спътник. Двамата са откарани в безсъзнание в болнично заведение, където са приети за лечение с опасност за живота.\r\nИзясняват се причините и обстоятелствата, довели до инцидента.", "date": "2018.03.22", "title": "Пежо срещу камион: Двама са с опасност за живота"}
{"url": "https://www.dnes.bg/sofia/2018/03/22/izvyn-pravilata-postroiki-koito-niamat-tochen-adres.371472", "text": "Сигнал за незаконно строителство в ж.к. \"Овча Купел\" 1 бе от гражданин до Столичната община чрез платформата за сигнали .\r\nВ него той посочва, че заснетите постройки нямат точен адрес, а са разположени върху поляна между бул. \"Президент Линкълн\", квартал \"Факултета\" и ж.к. \"Красна поляна\" 2.\r\n\"На нещо като продължение на улица 322-ра на \"Факултета\". Въпросните постройки също така са прикачени нелегално към електрическата мрежа и крадат ток\", отбелязва още авторът на сигнала.\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в !\r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.03.22", "title": "Извън правилата: Постройки, които нямат точен адрес... "}
{"url": "https://www.dnes.bg/stranata/2018/03/22/krai-plovdiv-vlak-se-blysna-v-skali-padnali-na-jp-liniia.371530", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Влак се блъсна в скали, паднали на жп линията Пловдив-Карлово в района на Песнопой, съобщи Bulgaria ON AIR.\r\nНяма пострадали пътници, всички бяха извозени с автобус.\r\nАварийна група разчиства линията.\r\nДвижението на влаковете между Долна махала и Карлово беше възстановено в ранния следобед.", "date": "2018.03.22", "title": "Край Пловдив: Влак се блъсна в скали, паднали на жп линия"}
{"url": "https://www.dnes.bg/sofia-film-fest/2018/03/22/bliasyk-na-sff-s-moda-za-naprednali.371457", "text": "Макар и официалното закриване на София Филм Фест да мина, фестивалната програма продължава. Сред акцентите е специална модна гала \"Ню Йорк – мода за напреднали\" на режисьорката Лина Плиоплайт.\r\nВсе по-голямото влияние на уличната мода като културен феномен завинаги променя начина, по който гледаме на модата. През 2008 година фотографът Ари Сет Коен започва своя блог, за да разкаже за стила и живота на по-възрастните граждани на Ню Йорк.\r\nБлогът на Коен привлича вниманието на международното модно общество и на индустрията, която е атрактивна най-вече за по-младите поколения. А възрастните дами откриват славата и специфичното културно влияние. Модният блог и книгата на Ари Сет Коен се превръщат в основа и на филма на Лина Плиоплайт \"Ню Йорк – мода за напреднали\", който публиката ще може да гледа в две прожекции – на 22 март в кино \"Люмиер Лидл\" от 21.00 часа и на 25 март в ДНК - пространството за съвременен танц и театър, от 19.00 часа.\r\n                    \r\n                    \r\nКинотворбата е документален разказ за седем изключителни нюйоркчанки на възраст между 62 и 95 години, които разчупват стереотипите за красота и остаряване с техния отличаващ се моден стил. Филмът поставя фокус върху някои от любимите субекти на Ари, чийто еклектичен личен стил и витален дух ги водят в подхода им към остаряването. Всяка от героините представя уникалния си поглед към житейските препятствия и тяхното преодоляване, доказвайки, че възрастта е просто състояние на ума.\n\r\n\"Мода за напреднали\" е темата и на бляскавото Fashion Night Out светско събитие, което ще последва прожекцията на вълнуващата модна градска приказка на 25 март в ДНК. На него Митко Дамов ще представи инсталация, провокирана от неувяхващия стремеж към естетиката  - в духа на Ари Сет Коен.\r\nЗа всички присъстващи в двете вечери екипът на 22-рия СФФ, Митко Дамов и Vogue Vision са подготвили специален комплимент и изненади.", "date": "2018.03.22", "title": "Блясък на СФФ с \"Мода за напреднали\""}
{"url": "https://www.dnes.bg/politika/2018/03/22/debili-naroden-syd-i-vii-ste-idioti-nakyde-otiva-bsp.371444", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПреди година Корнелия Нинова каза, че демокрацията ни отнема много, след това Иво Христов нарече 80% от българите идиоти, малко по-късно Жаблянов се изказа за Народния съд и сега се стигна до писането на постове от Ерменков по гащи. Невежеството на БСП продължава.\r\nТака режисьорът Евгений Михайлов коментира в \"България сутрин\" всички скандали, които се завихриха около БСП в Народното събрание в последните няколко месеца.\r\n\"29 години след промените и падането на Живков, повече от 10 години от членството ни в ЕС и НАТО ние продължаваме да се занимаваме с терзанията на БСП. Случва се това, че социалистите се връщат към ценностите на БКП. Това издава една слаба култура\", добави още Михайлов.\n\n\n\n\n\n\r\r\n                    \r\n                    Той смята, че сегашният скандал около поста на Ерменков във Facebook показва, че обществото не си е свършило добре работата.\r\n\"Когато през 2018 г. светът говори за технологичен скок, ние говорим за поста на Ерменков. Продължава и насаждането на страхове от страна на БСП срещу турците, срещу Европа, срещу различните, харесва им руският патриарх да тропа по масата на българския президент\", уточни режисьорът.\r\nПолитологът доц. Мария Пиргова пък е точно на противоположното мнение за написаното от Ерменков.\r\n\"Всеки има право да си каже мнението. Аз си представям демокрацията като свобода на словото, всеки да може да каже какво мисли. Това е поредният скандал, който е прах в очите на хората. Та това е само пост във Facebook. БСП е проевропейска партия\", отбеляза още Пиргова пред .\r\nПо думите ѝ българската държава в момента е доста зле както при външната, така и при вътрешната политика.\r\n\"България е страшно бедна и подчинена страна. Икономиката ни в докладите на ЕС е описана много зле, няма значение, че управляващите изкарват положението ни цветущо. Не е вярно\", завърши политологът.", "date": "2018.03.22", "title": "Дебили, Народен съд и... \"Вий сте идиоти\": Накъде отива БСП?"}
{"url": "https://www.dnes.bg/crime/2018/03/22/zadyrjaha-myj-ot-slivensko-selo-za-ubiistvo.371455", "text": "Мъж от сливенското село Сотиря е задържан за убийство, съобщиха от МВР-Сливен.\r\n60-годишният Т. Я. е арестуван за убийството на свой 74-годишен съселянин. Жертвата е била открита на 21 март с наранявания по главата. Установено било, че смъртта е причинена насилствено.\r\nЗаподозреният е задържан за 72 часа с прокурорско разпореждане, като предстои внасяне на искане за постоянното му задържане.\r\n ", "date": "2018.03.22", "title": "Задържаха мъж от сливенско село за убийство "}
{"url": "https://www.dnes.bg/notifikacii/2018/03/22/ruski-pari-zalivat-ostrova-zashto-rusnacite-izbirat-angliia.371454", "text": "Миналата седмица министър-председателят Тереза Мей заяви със сериозен тон пред препълнената Камара на общините, че ще изгони 23 руски дипломати заради нападението с нервнопаралитично вещество срещу бивш шпионин, а по същото време британски инвеститори отпуснаха заем за милиони долари на руския държавен газов гигант Газпром.\n\r\nВъпросът с облигациите на компанията е само един пример за това как Русия е вплетена в британската икономика. Богатство, натрупано от продажба на държавни активи след разпадането на Съветския съюз, както и огромните енергийни и минерални ресурси на Русия, се излива през британски банки и инвестиционни фондове, подкрепя пазара на имоти и повишава продажбите на търговци на луксозни стоки.\r\nТова затруднява Великобритания да наложи съдържателни санкции на Русия от страх да не би да навреди на британските бизнес интереси и на невинни руснаци, пише Даника Кирка от Асошиейтед прес. \n\r\nКритиците призовават Великобритания да замрази авоарите на президента Владимир Путин и неговите приятели, но засега правителството ограничава отговора си до изгонване на дипломати, прекратяване на срещите на високо равнище и заплаха да предприеме сурови мерки срещу мръсните пари.\n\r\nОтговорът отразява едно противоречие, стоящо в сърцевината на британската политика, каза асоциираният сътрудник на програмата за Русия и Евразия на изследователския институт \"Чатъм хаус\" Найджъл Гулд-Дейвис.\n\r\n\"Русия е ловка и нарастваща заплаха за Великобритания, но руският елит използва Великобритания както никоя друга страна, за да легитимира и защитава своето богатство\", заяви той. \"Цяла индустрия от британски финансови, правни и свързани услуги се облагодетелства от това. Те са богати, имат добри връзки и извличат огромна полза от руските клиенти. Те не искат (този сектор) да пострада.\"\n\r\nВ основата на призивите за по-твърди действия стои усещането, че поне част от руските пари са мръсни - мнение, подхранвано от новия сериал на Би Би Си \"Макмафия\", който представя измислен сюжет за връзки между руски гангстери и правителството.\n\r\nВеликобритания казва, че ще предприеме сурови мерки срещу \"сериозните престъпници и корумпираните елити\", което навежда на мисълта, че тя може да използва нов инструмент, наречен \"разпоредби за богатство с неизяснен произход\", за да конфискува авоари на богати руснаци, чиито активи превишават законните им източници на доходи.\n\r\nПравителството обаче също така подчерта изрично положителния принос на руснаците за британското общество.\n\r\n\"Има много руснаци, които идват в тази страна, устройват се тук и значително допринасят за нашата култура и общество, а се чувстват заплашени\", каза пред Би Би Си външният министър Борис Джонсън. \"Много е важно да не допускаме да се породи зараза на съмнение към всички руснаци в Лондон и всъщност към всички богати руснаци в Лондон.\"\n\r\nВеликобритания отдавна е привлекателна за руската диаспора: място за купуване на имоти, за образоване на деца в престижни училища и, което е особено важно, за водене на правни битки в съдилища, които се славят с честност. Освен това Лондон е само на четири часа път със самолет от Москва, в него има установена руска общност и много културни връзки.\n\r\nВ резултат на това около 59 000 души, родени в Русия, сега живеят във Великобритания.\n\r\n\"Руснаците са големи англофили\", каза Филип Уорман, управляващ директор на консултантската фирма за политически риск, разследвания и спорове Джи Пи Дабълю. \"Руснаците обичат британската култура. Те харесват нашето усещане за справедливост и честна игра.\"\n\r\nКомпаниите се втурват да обслужват този пазар - правни фирми предлагат ВИП услуги на принципа \"обслужване на едно гише\", които покриват всичко от имуществено планиране и сделки с недвижими имоти до развод. Лондонското Сити - финансовият център на Великобритания - спечели милиони от финансиране на Съветския съюз след Втората световна война. В по-ново време Ситито помага на руски компании да продават дялове и да се разрастват в чужбина.\n\r\nДържавни руски компании, сред които Газпром, петролният производител Роснефт и финансовата фирма Сбербанк, търгуват на Лондонската фондова борса. Базираният в Лондон петролен гигант Би Пи притежава 20 процента от Роснефт.\n\r\nРуски пари проникват дори в най-английската институция - Висшата лига по футбол. Роман Абрамович, чието състояние се оценява на 13,5 милиарда долара и който някога беше губернатор на руския Чукотски автономен окръг, е собственик на лондонския футболен клуб \"Челси\". Металургичният, минен и медиен предприемач Алишер Усманов, чието благосъстояние възлиза на 15,3 милиарда долара, притежава 30 процента от градския съперник \"Арсенал\".\n\r\nПри това не става дума само за големи компании. Множество малки предприятия печелят пари, като снабдяват руснаци тук.\n\r\nВажната роля, която играят руснаците в местната икономика, е очевидна, макар и подценявана, в лондонския квартал \"Кенсингтън\", където фотографи и телевизионни екипи седят пред руското посолство и чакат по-нататъшното развитие на случая с отравянето на Сергей Скрипал и дъщеря му Юлия. От другата страна на улицата срещу посолството има магазин, предлагащ руски удължения за коса. Зад ъгъла \"Кавиар артизан\" продава само най-доброто, а надолу по улицата местен фризьор рекламира на кирилица.\n\r\nНа фона на нарастващото дипломатическо напрежение някои руснаци се чувстват хванати в капан между стереотипите и политическото възмущение.\n\r\nНякогашният телекомуникационен предприемач и критик на Кремъл Евгений Чичваркин, който живее в Лондон от десетилетие, казва, че се чувства малко по-недобре приет. Въпреки че той има магазин за специални вина в шикозния квартал \"Мейфеър\", планира нов проект, който ще създаде 200 работни места, и допринася за изкуството и обществото, съседите му наскоро отхвърлиха негово предложение за поставяне на батут в местния парк.\n\r\n\"Съседите отказаха да подпишат документа\", заяви тъжно той пред Асошиейтед прес, описвайки сценарий, при който всичко руско е все по-подозрително.\n\r\nТой добави, макар и полу на шега, че ако родителите разберат, че е имал принос за изграждането на пясъчника на детската площадка, \"ще тръгнат да го проверяват с Гайгеров брояч\". \r\n \r\n/БТА/\r\n ", "date": "2018.03.22", "title": "Руски пари заливат Острова! Защо руснаците избират Англия?"}
{"url": "https://www.dnes.bg/obshtestvo/2018/03/22/divna-s-globa-ili-bez-nakazanie-zakoni-bylgarski-zakoni.371447", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИма възможност Дивна да не получи никакво наказание заради пътния инцидент, ако пострадалата не предяви претенции. Това обясни адвокат Людмил Рангелов пред \r\nМиналата седмица младата певица предизвика катастрофа, в която пострада тежко нейна близка приятелка. Назначената автотехническа експертиза ще търси причината за инцидента, но според първоначалната информация Дивна е каралa със 120 км/ч. Мненията в обществото се поляризираха от затвор за певицата до състрадaние. Шоуменът Слави Трифонов настоя за затвор за Дивна, ако се докаже, че е шофирала с неразрешена скорост.\n\n\n\r\r\n                    \r\n                    Адвокат Рангелов смята, че обществеността се информира зле за това какво точно се е случило. Според него става дума за причинена средна телесна повреда, за което законът предвижда до 3 години лишаване от свобода, а неосъждано лице задължително получава само административно наказание.\r\n\"Пътната настилка трудно може да намали отговорността на водача. Появи се информация, че гумите не са били с необходимата дълбочина на грайфера\", отбеляза адвокатът.\n\r\nТой допълни, че често разследващите органи изчакват резултатите от автотехническата експертиза, за да повдигнат обвинения.\n\r\n\"За съжаление младите шофьори излизат недобре подготвени - не са карали 31 часа, не са карали на магистрала, не са карали вечер. 15 -18% от младите шофьори участват в ПТП в първите 2 години след получаване на книжката. Практическите умения по шофиране са много далеч\", коментира в \"България сутрин\" председателят на Асоциацията на пострадалите в катастрофи Владимир Тодоров. \n\r\nТой отбеляза, че Дивна не е тествана за наркотици, но е станало ясно, че не е употребила алкохол. Сигурно има превишение на скоростта, но тези престъпления са неумишлени, каза още Тодоров.\n\r\nПевецът и приятел на Дивна Дамян Попов подчерта, че е изключено тя да е взела наркотици. Според него постът на Слави Трифонов във Facebook е прекалено краен и не може инцидентът да бъде сравняван с този на Максим Стависки.  \n\r\n\"Ако беше някой непопулярен, това ПТП щеше да бъде просто част от статистиката и никой нямаше да съди водача\", каза Дамян Попов.", "date": "2018.03.22", "title": "Дивна с глоба или без наказание! Закони, български закони..."}
{"url": "https://www.dnes.bg/izlojbi/2018/03/22/da-kajesh-s-akril-i-akvarel-obicham-te.371465", "text": "\n \r\nЖивописни платна рисувани с акрил и акварел на Веселин Дамянов са подредени в  Dada Cultural Gallery до 24 април.\r\nЕкспозицията е озаглавена \"Обичaм те\"  и е реплика от стихотворение на един от основателите на дадаистичното движение в Цюрих – швейцарецът Паул Шеербат, където неговият \"Вагонен роман\" е наречен \"Обичaм те\". \r\n“Да правиш изкуство е като да правиш любов. Докато да правиш любов, не е като да правиш изкуство.  Защото, след първото остават разбърканите мисли. След второто остават разбъркани чаршафи. Влизайки с подредени мисли във ложето с изгладени чаршафи, рискуваш да останеш сам и споменът че си. “, отбелязва авторът.\r\nПо думите му, тази изложба е резултат от дългогодишният му стремеж да претворява красотата във видимия и невидимия свят.", "date": "2018.03.22", "title": "Да кажеш с акрил и акварел \"Обичам те\""}
{"url": "https://www.dnes.bg/balkani/2018/03/22/vuchich-iskam-da-izveda-syrbiia-ot-propastta.371451", "text": "Западните страни не желаят по никакъв начин да разговарят за това на кого принадлежи територията на Косово, те смятат въпроса за приключен, а разговори по тази тема смятат за отваряне на кутията на Пандора. Това заяви президентът на Сърбия Александър Вучич, който от събота се намира в Ню Йорк. \n\r\nВучич подчерта, че Белград не преговаря само с албанците, но и с онези, които създадоха независимата държава Косово. Сръбският президент обясни, че в Америка е провел много задълбочени разговори с хората, които взимат решения по много важни въпроси. \n\r\n„Струва ми се, че стоят твърдо на принципа на зачитането и съхраняването на независимостта на Косово, което е много тежко за нас“, каза Вучич за РТС от Ню Йорк, където вчера се срещна с генералния секретар на ООН Антониу Гутериш. \r\n                    \r\n                    \r\nВучич заяви също така, че ще даде всичко от себе си, за да защити интересите на своята страна и да я измъкне от тази ситуация, да поправи нещата, колкото е възможно и добави, че не се отчайва. \n\r\nТой каза, че не е особено доволен от резултатите от разговорите си в Америка, че е очаквал по-голямо разбиране не само към сърбите в Косово, но и към Сърбия. Той обаче е доволен от труда, положен от Сърбия. \n\r\n„Дълго време разговаряме за бъдещето на Сърбия, за Косово и да се опитаме да намерим компромис. Албанската страна си върши работата, международната общност – своята работа, а аз се потрудих да изведем Сърбия от пропастта на повърхността, макар че там ще бъдем ударени от ураганни ветрове. Не съм доволен“, заяви Вучич. \n\r\nТой съобщи, че на срещата си с Гутериш е заявил, че Сърбия е готова на компромис, но няма да жертва интересите си. \n\r\n„Това стана след три дни усилени и нелеки срещи, за които не мога много да говоря. За да подготвя платформата за нашите граждани, трябва да получа и подкрепата на международната общност. Това беше разочарование за мен. Ние трябва да продължим да се борим. Когато се държите отговорно, ще се стигне до резултат“, оцени Вучич. \n\r\nВучич каза, че по-лесно би се договорил с косовските албанци, отколкото с представителите на международната общност. \n\r\n„Ще се борим за своята страна и тук, в Ню Йорк, и в Лондон, и в Брюксел, и в Париж, но и в Москва, Пекин и Берлин. Което мнозина забравят. Но аз всеки път им казвам: Вие не сте целият свят. Има една друга половина на света, която не признава това. Вие искате да кажете, че Сърбия няма абсолютно нищо в ръцете си. Има, но Сърбия иска компромис, а вие размишлявате дали искате компромис или искате Сърбия да бъде унизена. Докато съм президент, няма да унижите Сърбия, а за компромис и разговор съм готов винаги“, заключи Вучич, цитиран от сръбския вестник \"Политика\".", "date": "2018.03.22", "title": "Вучич: Искам да изведа Сърбия от пропастта!"}
{"url": "https://www.dnes.bg/sofia/2018/03/22/astronomicheskata-prolet-e-tuk-prosto-e-v-zimen-rejim.371459", "text": "\n\r\nКолкото и да не ни се вярва, астрономическата пролет е тук. Просто е в зимен режим! \r\nСнежинките се сипят, а по магазините се продава боя за яйца, а не коледна украса и в този случай е напълно в реда на нещата да кажем, че снегът определено си е изненада. \r\nВ София обаче снегорините са навън, чистят и опесъчават. \r\nКак изглежда зимното начало на пролетта при вас? Снимайте и ни пратете, а ние ще публикуваме снимката ви в .", "date": "2018.03.22", "title": "Астрономическата пролет е тук. Просто е в зимен режим! "}
{"url": "https://www.dnes.bg/sofia-film-fest/2018/03/22/da-si-kapitan-na-turistichesko-korabche-v-mechtata-na-nikolai.371460", "text": "Представянето на новото българско кино в програмата на 22-рия София Филм Фест продължава до самия край на месец март. Поканата е към почитателите на документалните предизвикателства да не пропускат специалната среща със сценариста и режисьора Мария Карагьозова, която пристига в България, за да представи творбата си \"Мечтата на Николай\" на 22 март в Дома на киното. Продуцент на филма е Камен Калев, началният час на прожекцията е 18.30.\n\r\n\"Мечтата на Николай\" e филм, посветен на един капитан на туристическо корабче, но и разказ за един смел български мореплавател. Той си спомня една мечта, която успява да реализира през 1985 година - да обиколи света сам ...\r\r\n                    \r\n                    Преминавайки през \"Желязната завеса\", българският мореплавател Николай Джамбазов посочва пътя към свободата на едно цяло поколение млади българи. На борда на своята яхта \"Тангра\", изцяло направена на ръка, Николай Джамбазов успява да премине по \"невъзможния път\" и да сбъдне едно съкровено желание - да обиколи света сам през нос Хорн! Кой всъщност е смелият български мореплавател, прекосил Океана по \"невъзможен маршрут\", само с едно спиране и на собственоръчно построена яхта?!\n\r\nНиколай Джамбазов е роден е на 2 март 1943 година в София, в семейство на учителка и морски офицер от търговския флот. Като юноша Николай се занимава активно с плуване, мотоциклети и ветроходство. Учи във вечерна гимназия и работи, а през свободното си време обучава средношколци на морски многобой и ветроходство. Отбива военната си служба като радиотелеграфист и получава първото си свидетелство за управление на кораб. По късно завършва образованието си за професионален капитан.\n\r\nОще един акцент очаква зрителите в Дома на киното – след прожекцията ще бъде представена неговата наскоро издадена авторска книга \"С Тангра срещу вятъра“. \"Това не е литературно произведение. Това е изповед, пропита от ежедневните мъки и радости на човек, изцяло отдаден на своята мечта!\", споделят за книгата читатели.", "date": "2018.03.22", "title": "Да си капитан на туристическо корабче в \"Мечтата на Николай\""}
{"url": "https://www.dnes.bg/stranata/2018/03/22/zaradi-udar-na-djip-i-kamion-chast-ot-e-79-zatvorena.371452", "text": "Катастрофа затвори главен път Е-79 в района на Шарков чифлик в посока Дупница. До инцидента се е стигнало след удар на джип и камион.\r\nДжипът се е спускал по пътя, който не е почистен. Пред него пътувал ТИР. Лекият автомобил не могъл да спре и се ударил в камиона, съобщи bTV.\r\nШофьорът на джипа твърди, че не се е движил бързо, но заради непочистения път не е успял да спре. Мъжът е пътувал сам.\r\nПредната част на автомобила е смазана до неузнаваемост, по чудо няма жертви.\r\n ", "date": "2018.03.22", "title": "Заради удар на джип и камион: Част от Е-79 – затворена "}
{"url": "https://www.dnes.bg/notifikacii/2018/03/22/shest-jertvi-pri-vzriv-v-himicheski-zavod-v-chehiia.371474", "text": "Експлозия стана в химически завод в чешкия град Кралупи над Вълтавоу, северно от Прага. Загинали са шестима души, има много ранени, съобщи Чешкото радио. \r\nПо думите на Владимира Керекова, говорителка на противопожарните служби в Средночешката област, на място работят няколко екипа на службите. Има и множество линейки.\r\nРъководството на завода \"Синтос\" и компанията майка \"Унипетрол\" отказаха коментар за причината за експлозията.\r\nПражкият вестник \"Лидове новини\" уточни, че загиналите са шестима, а ранените - четирима, от които двама в тежко състояние. Ранените са приети в столични болници.\r\nОт мястото на събитието кметът на града Петър Холечек каза по чешката телевизия, че експлозията е станала в цистерна с неуточнена засега субстанция. \r\nТой изрази увереност, че няма опасност за здравето на жителите на Кралупи над Вълтавоу. \r\nДруг говорител на противопожарните служби каза, че не се очакват нови взривове. ", "date": "2018.03.22", "title": "Шест жертви при взрив в химически завод в Чехия"}
{"url": "https://www.dnes.bg/notifikacii/2018/03/22/naglo-detski-policai-izmami-malchugan-ot-kubrat.371456", "text": "Дете от Кубрат е станало жертва на телефонна измама, съобщиха от Областната дирекция на МВР.\r\nВчера по обяд деветгодишното момче получило обаждане по телефона от непознат, който се представил за служител в Детска криминална полиция.\r\nПод предлог, че помага в провеждането на полицейска операция, детето оставило найлонова торбичка с 370 лева и златните бижута на майка си до дърво на паркинг пред блока, в който живее.\r\nКогато майка му се прибрала от работа, не открила парите и бижутата и се обадила в полицията.\r\nПо случая се води досъдебно производство.", "date": "2018.03.22", "title": "Нагло! \"Детски полицай\" измами малчуган от Кубрат"}
{"url": "https://www.dnes.bg/sofia/2018/03/22/systoianieto-na-prebitata-studentka-v-sofiia-stabilno.371476", "text": "Стабилно е състоянието на  в \"Студентски град\" в столицата, съобщиха за БНР от болница \"Царица Йоанна\".\n\r\nПострадалата е с тежки наранявания в областта на лицето. Младата жена е била прегледана в спешното отделение на болницата. Нападението е било е с цел грабеж.\r\nСигналът е подаден минути преди 06:00 часа тази сутрин.\r\nДвамата извършители са заплашили младата жена с огнестрелно оръжие, най-вероятно пистолет. След това са я пребили и са взели личната ѝ чанта. Полицията издирва нападателите.", "date": "2018.03.22", "title": "Състоянието на пребитата студентка в София – стабилно!"}
{"url": "https://www.dnes.bg/politika/2018/03/22/drami-v-sinio-desnicata-skovana-ot-studa-na-prehoda.371448", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСред седесарите зрее напрежение. Част от тях се готвят да поискат оставката на лидера си Божидар Лукарски на заседание на Националния съвет на 17 април.\r\nСпоред изтеклата информация хората по места не са доволни от изолацията на партията в момента от останалите десни формации и от липсата на активна политика спрямо новото правителство и яснотата за бъдещето на СДС.\r\n\"Десницата е скована от зимния студ на прехода. Движение \"България на гражданите\" замрази членството си в Реформаторския блок, защото държим той да бъде истинска опозиционна сила не само на думи, а и на действия\", посочи в студиото на \"България сутрин\" лидерът на Движение \"България на гражданите\" Димитър Делчев.\n\r\n                    \r\n                    \r\nСпоред устава на СДС председателят на партията може да бъде свален с две трети от гласовете на членовете на Националния съвет. Ако лидерът падне, се назначава временно изпълняващ длъжността и се свиква Национална конференция, която да избере новият шеф на сините.\n\r\n\"За да излезе от \"зимния студ на прехода\" десницата трябва да изпълни изторическата си задача да преведе България през корупцията и феодалния модел, който в момента управлява, и да я докара до една демократична държава\", подчерта Делчев.\n\r\nПред  той допълни още, че действията на ДБГ оттук нататък предстоят да бъдат решени на Националния съвет през месец април. А за коалиция все още не можело да се говори, тъй като на първо място партията трябвало да уточни взаимоотношенията си с Реформаторския блок.", "date": "2018.03.22", "title": "Драми в синьо: Десницата скована от студа на прехода"}
{"url": "https://www.dnes.bg/sofia/2018/03/22/fandykova-predupredi-dvijenieto-e-pri-zimni-usloviia.371461", "text": "Обстановката в столицата се нормализира, движението е при зимни условия. Това каза кметът на София Йорданка Фандъкова във връзка с пътната обстановка в града.\r\n\"Обстановката все още е затруднена. През цялата нощ се работеше по подготовка на трасетата на градския транспорт за излизането му. Сутринта градският транспорт се движеше нормално по обичайните си маршрути\", обясни Фандъкова, цитирана от \"Фокус\".\n\n\r\nТя допълни, че със започването на трафика след 08.00 часа заваля отново обилен сняг, което е затруднило работата по почистване.\r\n\"Обстановката беше тежка. Вече се нормализира с оглед на намаляване на трафика и на факта, че камионите можеха по-спокойно да обработват. В момента все още работят 133 машини на терен\", уточни кметът.\r\r\n                    \r\n                    По големи трасета като бул. \"Цариградско шосе\", по стръмните участъци като ул. \"Св. Наум\" и бул. \"Черни връх\" движението се подпомага и от екипи на \"Пътна полиция\", за да може поетапно да се спре трафикът и да се почиства.\r\n\"Очаквам в следващите часове да се нормализира напълно обстановката с намаляването на трафика и да започне да се влиза в по-големите квартални улици, ако е необходимо и в по-малки. Ще следим обстановката внимателно, така че все пак да се справим и да може да се придвижват автомобилите и пешеходците\", добави тя.\r\nСтоличният кмет каза още, че на някои автомобили зимните гуми вече са сменени и това е затруднило чувствително движението, особено по стръмните участъци.\r\n\"Ще помоля хората, които решават да излязат с автомобилите си, да имат предвид, че движението е при зимни условия, при това усложнени с оглед на продължаващия обилен снеговалеж\", каза още кметът на София.", "date": "2018.03.22", "title": "Фандъкова предупреди: Движението е при зимни условия!"}
{"url": "https://www.dnes.bg/za-da-se-razbirame/2018/03/22/shtastieto-e-izbor-5-mantri-za-preodoliavane-na-razdeli.371413", "text": "Щастието винаги е избор! Не така мислим, когато сме претърпели поредното любовно разочарование. По-лесно ни е да се самосъжаляваме, да страдаме дълго, докато изпускаме възможността да бъдем щастливи и да срещнем точния партньор за нас. Ако и вие се намирате в труден период, вижте 5 мантри, които ще ви помогнат да продължите напред. \r\n\r\n \r\nВсеки губи хора, към които изпитва силни емоции. Това е част от пътуването, в което откривате вашата вътрешна сила. Ще намерите нови приятели, хора, на които да разчитате, а кой знае – скоро може да срещнете и нова любов.\r\n \r\n\r\n \r\nЗа да продължите напред е важно да се освободите от вашите чувства. Поплачете си, говорете с близки за емоциите си, напишете ги на лист хартия. Но в никакъв случай не се самосъжалявайте. Усетете вашите емоции, преодолейте ги, но си поставете срок, в който да станете и продължите напред. Срок, който да не е повече от 2 – 3 седмици.\r\n \r\n\r\n \r\nТолкова много тъга, гняв и омраза, чувство на неудовлетвореност, че не можеш да промениш нещата. За съжаление не можем да контролираме потока, наречен живот, не и във всички случаи.  \r\n \r\nТова, което се е случило, не може да бъде отменено. Когато търпим любовно разочарование често действаме прибързано. Тогава трябва да се научим да контролираме своите реакции.\r\n\r\n", "date": "2018.03.22", "title": "Щастието е избор! 5 мантри за преодоляване на раздели"}
{"url": "https://www.dnes.bg/notifikacii/2018/03/22/60-bandi-zadigat-koli-v-sofiia-troshkite-za-chasti-novite-navyn.371422", "text": "Всеки има поне един близък, който е пропищял от автокрадци. Всекидневно в социалните мрежи се пускат статуси за помощ при откраднато возило. Оказва се, че близо 60 банди са се специализирали да задигат автомобили в столицата, показват оперативните данни на полицаите от сектор \"Престъпления против МПС\" в СДВР, цитирани от \"\". Сред тях има и гастрольори от провинцията, най-често от Перник, Враца, Дупница, Кюстендил и Елин Пелин. \n\r\nНад половината от групите са се насочили към по-стари коли - между 8- и 10-годишни. Карат ги направо в автоморгите, където се продават на части, след като изчистят номерата на рамата. От един автомобил изкарват около 1000 лв., а моргите ги вземат, защото има глад за авточасти.\n\n\n\rИма и бандити със собствени автоморги. Пример е Христо Георгиев-Ицо Турчина, който бе арестуван на 4 февруари. По документи моргата му в кв. \"Малинова долина\" се води на негов близък, твърди изданието.\n\r\nКрадците на луксозни коли пък ги продават в чужбина, след като пренабият рамата и сменят регистрационните табели.\n\r\nСпоред криминалистите, част от автокрадците обаче са се преквалифицирали и вече се занимават с други престъпления, защото им се струва по-доходоносно. Така Иван Янински-Шумахера и съучастникът му Юлиан Ценев-Байката бяха задържани на 2 март за обир на банкомат. Има и специалисти като Светослав Лъвицата, които само отключват колите, но не ги карат.\n\r\nС това се занимават млади, по-неопитни момчета. Тях ги наемат и да търсят подходящи коли за шофиране. Много от знаковите фигури от контингента са задържани многократно през годините и имат десетки криминални регистрации и висящи дела.\n\r\nСлед техни арести кражбите спадат. За 2017 г. посегателствата са намалели с 543 - от 1752 за 2016 г. до 1209. Причината е активната работа на служителите в сектора за автокражби в СДВР, взаимодействието с разследващите полицаи, съседните дирекции и прокуратурата, отчитат криминалистите.\n\r\nРазкриваемостта се е вдигнала от 20 на 25%, като през м.г. са задържани 54 души. \n\r\n\"Това са арестуваните за кражба на конкретна кола, за която е подаден сигнал. Заловеният обаче може да е задигнал и 10-15 коли\", обясни полицай. Сред подадените сигнали има и случаи на застрахователни измами. При тях човек сам дава колата си в автоморгата, а после обявява, че е открадната. Така взема пари и от застрахователя, и от гробището за коли, а схемата е трудна за доказване.\n\r\n\"Имаме заловени, но работата по такива разследвания е сложна\", казват полицаите.\n\r\nЕдна от по-новите джаджи, с която се крадат коли, е т.нар. кийлес устройство (без ключ). То е от 2 части. Едната е у човек, който трябва да се приближи на около метър до истинския ключ. Тя прихваща сигнала и го препредава. Така съучастникът му отключва и пали автомобила за секунди без разбиване. Тези устройства не са незаконни. Затова полицаите настояват притежанието им да се криминализира. Кийлес устройството струва 40-50 хил. лв. и може да се поръча от чужбина.\n\r\nЧесто автокрадците се занимават и с точене на банкови карти. Някои са са сред най-интелигентните и технически грамотни, а също и дръзки. Бивши автокрадци има и сред осъдените от бандата за отвличания \"Наглите\". Един от тях е Данчо Релето.\n\r\nКриминалистите срещат трудности при разкриването на задигнати коли, които са оставени запалени. Крадецът действа самостоятелно и е непознат за полицията, а свидетели на престъплението в повечето случаи няма.\n\r\nСред най-известните автокрадци са Иван Янински-Шумахера, който е с дебело досие и в момента е в ареста. Той краде предимно аудита, тойоти и беемвета. Светослав Петков-Лъвицата е подозиран в задигането на коли от висок клас, неколкократно е задържан и пускан и Иван Ценков-Турчина. Според полицаите обаче той се преквалифицирал към кражби и грабежи. Чавдар Омайски-Капитана и Димитър Георгиев-Горнобанския са стари автокрадци, попадали много пъти в ареста за какво ли не. \n\r\nАсен Колев-Хастара излезе от затвора в края на 2017 г. Там попадна след серия от кражби на коли, включително на автомобил на Министерството на финансите. Групичката му, в която участваха 2-ма полицаи и военен, бе разбита през 2009 г.  \n\r\nЯрослав Димитров се прочу през август 2015 г. Тогава задигна кола, докато бе под домашен арест заради дело в Словения, а видеото бе пуснато във Facebook и разгневи премиера Бойко Борисов. Заради \"подвизите\" си в чужбина Яро бе осъден на 3 г. затвор в началото на 2016 г. Част от присъдата му бе приспадната заради престоя в ареста. Освен на по-стари коли, които отиват за авточасти, той налитал и на по-нови. В момента МВР го издирва. На 1 март Яро бе спрян за проверка в района на 6-о РУ. Той обаче избяга, след като удари полицай с отворената врата на колата си. ", "date": "2018.03.22", "title": "60 банди задигат коли в София, трошките за части, новите – навън"}
{"url": "https://www.dnes.bg/obshtestvo/2018/03/22/v-burni-vodi-predi-80-g-pytiat-na-rejina-ot-varna-do-izrael.371417", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        За първи път в Ерусалим наш държавен глава се поклони пред жертвите на кораба \"Салвадор\", на който преди 80 години български евреи от Варна се качват, за да избягат от нацизма, съобщи Bulgaria ON AIR. \n\n\r\nВ началото на декември 1940 г. \"Салвадор\" потегля от Варна за Израел. На борда му има предимно български евреи, които тръгват към родината си заради войната тогава.\r\nСред тях е 18-годишната тогава Режина и семейството ѝ. По пътя към Израел обаче лошото време ги принуждава да останат 5 дни в Истанбул. На 12 декември отново потеглят за Израел.\r\r\n                    \r\n                    Тогава се разразява буря, а корабът започва да се разпада. Режина и семейството ѝ успяват да стигнат до брега, но не всички оцеляват - само тя и баща ѝ.\r\nОстават месец в Турция, а след това тръгват към Израел. Оттогава Режина живее в страната, а днес се срещна с президента Румен Радев.", "date": "2018.03.22", "title": "В бурни води преди 80 г.: Пътят на Режина от Варна до Израел"}
{"url": "https://www.dnes.bg/stranata/2018/03/22/na-punktovete-za-gyrciia-tarash-za-cigari-i-alkohol.371423", "text": "Всички, които пътуват за Гърция, трябва да са подготвени за проверки на граничните пунктове. Гръцките власти започнаха масово да тарашат автомобили, които идват от България и Македония. Причината са зачестили случаи на нелегален внос на бензин и цигари, съобщиха местните граничните власти, цитирани от \"Труд\". \n\r\nАко доскоро основният поток на нелегално внесени цигари, алкохол и бензин минаваше предимно през ГКПП \"Промахон\" и \"Маказа\", вече ежедневни опити за контрабанда има през всички пунктове, посочват от полицията. И уточняват, че се проверяват не само български автомобили, а всички, които влизат от нашата страна. Само за ден за нелегален внос са арестувани гърци, сърби, македонци и дори германци и италианци. \r\n                    \r\n                    \r\nНарушителите трябва да знаят, че освен глоби за контрабанда се конфискува както стоката, така и автомобилът, с които се транспортира.\n\r\nСлучаите на нелегален внос зачестяват, защото в Гърция цените на цигарите и бензина са доста над тези у нас. Кутия от най-масовите марки струва между 3,5 и 4,7 евро, при около 2,50 евро у нас. Литър от най-масовия бензин А95 там се продава по 3,12 лв., а дизелът – близо 2,70 лв. за литър.\n\r\nПътуващите трябва да знаят, че всеки човек може да пренесе през граница на ЕС до 800 броя цигари (4 стека), 400 броя пурети, 200 пури или 1 кг насипен тютюн. При алкохола допустимите количества са 10 литра концентрат, 90 л вино или 110 л бира на човек.\r\n ", "date": "2018.03.22", "title": "На пунктовете за Гърция: Тараш за цигари и алкохол"}
{"url": "https://www.dnes.bg/notifikacii/2018/03/22/zukyrbyrg-prizna-greshki-obeshta-merki-sreshtu-techa-na-danni.371424", "text": "Шефът на Facebook Марк Зукърбърг призна днес, че социалната интернет медия е допуснала грешки, които са позволили данни за абонатите й да попаднат в аналитичната фирма \"Кеймбридж аналитика\", и обеща компанията да направи промени, предаде Ройтерс.\n\n\n\n\r\nЗукърбърг пусна първия си коментар по случая, сринал акциите на компанията на борсите. Той каза, че неговата компания ще анализира всички приложения, които са имали достъп до голям обем лични данни преди направените през 2014 г. промени, като дори добави, че най-важните мерки, които позволяват да се избегнат конфузни ситуации като тази с \"Кеймбридж аналитика\", вече са били взети още преди повече от година. \r\n\"Ние имаме отговорността да защитаваме вашите данни и ако не можем - тогава не заслужаваме да ви служим. Опитвам се да разбера точно какво се е случило и как да се уверите, че това няма да се случи отново. Добрата новина е, че най-важните действия, за да предотвратим това да се случи отново, вече сме взели преди години. Но също така направихме грешки, има още какво да се направи\", заяви той.\n\r\nСкандалът с \"Кембридж Аналитика\", компанията, която по време на предизборната кампания е извършвала консултантска дейност за Тръмп, гръмна в петък заради съобщения на вестниците \"Ню Йорк таймс\" и \"Обзървър\", че по неправомерен начин е придобивала данни от потребители на Facebook. Социалната мрежа да забрани на компанията да присъства на нейната платформа, а британските власти - да поискат обяснение.", "date": "2018.03.22", "title": "Зукърбърг призна грешки, обеща мерки срещу теча на данни"}
{"url": "https://www.dnes.bg/sofia/2018/03/22/135-snegorina-chistiat-stolicata-sled-padnaliia-sniag.371425", "text": "Снеговалежът тази нощ в София изкара на пътя 135 снегопочистващи машини, които извършват обработки със смеси срещу заледяване, съобщиха от Столичната община. \n\r\nРаботи се във всички 24 райони на столицата по улици и булеварди, по които се движи градския транспорт, опасни и стръмни участъци, основни улици в кварталите, общински пътища, както и Южната дъга на Околовръстен път. \n\r\nИзвършено е разпръскване на смеси срещу заледяване и частично избутване на снежна маса. Работата на почистващите фирми продължава.\n\r\nВ парк Витоша е направено опесъчаване на пътищата \"Драгалевци – Алеко\" и \"Бояна – Златни мостове\".\n\r\nЧетири екипа на дирекция \"Аварийна помощ и превенция\" извършват обходи на място в различните части на града. Екипи на Столичен инспекторат контролират дейността по почистването.\r\n                    \r\n                    \r\nКъм момента градският транспорт изпълнява обичайните си маршрути на движение.\n\r\nОт общината и полицията призовават шофьорите да карат със съобразена скорост и автомобили, оборудвани за движение при зимни условия.\r\n ", "date": "2018.03.22", "title": "135 снегорина чистят столицата след падналия сняг"}
{"url": "https://www.dnes.bg/snimka-na-denia/2018/03/22/sniag-vielici-i-dyjd-dnes-oranjev-kod-za-18-oblasti.371427", "text": "Днес ще продължи да нахлува студен въздух. Ще вали сняг, в Горнотракийската низина - дъжд, но със застудяването дъждът ще се примесва и ще преминава в сняг. Само в крайните югозападни райони валежът ще остане от дъжд. \n\r\n\"На много места в Северна България и по високопланинските проходи ще има условия за виелици и навявания\", предупреди синоптикът Симеон Матев в студиото на \"България сутрин\" по .\n\r\nОранжев код за снежни виелици е обявен в цяла Северна България, общо в 18 области. В Южна България предупреждението е с жълт код за проливни дъждове.\n\r\nТемпературите днес ще са между минус 2 и 3 градуса, през деня ще се понижават и към 14 часа ще са между минус 3 и 2 градуса, по-високи в крайните югозападни райони, посочи още Матев.\r\nНа места в Северна България се очаква да натрупа снежна покривка до 30 см.\n\r\nПо Черноморието ще бъде облачно, ще вали дъжд и мокър сняг. Ще духа северен вятър. Максималните температури ще са между 2 и 6 градуса.\n\r\n\"През нощта срещу петък валежите ще продължат, вече и в по-голямата част от Южна България ще вали сняг. Едва привечер снегът и дъждът ще спрат. Вятърът ще отслабне, в Южна България - чувствително\", отбеляза синоптикът пред Bulgaria ON AIR.\n\r\nА след средата на следващата седмица се очаква по-трайно и чувствително затопляне с температури между 18 и 23 градуса.\n\r\nТази сутрин най-много сняг се натрупа на север. В Силистра е измерена най-голяма снежна покривка от 8 сантиметра, но очакванията са валежите тепърва да се усилват. Нивото на Дунав продължава да се следи денонощно заради покачването му в последните дни. При Лом е обявена втора степен на готовност за действие, тъй като нивото стигна до 770 сантиметра.\n\r\nВ планините ще вали сняг, ще има условия за снегонавявания. Вятърът ще е умерен до силен от изток-североизток, по най-високите върхове от юг-югозапад и през деня ще се усилва. Максималната температура на височина 1200 метра ще е около -3°, на 2000 метра – около -6°.", "date": "2018.03.22", "title": "Сняг, виелици и дъжд днес, оранжев код за 18 области"}
{"url": "https://www.dnes.bg/notifikacii/2018/03/22/korupciia-i-podkupi-povdignaha-obvineniia-na-sarkozi.371426", "text": "На бившия френски държавен глава Никола Саркози бяха повдигнати обвинения в разследването по подозрения на финансиране на предизборната му кампания за президент през 2007 г. от режима на тогавашния либийски лидер Муамар Кадафи, предадоха Франс прес и ТАСС, цитирани от БТА.\r\nСаркози отрича обвиненията. Срещу него е започнато разследване за пасивна корупция - вземане на подкупи, незаконно финансиране на предизборна кампания и незаконно получаване и притежание на либийски държавни средства.\r\n63-годишният Саркози бе освободен след два дни разпити и поставен под съдебен контрол, съобщи източник от съда.\r\nСаркози бе президент на Франция от 2007 до 2012 г. В първата година от мандата си той посрещна Кадафи в Париж на държавно посещение. \r\nПрез 2011 г. обаче Саркози подкрепи въздушните удари на НАТО в помощ на бунтовници, които свалиха от власт и убиха Кадафи.\r\n ", "date": "2018.03.22", "title": "Корупция и подкупи – повдигнаха обвинения на Саркози"}
{"url": "https://www.dnes.bg/zvezdi/2018/03/22/riiz-uidyrspun-na-42-profi-blondinkata-na-kinoto.371340", "text": "\n\r\nНа 22 март рожден ден празнува популярната американска актриса Рийз Уидърспун. Родена през 1976 година в Ню Орлиънс, САЩ, тя започва своята филмова кариера още през 1991 година.\n\r\nПрез 2005 година става носителка на Оскар за най-добра женска роля във филма \"Да преминеш границата\" . Други известни филми с нейно участие са \"Професия блондинка\", \"Секс игри\", \"Съперници\", \"Четири коледи\", \"Сватбен сезон\", \"Моето приключение в дивото\", \"Гореща гонка\" и други.\n\r\n\n\r\nИзраства в семейство на медици, като родителите й са лекари.\r\n                    \r\n                    \r\nВсъщност Рийз е моминското име на майка й. Пълното име на актрисата е Лаура Джен Уидърспун.\n\r\nКато дете 7 години е тренирала гимнастика.\n\r\nКато малка живее 4 години в Германия, защото баща й работи като лекар във военна база там.\n\r\nОтказала е роли в хитови филми като \"Писък\" и \"Знам какво направи миналото лято\".\n\r\nФилмът \"Да преминеш границата\" и носи награди \"Оскар\", \"Златен глобус\", \"БАФТА\".\n\r\nПрез 2002 година попада в класацията на списание \"People\" за най-красивите жени в света.\n\r\nАктрисата получава звезда в холивудската \"Алея на славата\" през 2010 година.\n\r\nРийз Уидърспун е вегетарианка.\n\r\nОбожава да чете.\n\r\nИма 2 брака и три деца.", "date": "2018.03.22", "title": "Рийз Уидърспун на 42: Профи блондинката на киното"}
{"url": "https://www.dnes.bg/notifikacii/2018/03/22/bombadjiiata-ot-teksas-23-godishen-bezraboten.371428", "text": "Заподозреният сериен бомбаджия в американския щат Тексас, който се самоуби вчера, след като залавянето му от полицията е станало неминуемо, бе идентифициран като 23-годишния жител на щата Марк Кондит, предаде ДПА, цитирайки съобщения от правоохранителните органи в САЩ.\n\n\nСпоред Брайън Манли - шефа на полицията в Остин, столицата на щата, мъжът е главният заподозрян. Смята се, че е действал сам, извършвайки серията от поне 4 бомбени взрива, ужасили жителите на града и съседните селища след първия взрив на 2 март, при който загина 39-годишен мъж.\n\r\nКондит е работил в миналото като техник по поправка на компютри, след като е получил диплома от \"Комюнити колидж\" в Остин. Все още не е ясен мотивът за деянията му. Към настоящия момент той е бил безработен и не е служил в армията.\r\nЗаподозреният е идентифициран въз основа на доказателствен материал, събран след като той изпратил пакет с взривно устройство от чертите на града до местен офис на куриерската компания ФедЕкс, каза Манли на пресконференция днес. Полицията призова към бдителност, тъй като не е сигурна какво е правил Кондит през последните 24 часа, което предполага, че е възможно той да е разпратил още бомби по пощата.\n\r\nПолицейските преследвачи обкръжиха колата на заподозрения в предградие на Остин тази сутрин. При приближаването на полицаите към колата отвътре се разнесе взрив и той бе намерен мъртъв в нея.\n\r\nКонгресменът републиканец от Тексас Майкъл Маккол каза по телевизията, че заподозреният е купил голяма част от оборудването за изготвяне на взривни устройства от магазин в Остин. Полицията е попаднала на дирите му, след като е бил засечен с видеокамера в офис на ФедЕкс в града. Разследващите успели да получат и номера на колата му, което също помогнало за идентифицирането му, след което го проследили какво купува от магазина от веригата \"Хоум Депо\". \n\r\n(БТА)", "date": "2018.03.22", "title": "Бомбаджията от Тексас – 23-годишен безработен"}
{"url": "https://www.dnes.bg/index/2018/03/22/receptata-dnes-salata-s-mnogo-vidove-domati.371318", "text": ":\r\n1 маруля\r\n2 розови домата\r\n250 г чери домати\r\n150 г чери домати (жълти)\r\n2 червени домата\r\n1 глава червен лук\r\n200 г сирене\r\n3-4 репички\r\nчерен пипер\r\nсол\r\nзехтин\r\nбалсамов оцет\r\n \r\n:\r\n \r\nНарежете всички продукти по ваша преценка. Натрошете сиренето. Накъсайте марулята. Смесете продуктите в купа за салата. Поръсете с натрошеното сирене. Овкусете с подправките.\r\n\r\n\r\n ", "date": "2018.03.22", "title": "Рецептата Dnes: Салата с много видове домати"}
{"url": "https://www.dnes.bg/eu/2018/03/22/datskiiat-premier-migrantite-ne-spodeliat-cennostite-na-es.371430", "text": "Много мигранти не споделят ценностите на ЕС и не желаят да стават част от европейското общество, заяви премиерът на Дания Ларс Льоке Расмусен в интервю за германския вестник \"Франкфуртер алгемайне цайтунг\", цитирано от ТАСС.\n\r\n\"Приветствам това, че мнозина млади мюсюлмани постъпват в нашите университети, но остават твърде много хора, които не споделят нашите ценности и не са част от нашето общество. Това представлява опасност, особено когато такива хора са съсредоточени в определени градски райони или общини\", казва Расмусен, цитира БТА.\n\r\nНа властите понякога се налага да се сблъскват с факта, че в страната живеят имигранти от второ или трето поколение, които не са интегрирани в обществото.\r\r\n                    \r\n                    \"Те живеят тук от 10, 20 или 30 години и не говорят датски. В Дания отдавна имаме проблеми с паралелни общества в някои квартали\", отбелязва датският премиер.\n\r\nКонтролът по вътрешните граници на ЕС е необходим, \"докато незаконната миграция продължава да е сериозно предизвикателство\", казва Расмусен и признава, че през 2015 г., в пиковия период на мигрантската криза, \"положението излезе от контрол\".", "date": "2018.03.22", "title": "Датският премиер: Мигрантите не споделят ценностите на ЕС!"}
{"url": "https://www.dnes.bg/akoshtete-vqrvaite/2018/03/22/danychen-si-smeni-pola-iska-ranno-pensionirane.371429", "text": "Данъчен служител в Аржентина реши да си смени пола по документи, както му позволява законът в страната, за да може да се пенсионира на 60 години като жена вместо на 65 като мъж, съобщиха местни медии, цитирани от Франс прес.\r\nТака 59-годишният Серхио стана Серхия. Според сайта ИнформаСалта този разведен мъж, който живее на семейни начала с млада жена, е злоупотребил със законовата възможност, която се дава на травеститите да си сменят пола по гражданско състояние, без да си правят операция по смяна на пола, пише БТА.\r\n\"Това е очевиден случай на злоупотреба с пенсионната система и със закона за половата идентичност\", заяви директорът на службата по гражданско състояние на провинция Салта Матиас Асенато.", "date": "2018.03.22", "title": "Данъчен си смени пола! Иска ранно пенсиониране!"}
{"url": "https://www.dnes.bg/top-novini/2018/03/22/kitaiskata-stanciia-tiangun-1-pada-moje-da-udari-bylgariia.371435", "text": "\n\r\nОгромната китайска космическа орбитална станция \"Тянгун 1\", е възможно да се взриви и да удари големи световни градове.\r\nНа карта, публикувана в \"Дейли мейл\", в зоната на най-вероятните места, които могат да бъдат обхванати от тази глобална катастрофа, е и България.\r\nЕкспертите смятат, че първата прототипна станция \"Тянгун 1\" на Китай ще се разруши между 30 март и 6 април. Шансът да се разбие в градове като Барселона, Истанбул, Рим, Пекин, Чикаго и Торонто е огромен, защото пътуването й е успоредно на Екватора в най-северните и южните точки на нейната орбита, пише \"\".\rУчените ще знаят точната дата, на която ще има най-голямо влияние върху Земята, и точно къде ще паднат отломките в края на тази седмица, когато станцията намали скоростта си.\r\nЕксперти от Европейската космическа агенция (ЕКА), базирани в Париж, са сред проследяващите \"Тянгун 1\".\r\nСпоред тях станцията носи на борда си силно токсични вещества, едно от тях е химизин.\r\nХимизинът, наречен още хидразин, се използва в ракетното гориво и се смята, че причинява рак. Веществото е безцветно, течно като олио с много силно реактивна база.\r\nСимптомите на краткотрайно излагане на високи нива на хидразин включват дразнене на очите, носа и гърлото, замайване, главоболие, гадене, припадъци, дори и кома.\r\nСтанцията \"Тянгун1\" е дълга 12 метра и тежи 8,5 тона, беше изведена в орбита през септември 2011 г. От 2013 г. полетът е в непилотиран режим, а през 2016-та връзката с нея беше загубена.\r\nВ момента станцията се носи в орбита на височина 240 километра, обясни пред \"Дарик\" Холгер Краг от Европейската космическа агенция.\r\n\"Падането на станцията ще отнеме около 20 минути. В началото на тези 20 минути ще наблюдаваме аеродинамични сили, които ще откъснат соларните клетки, а след това ще има много силно нагряване заради триенето с атмосферата. Корпусът ще се стопи. Само няколко компонента ще оцелеят. Обикновено това са резервоарите. Космическата станция ще навлезе със скорост от около 27 хиляди километра в час. Когато достигне височина 30 километра обаче, тя ще е почти спряла и фрагментите ще паднат вертикално със скорост от 300 км/час\", казва той.\r\n\r\nНормално е да оцелеят няколко компонента от такъв голям обект. Територията, на която се очаква падането е огромна, но в нея попада и България.  Между 30 март и 6 април станцията ще прави 16 завъртания около Земята на ден или общо над 100 орбити. По тази причина не може да се прогнозира по-точно мястото на падане. Със сигурност ще бъде между ширините 43 градуса юг и 43 градуса север\", казва Краг.\r\nПо думите му \"Тянгун 1\" не е единственият обект, който навлиза в атмосферата. Над 100 тона маса падат неконтролирано всяка година. Станцията е само 10%от тях.\r\n\"Преди 30-40 години са падали 200 това, така че времената са били по-опасни в това отношение. В историята на космическите полети човек никога не е бил нараняван от космически отпадък\", категоричен е Краг.", "date": "2018.03.22", "title": "Китайската станция \"Тянгун 1\" пада! Може да удари България"}
{"url": "https://www.dnes.bg/notifikacii/2018/03/22/21-godishna-ograbena-v-studentski-grad-nasochili-pistolet.371436", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПребиха зверски младо момиче в \"Студентски град\" в София, за да го ограбят.  \r\nИнцидентът е станал в ранните часове на деня, когато момичето се прибирало от дискотека.\r\n21-годишната жертва сама се е обадила, за да подаде сигнала за нападението. Тя е с наранявания в областта на носа, предстои лекарите от ИСУЛ да установят травмата.\r\nМомичето разказало, че двама души, единият от които е имал пистолет и го е насочил срещу нея, били са я, след което я ограбили, съобщиха от Спешната помощ за ", "date": "2018.03.22", "title": "21-годишна ограбена в \"Студентски град\", насочили пистолет"}
{"url": "https://www.dnes.bg/muzika-drugi/2018/03/22/edva-15-ot-tyrgovskite-obekti-plashtat-muzikalni-prava.371437", "text": "Приходите, генерирани от публично изпълнение и излъчване, са много важна част от финансовия микс на съвременната звукозаписна индустрия, сподели на среща с медии директорът на отдел \"Лицензиране и правни политики\" в Международната федерация на звукозаписната индустрия (IFPI) Лаури Рехард. \n\r\nТой беше в България по повод Конференцията за бъдещето на интелектуалната собственост, която се проведе в НДК. По думите му дружествата в България са успяли да обхванат много малка част от пазара на публично изпълнение на музика (хотели, ресторанти, клубове, молове, магазини, фитнес центрове) и от това страдат всички, които творят и инвестират в музика. \n\r\nПо данни на ПРОФОН в България едва 15% от търговските обекти, които ползват музика за озвучаване, плащат към собствениците на музикални права. Това лишава артистите и продуцентите от един от най-важните им приходи.\r\n                    \r\n                    \r\nРехард опроверга масовото схващане, че плащайки абонамента си към кабелния оператор, собственикът на един хотел покрива автоматично и правата за музиката, излъчвана в пакета от тв програми. Същото правило важи и когато става дума за радио станциите, осигуряващи саундтрака на доброто прекарване на клиентите в спа центрове, ресторанти, кафенета, фризьорски салони и т.н. \n\r\nИма редица изследвания, които доказват, че правилната селекция на песни и музикални жанрове може да промени поведението на потребителите и да влияе благотворно на бизнеса. \n\r\n\"Музиката създава различен емоционален контекст и кара хората да се чувстват по определен начин, да купуват определени продукти и да прекарват по-дълго време на едно или друго място\", обяснява Рехард.\n\r\nОт началото на 2019 г. българските общини ще проверяват търговските обекти за уредени музикални права. След две годишно забавяне и под заплахата от санкция от Европейската комисия в размер на 19 000 евро на ден страната ни окончателно имплементира Европейската директива за колективното управление на права. В съответствие с принципите, заложени в нея, в Закона за авторското право и сродните му права се въведоха осъвременени текстове касаещи функционирането на организациите за колективно управление на права. \n\r\nНовост в Закона, с която се цели засилване на ефективността на контрола в областта на ползването на музика на публични места, е въведената децентрализация на контролните функции. Освен длъжностните лица от Министерство на културата, общините ще контролират лицензирането на музика в търговските обекти по места. Промяната ще заработи девет месеца след обнародването на закона, което означава, че от началото на следващата година общините реално ще започнат да изпълняват новите си правомощия.\n\r\nЕкспертът сподели и кой е един от най-важните казуси на творческите индустриии в дигитална среда. Наричат проблема \"разлика в стойността\". Той отразява значителното разминаване в приходите, които някои онлайн платформи генерират, и възнагражденията, които изплащат към създателите на музика. \n\r\nНа въпроса \"Защо YouTube трябва да плащат за лицензирана музика?\", Рехард отговори: \"Коректно  и справедливо е всички активни дигитални платформи, без значение дали съдържанието в тях е качено от индивидуални потребители или не, да лицензират предварително правата, които ползват. YouTube се превърнаха в един от най-големите разпространители на музикално съдържание, който отдавна не е просто посредник между потребителите. В момента отговорността им за съдържанието, което разпространяват е минимална, заради определени текстове в европейското законодателство. Това им създава комфорта да качват или да позволяват качването на музика върху платформата им, без предварително да я лицензират, както правят Spotify, Apple Music, Amazon, Deezer и всички други услуги за аудио стрийминг. В момента се борим да променим това и да създадем едни и същи правила за всички и нормална конкурентна среда\".\n\r\nПо отношение на тенденциите в музикалната индустрия, Рехард потвърди прогнозите, че физически носители като компактдиска са на път да останат в историята, но пък в същото време растат продажбите на винили.\r\n ", "date": "2018.03.22", "title": "Едва 15% от търговските обекти плащат музикални права"}
{"url": "https://www.dnes.bg/obshtestvo/2018/03/22/efektyt-na-vremeto-vyrtim-chasovnika-jivakyt-skacha-depresiiata-fakt.371433", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПоредна смяна на стрелките ни очаква в края на седмицата. Психиатърът д-р Веселин Герев подчерта пред Bulgaria ON AIR, че тя е абсолютно вредна, но сама по себе си не води до самоубийства.\r\nРязката смяна на времето и температурните амплитуди са тези, които по-често ни карат да посегнем на живота си.\r\n\"Рязкото повишаване на температурите напъва много главата и кара психиката да работи на много високи обороти\", посочи д-р Герев.\r\nНеговата практика през годините показва, че хората, които посягат на живота си в състояние на депресия са много малко. При здрави хора обикновено причината е злоупотреба с наркотици, а при психично болните - при спиране на лекарствата.\r\r\n                    \r\n                    \"Продават се много мощни психостимуланти, някои са на границата на разрешеното. Могат да предизвикат ядрен взрив в главата на човек. Големият риск е свързан с антидепресантите, които се изписват масово в цял свят. Това е средство, което трябва да те извади от състояние на потиснатост. Когато си в състояние на нервно напрежение то дава по-голям тласък на безпокойството\", обясни той.\r\nД-р Герев отбеляза, че в рисковата група при смяна на времето попадат всички хора, които са взимали високи дози антидепресанти.\r\n\"Ще ставате час по-рано, ще идвате на работа час по-рано, ще пиете кафето си час по-рано и ще бъдете неконцентрирани, защото психиката ви е свикнала да спи\", подчерта психиатърът относно смяната на часовника.", "date": "2018.03.22", "title": "Ефектът на времето: Въртим часовника, живакът скача – депресията факт!"}
{"url": "https://www.dnes.bg/sofia/2018/03/22/sniag-se-sipe-na-parcali-130-snegorina-riiat-sofiia.371442", "text": "Заради непрестанните валежи от сняг в София над 130 снегопочистващи машини извършват обработки със смеси срещу заледяване, съобщиха от Столичната община.\r\nОт нощта работата продължава и към този час не е спирала, уверяват от \"Московска\" 33.\n\r\nЕкипи на почистващите фирми обработват със смеси срещу заледяване в почти всички райони, приоритетно улици и булеварди, по които се движи градския транспорт и основни улици в кварталите, както и опасни и стръмни участъци. \n\r\nИзвършва се и ръчно почистване на прилежащите площи към спирки на градския транспорт, подлези и тротоари.\n\r\nКъм момента градският транспорт се движи при зимни условия по всички маршрути.\r\n                    \r\n                    \r\nПри необходимост с цел почистване на пътни платна е възможно временно затваряне на пътни артерии с помощта на екипи на Пътна полиция и \"Аварийна помощ и превенция\" на Столичната община.\r\nПризоваваме шофьорите да карат само с автомобили, оборудвани за движение при зимна обстановка и да бъдат внимателни да се движат със съобразена скорост.\n\r\nПрогнозата за времето за София е код оранжев, с валежи от сняг и силен североизточен вятър, припомнят от общината.", "date": "2018.03.22", "title": "Сняг се сипе на парцали.. 130 снегорина рият София"}
{"url": "https://www.dnes.bg/world/2018/03/22/slovashkiiat-prezident-odobri-systava-na-novoto-pravitelstvo.371432", "text": "Словашкият президент Андрей Киска съобщи, че е одобрил състава на новото правителство на премиера Петер Пелегрини и днес ще назначи новия кабинет, за да сложи край на политическата криза.\n\r\nУправляващата партия Смер избра Пелегрини да смени Роберт Фицо, принуден да подаде оставка миналата седмица под натиска на масови протести, избухнали след убийството на разследващ журналист, писал за връзки между политици и бизнесмени.\n\r\nПрезидентът отхвърли първия вариант за състав на кабинета, предложен от Пелегрини, заради несъгласие около кандидата за министър на вътрешните работи. Киска поиска това да е човек, който да гарантира независимо разследване на убийството на журналиста Ян Куциак и приятелката му.\n\n\n\r\r\n                    \r\n                    Президентът каза снощи, че все още не е напълно удовлетворен от новото предложение на Пелегрини, но днес ще назначи правителството, защото вече е изчерпал правомощията си като президент. Новият кандидат за вътрешен министър е Томаш Друкер, досега министър на здравеопазването.\n\r\nДрукер ще смени на поста Роберт Калиняк, който участва в три кабинета на Фицо.\r\nЗа нов министър на здравеопазването е предложена Андреа Калавска, която в момента е държавен секретар в това ведомство, предаде Франс прес.\n\r\nВ кабинета ще има още трима нови министри: Рихард Раши като вицепремиер за инвестициите, който поема поста от Пелегрини, Габор Гал за министър на правосъдието и Любица Лашшакова като министърка на културата.\n\r\n\"Кабинетът на господин Пелегрини ще трябва да поиска да му се гласува доверие в парламента, но по-важното е, че ще трябва да се бори за общественото доверие. Имайки предвид съществуващото напрежение, това ще е много трудна задача\", каза президентът.\n\r\nВъпреки оставката на Фицо и обещанията за промени в изпълнителната власт за петък в Словакия са насрочени нови протести. Много словаци не вярват, че Друкер и Пелегрини, който бе посочен за премиер лично от Фицо, ще осигурят честно разследване на убийството на журналиста, докато на власт е партията Смер. \r\n/БТА/", "date": "2018.03.22", "title": "Словашкият президент одобри състава на новото правителство"}
{"url": "https://www.dnes.bg/notifikacii/2018/03/22/dyrjavata-sybrala-20-3-mlrd-leva-danyci-prez-2017-i.371439", "text": "Близо 20,3 млрд. лв. е събрала държавата от данъци през миналата година, като сумата се увеличава с почти 1,6 млрд. лв. спрямо 2016 г. Това сочи годишният доклад за изпълнението на Единната национална стратегия за повишаване на събираемостта на приходите, публикуван от Министерството на финансите.\n\r\nОказва се, че постъпленията от преки данъци или налога, който се събира от собствениците на имоти, доходи на физически лица и корпоративна печалба са в размер на 5,6 млрд. лв. Сумата се увеличава с 601 млн. лв. на годишна база, за което допринасят приходите от данъци върху доходите на физически лица и корпоративен данък.\n\r\n14,5 млн. лв. пък са отишли в хазната от косвени данъци, т.е. от продажби, потребление и консумация на населението. Съпоставено с 2016 г., косвените данъци се повишават с 970,8 млн. лв., което се дължи основно на високите приходи от ДДС и акцизи. Постъпленията от други данъци са в размер на 135,2 млн. лв, пише \"Монитор\".\r\nСпоред финансовото ведомство приходите от ДДС формират най-голяма част от данъчните постъпления по централния бюджет и възлизат на 9,3 млрд. лв. В сравнение с 2016 г. се отчита ръст от 767,3 млн. лв., което се дължи основно на по-високите приходи от ДДС от внос.\n\r\nДържавата е прибрала и малко над 4 млрд. лв. от ДДС от внос от страни извън ЕС, като приходите се увеличават с 809 млн. лв. спрямо предходната година. Отчетеният ръст се дължи основно на значително повишение на борсовите цени (в долари) на суровините, които формират основна част на вноса от трети страни и на ръста на физическите обеми при всички групи стоки с изключение на храните и напитките.\n\r\nЗа 2017 г. приходите от акциз от внос, вътрешно производство и въведени в страната от други държави членки на ЕС акцизни стоки възлизат на 4,9 млрд. лв.\n\r\nНай-много пари са дошли от тютюневи изделия и алкохол. От цигари са събрани 2,368 млрд. лв., а от горива – 2,2 млрд. лв. Приходите от данъка върху застрахователните премии по облагаеми застрахователни договори за 2017 г. са в размер на 33,5 млн. лв.\n\r\nОт министерството уточняват, че една от приложените мерки за намаляване на сивата икономика и избягване от данъчно облагане е въведеното задължение за установяване на дистанционна връзка на всички фискални устройства и интегрирани автоматизирани системи за управление на търговската дейност с Националната агенция за приходите (НАП). \"Дистанционната връзка на фискалните устройства с НАП е осъществена поетапно, като първоначално през 2011 г. задължението е наложено за най-рисковите икономически сектори и отрасли, в т.ч. търговията с течни горива, търговията със зърнени и технически култури и други. Дистанционната връзка осигури възможност за автоматично предаване на данни за текущия оборот от всяко фискално устройство към НАП\", категорични са от МФ.\r\n ", "date": "2018.03.22", "title": "Държавата събрала 20,3 млрд. лева данъци през 2017-и"}
{"url": "https://www.dnes.bg/apartmenttherapy/2018/03/22/da-potyrsim-broker-ili-pyk-mojem-sami.371250", "text": "Когато човек реши да си купи жилище, си дава сметка, че не е съвсем наясно как и откъде да тръгне по този дълъг път. Предстоят му разходки, огледи, събиране на документи, кандидатстване за , изповядване на сделка и още други процедури, които никак не са леки задачи, особено за хора без опит.  \r\n \r\nИменно в този труден и нов път може да ви помогне вашият брокер. Защото няма какво да се лъжем - работата с компетентен и добър брокер на недвижими имоти не само гарантира законността на сделката, но и улеснява изключително много купувача, като му спестява доста време и нерви. Именно на избора на добър брокер е посветена и следващата статия, част от проекта  на Dnes.bg и нашите партньори от . \r\n \r\nДоста хора вероятно биха си казали, че могат да се справят и без такава помощ и че няма нужда да дават излишни пари. Може би да, ако сте достатъчно компетентни по темата, може да минете и без брокер, но дали липсата му ще ви излезе по-евтино... това е въпрос, на който трудно може да се даде еднозначен отговор. Защото един професионален съветник може да направи сделката доста по-изгодна за купувача, защото добрият брокер подпомага клиентите при водене на преговори, съдейства им за договаряне на справедливата пазарна цена на имотите и най-важното – гарантира за сключване на сделки с имоти без тежести.  \r\n \r\n \r\nИ тук, както и в доста други области, универсална рецепта няма, но има няколко прости съвета. На първо време може да изберете вашия посредник по препоръка на ваши близки, минали вече по този път. Хубаво е да проверите професионалния му опит, както и какви оценки има за работата му. Когато говорите с него, поисквайте доказателства за неговия професионален опит.  \r\n \r\nКогато изберете и започнете работа със своя брокер, дори и да е ваш познат, не забравяйте, че най-добрата и сигурна форма на договор е писмената. Само тя гарантира интереса на всяка от страните, защото при неизпълнение на задълженията, се носи отговорност. Такъв договор ви гарантира, че брокерът ще следва до край вашите интереси при покупката.  \r\n \r\nРазбира се, както е при всеки договор, трябва да четете внимателно какво разписвате – какви са задълженията на двете страни, както и какво възнаграждение ще получи вашият брокер. Да, със сигурност преди това сте договорили това, но е важно и да го затвърдите преди да положите подписи.  \r\n \r\nХубаво е, брокерът ви да работи в същото населено място, където искате да си закупите жилище. Така ще сте сигурни, че той е достатъчно компетентен за спецификите на града и региона. Винаги търсете брокер, който притежава нужните умения и специализация и не се доверявайте на сляпо.  \r\n \r\nА за да си спестите излишни разходки и загуба на време, формулирайте ясно пред своя брокер какъв вид недвижим имот точно търсите – къде да се намира, колко да бъде голям, колко стаи да има. Ако имате и други специфични изисквания също му ги посочете ясно.\r\n                    \r\n                    \r\nАко пък искате директно да закупите своето жилище от строител, имайте предвид, че някои банки, като Токуда Банк, имат списък с проверени и одобрени за финансиране от тяхна страна строителни обекти, за които отпускат . Все пак, щом банката е оценила строителната фирма като надеждна, вероятността да възникнат проблеми с изпълнението и срока е значително по-малка. \r\n \r\nА ако имате въпроси относно финансирането на покупката на вашия нов дом, експертите от  са готови да отговорят на всички ваши въпроси. Защото е важно да се доверим на истински професионалисти, нали така?", "date": "2018.03.22", "title": "Да потърсим брокер? Или пък можем сами!"}
{"url": "https://www.dnes.bg/sofia/2018/03/22/koi-stolichni-kvartali-ostavat-bez-voda-utre.371449", "text": "\"Софийска вода\" временно ще прекъсне водоснабдяването в някои части на столицата утре, 23 март, съобщиха от дружеството.\r\nВъв връзка с реконструкция на уличен водопровод на ул. \"Цветан Пешев“, с. Локорско, се налага спиране на водоподаването от 09:00 до 20:00 часа на клиентите на \"Софийска вода\", живеещи на ул. \"Димитър Тошков“, ул. „Драгуната“, ул. \"Цветан Пешев“, ул. \"Петър Белев\". При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Цветан Пешев“ и ъгъла с ул. \"Поп Стоил Петков\".\r\nВъв връзка с реконструкция на уличен водопровод на ул. \"Проф. Велизар Велков“, кв. \"Манастирски ливади\", се налага спиране на водоподаването от 10:00 до 22:00 часа на клиентите на „Софийска вода”, живеещи в района на:\r\nул. „Проф. Велизар Велков “ - от ул. \"Българска легия“ до бул. \"България\". При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: пред МБАЛ „Света София“.\r\r\n                    \r\n                    Във връзка с подмяна на сградно водопроводно отклонение на ул. \"Любен Каравелов\", с. Казичене, се налага спиране на водоподаването от 09:00 до 16:00 часа на клиентите на \"Софийска вода”, живеещи в района на:\r\nул. \"Любен Каравело\" - от ул. „Липите“ до ул. \"Александър Стамболийски\", ул. \"Александър Стамболийски\" - от ул. \"Любен Каравелов“ до ул. \"Васил Левски“. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на ул. \"Любен Каравелов\" №1.\r\n ", "date": "2018.03.22", "title": "Кои столични квартали остават без вода утре"}
{"url": "https://www.dnes.bg/stranata/2018/03/22/snegyt-zatvori-chast-ot-liulin-bez-tirove-po-trakiia-i-hemus.371443", "text": "Магистрала \"Люлин\" в посока София е затворена за всички видове автомобили, за да бъде почистена от снега. Това съобщиха от Пътната агенция. Шофьорите трябва използват обходния маршрут по през Владая.\r\nОт София към Перник движението е ограничено само за товарни автомобили над 12 тона, трафикът на автомобили до 12 тона е без ограничение.\r\nОт АПИ съобщиха, че и магистрала \"Тракия\" в Софийска област е затворена за тежкотоварни камиони над 12 тона и в двете посоки заради снегопочистване.\r\nТоварните автомобили над 12 тона, движещи се към София, е необходомо да изчакат в района на Ботевград, уточняват от Пътната агенция.\r\nЗатворена за камиони е и магистрала \"Хемус\".\r\nСиноптиците предупреждават, че валежите ще се усилят, а времето ще застудява. В цяла северна и западна България, без област Благоевград, е обявен оранжев код за силен вятър и опасност от поледици.\r\n ", "date": "2018.03.22", "title": "Снегът затвори част от \"Люлин\", без тирове по \"Тракия\" и \"Хемус\""}
{"url": "https://www.dnes.bg/obrazovanie/2018/03/22/zabrana-uchitelite-vyv-varna-bez-podaryci.371441", "text": "По разпореждане на общината във Варна от месец февруари, учителите нямат право да приемат подаръци от родителите. Новината предизвика възмущение и отпор от страна на родители – учителите в училища и детски градини.\r\nВ началото на февруари общината издава препоръка педагозите да не приемат дарове. Разпратено е писмо до директорите, които да \"инструктират преподавателите, че приемането на подаръци е недопустимо\".\r\nПричината за препоръката е постъпилите множество жалби, на които трябвало от общината да реагират. За повечето родители забраната е обидна за педагозите. Те се организират и правят дори петиция за отмяната ѝ.\r\nСпоред майките писмото на общината нарушава техните права и тези на преподавателите.\r\r\n                    \r\n                    \"Тези учители стоят по осем часа на ден с нашите деца, учат ги на песни, стихчета, на поведение, хигиенни навици, занимават се по цял ден и накрая това детенце да не може с един мил жест да каже благодаря\", възмущава се пред bTV Анелия Николова.\r\nЗа учителите жестът е знак, че са си свършили добре работата. Обичайно за първия учебен ден и празници родителите събират между пет и 20 лв., но имало случаи на ваучери с почивки, спа процедури или големи суми.\r\nСтига се и до второ писмо на общината – то препоръчва в етичния кодекс на учебното заведение да се определи \"размера на подаръците, които служителите е допустимо да приемат\", т.е. да определи лимит на сумите.\r\nДиректорът на ОУ \"Васил Друмев\" Красимир Димитров пък казва, че подаръците са само в края на учебната година и не могат да се приемат за подкуп.", "date": "2018.03.22", "title": "Забрана! Учителите във Варна – без подаръци"}
{"url": "https://www.dnes.bg/business/2018/03/22/12-kompanii-i-brokeri-s-otlichiia-v-nagradite-na-imoti-net.371453", "text": "\n\r\nТретото издание на \"Годишни награди на Imoti.net\" отличи дванадесет компании и брокери със статуетки за добри практики в сектора на недвижимите имоти, а още четиринадесет получиха награди за второ и трето място в класацията.\n\r\nТазгодишните престижни награди на Imoti.net добавиха две нови категории в оспорваната надпревара. Най-добър \"Жилищен имот на годината\" спечели компания BLD ALBA, следван от \"Изгрев 132\" и \"Еделвайс 3\".\n\r\n\"Радвам се, че в София се появяват добри продукти и се излезе от практиката за бърза препродажба на жилищата\", каза главният архитект на София Здравко Здравков, след като връчи наградата. Той изтъкна, че излизащите на пазара жилищни сгради трябва да са трайни и да имат отношение към хората, които ще живеят в тях.\r\n                    \r\n                    \r\nЗаместник-министърът на икономиката Лъчезар Борисов каза от своя страна, че българската икономика се намира в период на предизвикателства и възможности. \"Според повечето прогнози глобалната и европейската икономика ще постигнат растеж от 2,5% тази година, докато очакваният ръст на българската икономика е 4%\", каза Борисов. Той посочи, че имотите са най-чувствителният сектор на икономиката и правителството работи за намаляване на административните тежести и за развитието на бизнеса.\n\r\nБорисов цитира неотдавнашно проучване, според което пазарът на бизнес имоти е постигнал ръст от 153% за миналата година на годишна база и това поставя страната ни на първо място сред 60 страни. Заместник-министърът на икономиката изтъкна, че имотният пазар у нас е един от най-добрите пазари за развитие, подкрепен и от напредъка в автомобилния и IT сектора.\n\r\n\"Уолтопия Колайдър Център\" грабна приза в другата нова категория \"Бизнес имот на годината\", като \"Карачи – Термален комплекс – Св. Св. Константин и Елена\" и \"НИКМИ Милениум Център – София\" застанаха на второ и трето място. \n\r\nТази година в категория \"Агенция за недвижими имоти на годината\" първото място спечели \"ЯВЛЕНА\", която заема призовото място за втора поредна година, следвана от ARCO REAL ESTATE, а на трето място остана миналогодишния победител - UNIQUE ESTATE.\n\r\nПърво място в същата категория, но за малък бизнес, грабна \"КА5 Имоти\" ЕООД, а за второто място в оспорваната надпревара се пребори \"ДОМИ Недвижими имоти\". \"АЛДЕС ИМОТИ\" ООД остана на трето място.\n\r\n\"Радвам се, че имотният бранш, държавните и общинските институции и браншовите организации стоят зад тези награди\", каза Снежана Стойчева, мениджър на Imoti.net. Тя допълни, че водещият критерий в оценката на журито тази година е бил изграждането на доверие. \"Не можем да искаме доверие от клиентите, ако брокерите нямат доверие помежду си\", заяви Стойчева и си пожела повече морал в имотния бизнес.\n\r\nЗа най-динамично развиваща се компания бе отличена ARCO REAL ESTATE, следвана от \"ШАНС Билдинг Пловдив\" и \"Галардо Реал Естейт\" на второ и трето място.\n\r\nПотребителите също дадоха своя вот и отличиха победител - най-добра агенция за недвижими имоти в тази категория получи агенция \"МИРЕЛА\". Наградата на потребителите за най-добър сайт пък отиде при ERA.BG.\n\r\nНадпреварата за престижните награди на Imoti.net беше изключително оспорвана и в категорията \"Сайт на агенция за недвижими имоти\", която сайтът Yavlena.COM оглави, следван от ERA.BG. Първото място за „Дебют на агенция за недвижими имоти“ спечели \"АНТРЕ\", а за второто място успя да се пребори STONEHARD. Тази година Imoti.net включи нова специална награда в надпреварата, която бе спечелелна от \"Super Имоти\".\r\n\r\n", "date": "2018.03.22", "title": "12 компании и брокери с отличия в наградите на Imoti.net "}
{"url": "https://www.dnes.bg/notifikacii/2018/03/22/prokuraturata-rovi-za-8-g-nazad-dylgovete-na-pirogov.371440", "text": "Прокуратурата ще проверя финансовото състояние на \"Пирогов\" и ще се върне 8 години назад, съобщи нейният директор проф. Асен Балтов и допълни, че за последните 5 години загубите в болницата са за над 20 млн. лева и са сменени 4 директори.\r\nТрябва да се вземе под внимание, че има недофинансиране на спешната помощ, която се извършва в болницата. Трябва да се види оптимални ли са били договорите при предишните директори, не бих казал, че болницата е източвала публични средства, коментира той.\n\n\n\n\r\nПроф. Балтов обяви, че в момента болницата е на баланс – харчи толкова, колкото получава на месец.\r\"Съкращения няма да има, до този момент съм пенсионирал, съкращения като цяло не е имало\", настоя той пред bTV.\r\n\"Търси се ефективност, това е основното правило в момента. Имало е дублиращи структури, които не са били достатъчно ефективно\", обясни той.\r\n\"Имаме 4 хирургични клиники, които имат ефективност колкото 3, и се взе решение да бъдат обединени в една обща клиника с 3 отделения и по-ефективно да използват ресурса от кадри\", даде пример Балтов и уточни \"всеки ще работи така, както трябва да се работи\".\r\n\"Пирогов\" трябва да отговори на конкурентната среда\", защото в София има още 36 болници, това е конкуренция за нашата болница и трябва да отговорим с по-добро и бързо обслужване на пациентите\", убеден е директорът.\r\nТой разкри, че в болницата има структури, които не са били оптимизирани повече от 40 години.\r\n\"Стара структура, раздробена, вместо да се окрупнява, създавани са отделения, за да бъде някой хабилитиран, после той напуска \"Пирогов\", но звеното си остава\", разказа шефът на болницата.\r\nПроф. Балтов обеща, че ще има видимо повишаване на заплатите в болницата. Неговата прогноза е, че ако оптимизацията се случи болницата ще излезе на \"положителен финансов резултат още в края на тази година\".", "date": "2018.03.22", "title": "Прокуратурата рови за 8 г. назад дълговете на \"Пирогов\""}
{"url": "https://www.dnes.bg/obshtestvo/2018/03/22/resheno-remontyt-na-ogradata-s-turciia-bez-konkurs.371450", "text": "Обвинения в кражби, далавери и корупция отправи опозицията към управляващите заради предложението им поддръжката на оградата на границата с Турция, която спира нелегалните мигранти, да бъде освободена от задължителните процедури по Закона за обществените поръчки и да се договаря пряко.\n\n\n\r\nВ крайна сметка въпреки критиките на БСП и ДПС, мнозинството окончателно прие поправката в Закона за обществените поръчки, с която ремонтът на съоръжението ще минава без конкурс.\n\r\nЧервеният Филип Попов припомни, че преди месец прокуратурата започна разследване на строежа на възпрепятстващата ограда на българо-турската граница.\n\r\nПричина за това станаха подадените сигнали от левицата, според която в изграждането на съоръжението са допуснати нарушения и са извършвани корупционни схеми.\r\n                    \r\n                    \r\n\"Разбираме желанието ви и поддръжката да е без обществена поръчка, но недоумяваме защо вие правите това предложение. Ясно е, че целта не е да стане по-бърза и ефективна процедурата, защото и сега по Закона за обществените поръчки има начин ремонтът да мине без конкурс при форсмажорни обстоятелства. Целта ви е да се прикрият далаверите при строежа и те да се продължат и с ремонта“, скочи той.\n\r\nСпоред Хамид Хамид от ДПС решението на управляващите е абсолютно ненужно и само подсилва съмненията в обществото, че около тази ограда има нещо нередно. Той смята, че новият текст създава прецедент, който обаче може да бъде използван и при други случаи.\n\r\nПавел Шопов от \"Атака\" пък защити нуждата от бърз ремонт на оградата и коментира, че темата за съоръжението е една от най-експлоатираните политически.\n\r\n\"За нас от ОП тя е рожба, за която се преборихме много трудно, успяхме да убедим БСП по времето на Пламен Орешарски да бъде започнато строителството й, поддържахме тезата си пред ГЕРБ месеци наред, за да я довършат. За нас оградата не е въпрос за политически облаги, а въпрос на кауза за държавата\", настоя той.\n\r\nСпоред Иван Иванов от БСП обаче, след като прокуратурата е започнала разследване, значи е открила престъпления и не бива да се превръща парламентът \"в съучастник на тази кражба\".\n\r\nЙордан Цонев от ДПС пък предупреди, че всеки законодателен текст, който дава възможност за произвол, е хранителна среда за корупция.", "date": "2018.03.22", "title": "Решено: Ремонтът на оградата с Турция – без конкурс"}
{"url": "https://www.dnes.bg/football/2018/03/22/ispaniia-arjentina-iniesta-vodi-s-2-1-sreshtu-mesi.371446", "text": "\"Ще ми бъде странно да играя срещу Лео Меси\". Това заяви капитанът на Барселона Андрес Иниеста по повод предстоящата контрола между два от фаворитите на световното първенство в Русия – Испания и Аржентина. \r\nСъперниците се изправят един срещу друг на 27 март, като това ще е трета проверка помежду им с двете звезди в съставите им, показа проверка на . За последно подобен мач се състоя през 2010 г. и южноамериканците се наложиха с категоричното 4:1.\r\n \r\nТогава Меси откри резултата в 10-ата минута, точно бяха още Гонсало Игуаин (13), Карлос Тевес (34) и Серхио Агуеро (90). За иберийците се разписа Фернандо Йоренте (84).\r\n \r\nГодина по-рано Испания спечели с 2:1, а попадението за гаучосите отново беше дело на Меси (62-д). С двата гола на Чаби Алонсо (26, 86-д) обаче европейците надделяха.\r\n \r\nЗа първи път Меси и Иниеста бяха противници през 2006 г., отново в контрола. \"Ла Фурия\" спечели с 2:1 (Шави (33), Давид Вия (64), а за латиносите точен беше Даниел Рубен Билос (35).\r\n \r\n\"Толкова сме свикнали да сме от един отбор и за това ще е странно чувство\", добави Иниеста. И двамата са юноши на Барселона и до момента никога не са били съперници в официален мач. \r\n \r\n", "date": "2018.03.22", "title": "Испания – Аржентина: Иниеста води с 2:1 срещу Меси"}
{"url": "https://www.dnes.bg/politika/2018/03/22/bsp-sreshtu-kabineta-izostavihte-bregovo-gerb-krizisen-pr.371466", "text": "От БСП отново скочиха на управляващите, този път повод за това стана наводнението в община Брегово. Червените нападнаха правителството, че е изоставило хората и не им е помогнало с бедствието, тъй като ГЕРБ не е печелила избори там.\n\r\nСоцдепутатът Филип Попов заяви, че управляващите разделят хората от различните общини по \"безпардонен и уродлив начин\". Според него Брегово е оставено на произвола на съдбата, а хората се притесняват дали водата не е замърсена.\n\n\n\r\n\"Три правителства нищо не направихте за Брегово. Беше отпусната помощ за Враца и Хайредин, но Брегово отново беше пренебрегнато. Г-н Борисов, не се отнасяйте към българите там като към \"лош материал\", скочи червеният депутат.\r\n                    \r\n                    \r\nТой каза още, че досега не е даден на кмета на Брегово официален документ за качеството на питейната вода, а хората са изкупили минералната вода от магазините заради притесненията за здравето им.\n\r\nВладимр Тошев от ГЕРБ контрира, че социалистите само нагнетяват напрежение и си правят кризисен пиар.\n\r\nПо думите му и в момента работят кризисни щабове и се работи по отводняването на подпочвените води. Той бе категоричен и че Брегово не се захранва с питейна вода от залетите кладенци, а от село Ракитница. Тошев обясни и че ежедневно се правят проби на питейната вода.\n\r\n\"Видяхме как помагате - дойдохте с джиповете, прехвърлихте се в автобусите, дадоха ви ботуши, вместо да ги дадат на хората, които запушват пробойните по дигите\", обърна се Тошев към БСП.\n\r\nТой видя и шуробаджанащина в управлението на община Брегово.\n\r\n\"Това, което се е получило, е от нерегламентирано използване на блатни земи. Кой ги обработва и дали има роднинска връзка с кмета на Брегово? Брегово е в пъти по-голяма фамилна фирма от всички примери, които давахте за ГЕРБ в цялата страна\", заключи Владимир Тошев.", "date": "2018.03.22", "title": "БСП срещу кабинета: Изоставихте Брегово! ГЕРБ: Кризисен PR!"}
{"url": "https://www.dnes.bg/stranata/2018/03/22/pod-snega-zakysali-avtobusi-spreli-vlakove-zatvoreni-magistrali.371464", "text": "Закъсали автобуси, задръствания, спрели влакове, затворени магистрали и катастрофи заради снега в цялата страна!\r\nОранжев код за силен снеговалеж и вятър е обявен в 18 области в северна България, а също и в София-град, София-област, Пернишка и Кюстендилска област.\r\nПадналият сняг усложни пътната обстановка в столицата и образува задръствания в целия град. Градският транспорт се движи с големи закъснения, има закъсали автомобили и са станали леки катастрофи, съобщи БНР.\r\nОт пресцентъра на Столичната община информираха, че 130 снегопочистващи машини са обработвали тази нощ улиците. Работата им обаче била затруднена.\r\nОт общината призоваха шофьорите да карат само с автомобили, оборудвани за движение при зимни условия. Възможно е да бъдат затваряни улици, за да бъдат почистени.\n\n\r\r\n                    \r\n                    Както Dnes.bg писа магистрала \"Люлин\" е временно затворена за движение към София. Шофьорите могат да използват обходния път Владая – София. Затворени за камиони са и части от \"Тракия\" и \"Марица\". До обяд в участъци на \"Хемус\" не можеха да се движат тирове.\r\nЛетище София работи нормално, като има леко отклонение от разписанието на полетите. Анулирани са полетите от и до Виена. На интернет страницата си международното летище във Виена предупреждава пътниците да правят справка за часа на полета си.\r\nТежкотоварни и леки автомобила са закъсали и спрели по пътя Кюстендил - Дупница заради обилния снеговалеж. Най-тежка е ситуацията в участък от пътя в местността \"Черна нива\" и при пътен възел Бинека, където е аварирал автобус, съобщи още националното радио.\r\nЗа известно време заради почистване бе затворен за движение пътен възел Бобошево. Според експерти от пътните служби и този път тежкотоварни камиони са се оказали неподготвени за движението и са причинили инциденти.\r\nСрутване на земна маса пък спря движението на влаковете между Пловдив и Карлово. Инцидентът е станал между спирките \"Светлина\" и \"Отдих\", свлекли са се около 50 кубически метра. Районът е достъпен единствено по железен път.\r\nЛеки материални щети са нанесени на намиращия се на мястото на инцидента влак. Скалната маса е счупила стоп сигнализацията в задната част на влака. Пострадали хора няма.\r\nНивото на Дунав се следи непрекъснато. В общините по цялото поречие на реката е въведена степен на готовност \"повишено внимание\".\r\nПокачването за последното денонощие при Видин е със 7 сантиметра. Прогнозата на Министерството на околната среда и водите е за повишаване на нивото до 770-780 сантиметра. Първата предпазна дига започва да се изгражда при ниво 850 сантиметра.\r\nВ района на Елхово продължава покачването на река Тунджа. През последните два дни нивото се е покачило с над 80 см. и до преливния праг остава по-малко от половин метър. По течението на река Мочурица, в близост до Ямбол и село Веселиново, има залети земеделски земи.\r\nНад цялата Ямболска област вали сняг. Всички машини са в готовност за обработка на пътните настилки, на този етап няма образувана снежна покривка и заледявания.\r\nРека Доспатска край Сърница драстично е повишила нивото си, вследствие от увеличения обем на язовир \"Доспат\". Към момента няма опасност от преливни води, каза кметът Неби Бозов.\r\nНяма опасност от преливане на водоеми и реки в Бургаско. Критичните места се наблюдават непрекъснато, но при необходимост институциите са готови да реагират, съобщи областният управител на Бургаска област Вълчо Чолаков.\r\nПритокът към язовир \"Тича\" бавно се увеличава и тази сутрин е 40 куб.м. в секунда. Водоемът продължава да прелива, но към момента няма опасност от наводнения, съобщи началникът на \"Напоителни системи\"- клон Шумен Христо Николов. Нивото над преливния ръб тази сутрин е 25 сантиметра, но водните количества се поемат от коритото на река Камчия.\r\nЗаместник-министърът на икономиката Лъчезар Борисов успокои, че в момента състоянието на язовирите в страната не е опасно за населението и няма данни за аварийни ситуации.", "date": "2018.03.22", "title": "Под снега: Закъсали автобуси, спрели влакове, затворени магистрали! "}
{"url": "https://www.dnes.bg/stranata/2018/03/22/avtobus-i-tir-se-blysnaha-v-rishkiia-prohod-raneni-niama.371471", "text": "Автобус \"Мерцедес Спринтер\" с русенска регистрация и 15 пътници се е блъснал в украински ТИР. За инцидента съобщи БТА, цитирайки полицията.\r\nКатастрофата е станала в Ришкия проход. Сериозно пострадали няма.\r\nДо сблъсъка се е стигнало заради снеговалеж, заснежено пътно платно и силен страничен вятър.\r\nПо време на инцидента влекачът и прикаченото полуремарке били паркирани в крайпътна отбивка на входа на сунгурларското село Прилеп.\r\nАвтобусът се е движел с несъобразена с пътните условия скорост, напуснал е пътното платно и се е блъснал в задната част на паркирания влекач.\r\n ", "date": "2018.03.22", "title": "Автобус и ТИР се блъснаха в Ришкия проход, ранени няма"}
{"url": "https://www.dnes.bg/notifikacii/2018/03/22/radev-iska-poveche-pragmatizym-v-otnosheniiata-s-izrael.371469", "text": "Нуждаем се от повече прагматизъм в двустранните отношения, заяви президентът Румен Радев пред премиера на Израел Бенямин Нетаняху.\n\r\nДнес е последният ден от официалното посещение на Радев в Израел, където е по покана на израелския си колега Реувен Ривлин.\n\r\nРадев поздрави израелския премиер по случай 70-годишнината от създаването на Държавата Израел, която днес е пример за модерна държава с функционираща демокрация и развито гражданско общество. \n\r\nЗаедно отбелязваме и 75 години от безпрецедентния акт на спасяването на българските евреи, който е солидна основа за развитието на бъдещите ни отношения, посочи българският президент, цитиран от БТА.\n\r\nДържавният ни глава отбеляза, че исторически изградените връзки между двата народа са безценен капитал. Днес се нуждаем от повече прагматизъм в двустранните отношения, каза Радев и допълни, че търговският обмен от 150 милиона долара не отговаря нито на възможностите на нашите икономики, нито на ползотворния и регулярен политически диалог.\n\n\rТой заяви, че България е заинтересована от прилагане на опита на Израел в изграждането на социално ангажирано и интегрирано общество и особено в сферите на информационните технологии, киберсигурността, науката и образованието.\n\r\nРадев посочи, че е посетил вчера технологичния парк Гав-Ям Негев, където се е убедил в постигнатия от Израел напредък в тези важни области. \"Разбрах, че Вие сте един от инициаторите за създаването на този център и Ви поздравявам за Вашата визия за бъдещето\", обърна се той към израелския министър-председател.\n\r\nРумен Радев посочи, че България е заинтересована от диверсификацията на ресурсите и за нас възможността да внасяме и транзитираме природен газ от новооткритите находища в Средиземноморието е много важна.\n\r\nРадев отбеляза и важността на доброто сътрудничество между България и Израел в борбата с тероризма и изрази признателност за подкрепата, която страната ни получи от Израел след атентата в Сарафово през 2012 г. Днешната ситуация налага кооперирането между нашите служби за сигурност да продължава, а също така и установените вече добри връзки в областта на отбраната, заяви президентът.\n\r\nТой посочи, че посещението му в Израел е свързано и с Шестия глобален форум за борба с антисемитизма. В свят, в който езикът на омразата и ксенофобията се надигат, България потвърждава твърдата си позиция за нулева толерантност към ревизията на историята и антисемитизма, декларира държавният глава.\n\r\nОт своя страна Бенямин Нетаняху отбеляза, че Израел и България имат специални отношения. Няма да забравим миналото, няма да забравим какво се случи в София, човечността и приятелството към евреите, подчерта той. Днес имаме отлични отношения, каза Нетаняху и отбеляза колко е важно развитието на технологиите, които по думите му ще променят живота ни.  ", "date": "2018.03.22", "title": "Радев иска повече прагматизъм в отношенията с Израел"}
{"url": "https://www.dnes.bg/obshtestvo/2018/03/22/okonchatelno-osinoviteli-s-pravo-na-platen-otpusk.371483", "text": "От 1-ви юли всички осиновители на деца до 5-годишна възраст ще имат право на платен отпуск от 365 дни, считано от деня на предаване на детето за осиновяване, но не по-късно от навършване на тази възраст.\n\n\n\n\r\nТова решиха депутатите като приеха окончателно поправки в Кодекса на труда.\n\r\nДосега хората, които осиновят дете на възраст до 2 години, имаха право на платено майчинство като биологичните родители, но осиновителите на малчугани до 5 години бяха поставени в неравностойно положение.\n\r\nТака че целта на измененията е да се гарантират равни права на осиновителите.\n\r\nС промените в Кодекса на труда се правят изменения и в разпоредбите на Кодекса за социално осигуряване, които регламентират обезщетенията при ползване на този вид отпуск.\r\n                    \r\n                    \r\nРазмерът му ще е 90% от средната заплата за последните две години.\n\r\nКогато осиновителката на дете до 5-годишна възраст или осиновителят, който сам е осиновил дете, не ползва отпуск за осиновяване, ще се изплаща парично обезщетение в размер на 50 на сто от обезщетението, на което са имали право.\n\r\nАко след изтичане на отпуска в размер на 365 дни детето не е навършило 2-годишна възраст, осиновителката има право на допълнителен отпуск при отглеждане на дете до 2-годишна възраст, каквото право на отпуск има и рождената майка на детето.\n\r\nОт БСП настояваха осиновителите на деца над 5 години пък да имат право на 90 дни отпуск, който да ползват в рамките на една година, след като малчуганът стане част от семейството.\n\r\nМнозинството обаче не прие предложението на левицата.\n\r\nХасан Адемов от ДПС посочи, че това би било дискриминационно спрямо биологичните родители и пак ще има противопоставяне на една група на друга.\n\r\nТой цитира данни, според които през миналата година са били осиновени 578 деца. От тях до три години са били 473, до 5 години – 50, между 5 и 10 години - 45, а над 10 години са били едва пет деца.\n\r\nСпоред Адемов мотивацията за осиновяването далеч не е свързана с ползването на отпуск или други блага.\n\r\nЧервеният Георги Михайлов обаче настоя, че децата, които се осиновяват над 5 години изживяват много тежък стрес при адаптацията към новото си семейство, така че осиновителите трябва да са с тях.", "date": "2018.03.22", "title": "Окончателно: Осиновители с право на платен отпуск!"}
{"url": "https://www.dnes.bg/stranata/2018/03/22/dupki-polovin-metyr-samo-s-kamion-i-verigi-kym-dreven-manastir.371438", "text": "Хилядагодишен манастир край Велико Търново и живеещите в него монахини са откъснати от света заради ужасен път.\r\nПатриаршеският манастир \"Света Троица\" се намира на изхода на старата столица в посока към Русе и достъпът до него е много труден и почти невъзможен. Причината е единственият черен път, който е в крайно лошо състояние.\r\nПрез сухия сезон малцината шофьори, осмелили се да минат по пътя с дупки, дълбоки по половин метър, имат някакъв шанс да успеят да се доберат до Божията обител.\r\nС падането на снега и последвалите валежи обаче, дупките са пълни с вода и крият множество рискове, а пътят на практика вече е непроходим. По него може да се преминава само с товарни автомобили или високопроходима техника.\r\r\n                    \r\n                    Преди няколко месеца държавата отпусна пари за ремонт на пътя до друг търновски манастир - \"Преображенския\". За пътя до \"Света Троица\" обаче не беше даден и един лев, пише \"Монитор\".\r\nОт лошия и разбит черен път страдат и около 100 търновци, живеещи в т.нар. квартал \"Дервеня\", намиращ се от двете страни на калпавия път. Те са направили подписка, която са изпратили до кмета на Велико Търново.\r\nВ подписката гражданите искат общината да вземе спешни мерки за ремонт на пътя. \"Тук никой не чисти и пътят се руши и обраства все повече. Плащаме си съвестно данъците, но сме принудени да поддържаме пътя сами. Как ще привличаме туристи към манастира, когато пътят до него е в тотално окаяно състояние. Толква ли е бедна общината ни, че да не може да си позволи поне да насипе с чакъл пътя”, възмущават се жителите от квартала.\r\nОстанките от стария манастир се намират на 1 км северно от сегашните манастирски сгради, възникнал е вероятно през XI в.\r\nИмето на манастира е свързано с книжовната дейност на монах Евтимий до избирането му за патриарх през 1375 г. Четири години по-рано Евтимий се завръща от Атонските манастири и се установява в “Св. Троица”. Тук се отдава на книжовна дейност, създава прочутата книжовна школа, известна още като Търновско училище.\r\nСегашната църква в манастира е изградена върху основите на по-стара църква прз 1847 г. от Кольо Фичето. Иконите на иконостаса са работени от Захари Зограф, който е стенописал и църквата.\r\nПо време на земетресението през 1913 г. църквата е разрушена. В сегашния си вид манастирът е възобновен през 1927 г.", "date": "2018.03.22", "title": "Дупки половин метър! Само с камион и вериги към древен манастир!"}
{"url": "https://www.dnes.bg/snimka-na-denia/2018/03/22/i-utre-sniag-vielici-prespi-naviavaniia.371463", "text": "През следващото денонощие метеорологичната обстановка ще продължи да се усложнява. През нощта снеговалежите ще се усилят и снежната покривка ще се увеличава. С умерен и временно силен североизточен вятър ще продължи да нахлува студен въздух. Ще има снежни виелици и ще се образуват преспи и навявания. Минималните температури ще бъдат предимно между минус 5 и 0 градуса.\r\nУтре от югозапад валежите временно ще отслабват и в много райони за кратко ще спрат, но привечер от юг отново ще се активизират. Североизточният вятър ще отслабне, ще се ориентира от северозапад и в източната половина от страната ще е умерен, по Черноморието и временно силен.\r\nМаксималните температури в по-голямата част от Северна България ще са около 0 градуса - там ще вали сняг, в Южна и по Черноморието - до 6-8 градуса, като снегът временно ще преминава в дъжд и ще има условия за обледяване на проводници, сочи .\rПрез нощта срещу събота в по-голямата част от страната отново ще вали сняг. Над Черноморието ще е облачно с валежи, като през деня снегът ще премине дъжд. Ще духа умерен и временно силен северозападен вятър. Максималните температури на въздуха ще бъдат 6-8 градуса; температурата на морската вода - 7 градуса. Вълнението на морето ще е 4 бала.\r\nНад планините ще бъде облачно със снеговалежи, които през деня временно ще отслабнат, на места и ще спрат, но вечерта от юг отново ще се активизират. Ще духа умерен север-северозападен, по билата силен юг-югозападен вятър. Максималната температура на височина 1200 м ще бъде около 0 градуса, на 2000 м - около минус 5 градуса.\r\nВ събота ще преобладава облачно време, на места ще превали слаб сняг. Вятърът в Западна България ще стихне. Сутрешните температури в Северна България ще са и под минус 5 градуса, дневните ще са предимно между 0 и 5 градуса.\r\nВ неделя ще има временни разкъсвания и намаления на облачността. Вятърът ще се ориентира от юг-югоизток и ще се затопля, повече в източната половина от страната, където вятърът ще е умерен. След временно спиране на валежите, към вечерта от юг-югозапад ще завали дъжд. \r\n/НИМХ - БАН/\r\n ", "date": "2018.03.22", "title": "И утре: Сняг,  виелици, преспи, навявания..."}
{"url": "https://www.dnes.bg/notifikacii/2018/03/22/sarkozi-ot-2011-g-jiveia-v-ada-na-tazi-kleveta.371462", "text": "Бившият френски президент Никола Саркози заяви на разпит пред магистрати снощи, че е жертва на клевета, предаде Франс прес, цитирайки в. \"Фигаро\".\n\r\n\"От 11 март 2011 г. живея в ада на тази клевета\", заяви Саркози, който подчертава, че няма веществени доказателства за отправените срещу него обвинения. \n\r\n63-годишният бивш френски президент беше разпитан снощи по обвинения в пасивна корупция, незаконно финансиране на предизборна кампания и незаконно получаване и притежаване на либийски публични средства. Обвиненията по този случай бяха повдигнати преди пет години.\n\n\r\nСаркози заявява, че е обвинен без никакви веществени доказателства, въз основа на изявления на бившия либийски диктатор Муамар Кадафи и негови приближени, както и на френско-либийския посредник Зиад Такиедин. \"Неведнъж е доказано, че той е получавал пари от либийската държава\", добави Саркози, според когото Такиедин не е доказал, че се е срещал с него в периода 2005 г. - 2011 г.\r\nСаркози подчерта също, че в 24-те часа на задържането си е опитал с всички сили да покаже, че не съществуват тежки и убедителни улики срещу него, които са условие за повдигането на обвинение. Според бившия френски държавен глава документът, който е послужил като повод за разследването срещу него, е неубедителен, а на обвинилия го Такиедин не може да се вярва поради миналото му.\n\r\n\"Осъзнавам, че това, в което съм заподозрян, е тежко\", заяви Саркози, призовавайки магистратите да преценят каква несправедливост би било да бъде съден поради манипулация на Кадафи или негови приближени.  \r\n/БТА/\r\n ", "date": "2018.03.22", "title": "Саркози: От 2011 г. живея в ада на тази клевета!"}
{"url": "https://www.dnes.bg/sofia/2018/03/22/za-1-april-zaplatite-v-pirogov-skachat-ne-e-shega.371480", "text": "Заплатите на лекарите, медицинските сестри, медицинските лаборанти, рехабилитатори и др. в болница \"Пирогов\" ще бъдат увеличени. \r\nТова съобщиха от лечебното заведение след подписването на Колективния трудов договор /КТД/.\n\n\r\nНеговите параметри предвиждат увеличение на основното трудово възнаграждение за срок от 1 година. \r\nПарите за санитарите бяха повишени с увеличението на минималната работна заплата, което е отразено в договора.\r\nПарите за увеличението на основните трудови възнаграждения няма да окажат негативно влияние върху разплащането с доставчиците и покриването на останалите задължения на лечебното заведение, твърдят от болницата.\r\nДоговорът влиза в сила от 1 април 2018 г.", "date": "2018.03.22", "title": "За 1 април: Заплатите в \"Пирогов\" скачат. Не е шега!"}
{"url": "https://www.dnes.bg/notifikacii/2018/03/22/vreme-li-e-za-deletefacebook-kakvi-merki-sa-nujni.371490", "text": "Социалната мрежа Facebook се изправя пред кампания за закриване на профили, а акциите на компанията рязко поевтиняха на фондовата борса след разкритията за неправомерно използване на данните на милиони потребители, предаде Франс прес.\n\r\nСнощи главният изпълнителен директор и президент на Facebook Марк Зукърбърг излезе от мълчанието си и призна, че има допуснати грешки, обещавайки по-голяма защита на личните данни. Той заяви освен това, че е време за повече регулации на технологичните фирми, тъй като те играят все по-важна роля в света, като изтъкна, че трябва да се знае кой плаща за онлайн реклами.\n\r\nВъпреки извиненията обаче продължава повсеместният гняв срещу Facebook, който има над 2 милиарда потребители.\n\n\n\n\rБрайън Ектън, създателят на WhatsApp, купен за много пари от Facebook през 2014 година, се присъедини към недоволните потребители и призова хората да напуснат социалната мрежа.\n\r\n\"Време е. #deletefacebook\", написа той в Тwitter. Ектън в момента работи за Signal - приложение за чат, конкурентно на WhatsApp. \"Изтрийте и забравете. Време е да се погрижите за личния си живот\", допълва той.\n\r\nРазлични сайтове предлагат находчиви начини за деактивиране, но предупреждават, че процесът е сложен.\n\r\nFacebook предлага опция за \"деактивиране\" на акаунта, за да бъде спрян временно. Дневникът на потребителя вече няма да бъде достъпен, но някои информации като изпратените съобщения например ще продължават да се виждат.\n\r\nАко се избере опция \"премахване\", вече няма начин акаунтът да се активира отново. Посланията до приятели остават достъпни. В базата данни на Facebook остават и копия от някои елементи (като историята на връзките).\n\r\nОкончателното премахване на акаунта може да отнеме до 90 дни, но през този интервал информациите вече не са достъпни. Ако потребителят се включи отново, искането за премахване се анулира, предупреждава Facebook.\r\n \r\n/БТА/", "date": "2018.03.22", "title": "Време ли е за #deletefacebook? Какви мерки са нужни?"}
{"url": "https://www.dnes.bg/za-da-se-razbirame/2018/03/22/v-kakvo-se-krie-shtastieto-za-vsiaka-zodiia.371415", "text": "Постигането на постоянно щастие е във фокуса ни, макар да знаем, че това няма как да стане. \r\nВсъщност щастието е кодирано във всеки от нас, само трябва да намерим начин да го отключим.\r\n \r\nВижте какво прави 12-те зодиакални знака щастливи.\r\n\r\n\r\n \r\nВибрациите на Овен са задвижвани от вълнение, така че малки (или големи) предизвикателства са нещо, което го прави щастлив. Но това, което му носи най-голямо удовлетворение е преодоляването на собствените страхове.\r\n \r\n\r\n \r\nТелецът обича стабилността и това го прави щастлив. Той пренебрегва промяната, дори ако се нуждае от нея и иска да остане здраво стъпил на земята с краката си. След като намери подходящ партньор, на когото може да се довери, посвещава цялото си внимание и това го кара да бъде щастлив. Това, от което се нуждае в любовта е стабилност.\r\n \r\n\r\n \r\nБлизнаците имат само едно желание в живота си – свободата. Свободата е това, което ги кара да бъдат щастливи. Тъй като са трудни за укротяване, единственото нещо, което може да ги сломи са страховете им и мрачните мисли. Ако намерят начин да ги управляват, родените под тази зодия са чудесни партньори, за тези, на които изберат да се доверят.\r\n \r\n\r\n \r\nДа си роден под знака на зодия Рак не е никак лесно, тъй като представителите му се нуждаят от постоянна емоционална сигурност, за да са щастливи.\r\n\r\n", "date": "2018.03.22", "title": "В какво се крие щастието за всяка зодия?"}
{"url": "https://www.dnes.bg/stranata/2018/03/22/orientalski-tanci-v-detskata-gradina-vmro-iska-proverka.371488", "text": "\r\nОриенталски танци и музика на турски език по време на детски празник вдигна на крак ВМРО.\r\n\"На тържеството по повод първа пролет в целодневна детска градина \"Щастливо детство\" – Момчилград, грозно усещане остави част от програмата, която изпълняваха децата\", информираха воеводите медиите и поискаха проверка от Регионалния инспекторат по образование.\r\nОт партията разпространиха и видеозапис на празника, на който се виждат малчугани, които представят съчетание с танци под звуците на ориенталски ритми на турски език.\r\r\n                    \r\n                    Заради кадрите ВМРО обвини ръководството на детската градина в безхаберие и непознаване на закона.\r\n\"Вместо да се възпитават малките български деца в националните традиции и обичаи, на български език, се прави опит те да бъдат излишно разделяни, което в последствие би довело до тяхната отчужденост и невъзможност за реализация и приобщаване в обществения живот на държавата\", категорични са от ВМРО.\r\nДиректор на детската градината \"Щастливо детство\" от 1996 г. е Виолета Джарова. Воеводите настояват компетентните органи да й потърсят обяснение и дори да я отстранят от длъжност.\r\nОт ВМРО цитират и закона училищното и предучилищно възпитание, в който изрично е записано, че \"официалният език в системата на предучилищното и училищното образование е българският\". И също – че \"образованието е национален приоритет\" и се реализира в съответствие със \"съхраняване на културното многообразие и приобщаване чрез българския език\".\r\nВ детска градина \"Щастливо детство\" – Момчилград, се обучават 130 деца на възраст от 3 до 7 години.\r\n\"Това ли е бъдещето на европейска България? Деца, трудно общуващи на български език, защото детската градина вместо да им даде знания и умения и да ги приобщи, умишлено ги е натикала в ъгъла на изолацията\", пишат още в позицията си патриотите.\r\nТе настояват за проверка и мерки, за да спре сегрегацията още в най-ранната възраст на децата.", "date": "2018.03.22", "title": "Ориенталски танци в детската градина! ВМРО иска проверка!"}
{"url": "https://www.dnes.bg/health/2018/03/22/bogati-na-kalcii-hrani-koito-topiat-tlystini.371414", "text": "е минерал, който сме свикнали да свързваме предимно с важността му за изграждането на костното вещество. Той обаче има и друго много полезно свойство – да топи мазнините. \r\nИзследователи са открили, че храните, богати на калций, помагат в разграждането на мастната тъкан. Диетата, включваща предимно продукти, съдържащи големи количества калций, не само допринася за топенето на мазнините, но и за нормализирането на холестерола, кръвното налягане, нивата на кръвната захар, както и потискането на апетита.\r\n \r\n\r\n\r\n\r\n \r\nТвърдите сирена като пармезана и пекориното са изключително наситени с калций. В само 30 грама пармезан се съдържат невероятните 30% от дневната нужда на организма от калций.\r\n \r\n\r\n \r\nСусамовото семе се нарежда на второ място по богатство на калций след твърдите сирена. В 30 грама сусам се съдържат 160 калории и 28% от необходимото за деня количество калций.\r\n\r\n\r\n \r\nБок чой е зеленчук от семейството на зелето. Родината му е Китай. Наподобява много китайското зеле, но има своите специфични особености. В една чаша бок чой се съдържат 16% от необходимите количества калций за денонощие. Освен това е много беден на калории – само 20 за една чаша.\r\n \r\n\r\n\r\n\r\n\r\n\r\n\r\n", "date": "2018.03.22", "title": "Богати на калций храни, които топят тлъстини"}
{"url": "https://www.dnes.bg/notifikacii/2018/03/22/ot-dom-v-tyrnovo-otmyknaha-30-000-lv-i-10-000.371489", "text": "Полицията във Велико Търново разследва взломна кражба на 30 000 лв. и 10 000 евро от жилище в областния град.\r\nВчера по обяд  43-годишен мъж съобщил за обира в полицията, съобщиха от Областната дирекция на МВР.\r\nПо негови данни в жилището му в областния град, чрез взломяване на секретен патрон на входна врата, са проникнали крадци и са извършили кражба на голяма сума пари, съхранявани в метална каса, която е била отключена.\r\nНа местопроизшествието е извършен оглед. По случая е започнато досъдебно производство.\r\n ", "date": "2018.03.22", "title": "От дом в Търново: Отмъкнаха 30 000 лв. и €10 000"}
{"url": "https://www.dnes.bg/stranata/2018/03/22/chisti-na-ednite-zatrupva-drugite-shto-e-to-snegorin-na-trakiia.371501", "text": "\r\nСнегорин, \"почистващ\" магистрала \"Тракия\", се нареди сред най-популярните кадри на днешния зимен ден.\r\nВидео на машината се появи в няколко социални мрежи. На кадрите се вижда как снегоринът стриктно почиства най-лявата лента на едното платно и изхвърля снега върху крайната лента на другото.\r\nА там, разбира се, минават автомобили.\r\nТака, докато разчиства на едните коли, снегоринът затрупва другите!", "date": "2018.03.22", "title": "Чисти на едните, затрупва другите, що е то? Снегорин на \"Тракия\""}
{"url": "https://www.dnes.bg/politika/2018/03/22/radev-reshenieto-za-blizkiia-iztok-dve-nezavisimi-dyrjavi.371497", "text": "Дългосрочно и устойчиво решение на близкоизточния конфликт може да има само базирано на принципа на двете независими държави, живеещи в мир и разбирателство. Това заяви президентът Румен Радев в изявление след срещата с палестинския президент Махмуд Абас, цитиран от БТА.\n\r\nРадев посочи, че България има ясна позиция - ние сме важен партньор на Палестина като участник във формирането на позициите в ООН и в ЕС. България следва ясно изразената позиция на ЕС, че решение - дългосрочно и устойчиво, на близкоизточния конфликт, може да има само базирано на принципа на двете независими държави, живеещи в мир, сигурност и разбирателство, заяви българският президент.\n\r\nБез да влизам в ролята на посредник, предадох на президента Абас пожеланията на президента Ривлин и на премиера Нетаняху за конструктивни и мирни отношения, каза Радев. \r\n                    \r\n                    \r\nВ тази тежка ситуация емоциите не са най-добрият съветник и се надяваме, че този конфликт да бъде решен на основата на мирни двустранни преговори, посочи българският президент.\n\r\nС Палестина имаме общ враг - глобалния тероризъм, високо оценяваме сътрудничеството между нашите служби за сигурност и ще работим така, че това сътрудничество да се развива и в бъдеще, посочи държавният глава.\n\r\nРумен Радев отбеляза, че на срещата е направен преглед на отношенията и са набелязани мерки за задълбочаването им в бъдеще. Той е отправил покана към президента Абас да посети България.\n\r\nРадев припомни, че над 5000 палестинци са получили висше образование в България и отбеляза, че трябва да бъде продължено това добро сътрудничество в сферата на образованието. Имаме солидна правна база за сътрудничество в различни области - наука, образование, туризъм, селско стопанство, каза той. Радев посочи, че има какво да се желае в областта на търговско-икономическото сътрудничество.\n\r\nМахмуд Абас заяви, че оценява високо голямата подкрепа на ЕС за палестинския народ в отстояването на неговите институции. Искаме да подчертаем, че сме готови да участваме в преговори, но няма да приемаме решения, които са извън международната легитимност, посочи той.\n\r\nПо отношение на двустранните отношения подчертахме важността от свикването на двустранната комисия тази година с цел развиване на икономическите, културни и други отношения, заяви от своя страна Абас. Имаме стотици кадри, учили в България, те станаха мост за сътрудничеството между нашите приятелски народи, посочи той.  \r\n/БТА/", "date": "2018.03.22", "title": "Радев: Решението за Близкия изток – две независими държави!"}
{"url": "https://www.dnes.bg/football/2018/03/22/ibrahimovich-kazva-chao-na-evropa-poema-kym-sasht.371518", "text": "Шведската легенда Златан Ибрахимович повече няма да играе за Манчестър Юнайтед. Според ESPN 36-годишният швед е много близо до трансфер в Мейджър лигата на САЩ и е много вероятно до края на седмицата да бъде обявен за играч на Лос Анджелис Галакси.\r\nИбра, който дойде на \"Олд Трафорд\" със свободен трансфер от ПСЖ през 2016 година, не е играл за Юнайтед от 26 декември, когато се появи като резерва при равенството с Бърнли. Мениджърът на Юнайтед Жозе Моуриньо е казал на Златан, че няма да разчита на него и е готов да го пусне още сега.\r\nИбрахимович вкара 29 гола в 53 мача за „червените дяволи“, като успя да се разпише два пъти във финала за ФА Къп срещу Саутхемптън. Таранът обаче получи тежка контузия в коляното, а освен това Юнайтед хвърли огромна сума за Ромелу Лукаку, което лимитира шансовете за изява на шведа.\r\n ", "date": "2018.03.22", "title": "Ибрахимович казва чао на Европа, поема към САЩ"}
{"url": "https://www.dnes.bg/politika/2018/03/22/borisov-za-sreshtata-es-turciia-gotvim-se-ot-nas-ochakvat-mnogo.371514", "text": "Премиерът Бойко Борисов обяви, че си е поставил за цел продължаване на споразумението за мигрантите с Турция, макар да призна, че това трудно ще се реализира.\r\nПред журналисти в Брюксел премиерът припомни вълненията в бежанските центрове у нас - \"Харманли, \"Овча купел\", бунтовете, палежите, боя, знамената, националистите\" и каза, че станалото преди месеци може да се възобнови \"със страшна сила\".\n\n\n\r\n\"Тази алтернатива на мен не ми харесва и затова заедно с колегите Туск и Юнкер ще се опитаме да водим този диалог\", заяви Борисов по повод предстоящата във Варна среща на 26 март с представители на ЕС, на която се очаква турският президент Ердоган.\r\r\n                    \r\n                    Борисов коментира, че може би тя е последната възможност \"да останем в диалог\" с Турция и че за момента ще се състои.\r\n\"Толкова много са се влошили отношенията на много места по света, водят се войни, агресивни действия, обличат се с различни хубави думи - свобода, демокрация, правда, но всъщност гинат хора, това е реалността\", каза той.\r\nПо думите му не е най-приятното нещо да се организират подобни срещи, но в ЕС всички имат надежда, че чрез диалог може да се постигне някакво съгласие.\r\n\"Подготвяме се много и всички много очакват от нас и това ни натоварва, защото никак не е лесно\", обясни Борисов.\r\nПо случая \"Скрипал\" премиерът коментира, че цялата разузнавателна общност по света трябва да се заеме.\r\n\"Който го е направил - дали е Русия или терористична организация, трябва на всяка цена извършителите и поръчителите да бъдат разкрити, защото това означава, че щом могат в ресторант във Великобритания да пуснат боен отровен газ, те могат да го пуснат и тук, в Брюксел. Само преди две години тук се извършиха няколко терористични актове\", припомни Борисов атаките срещу летище \"Завентем\" и в метростанция, при които загинаха 34 души и бяха ранени близо 200.\r\nОбикновено в такива случаи никога не е това, което изглежда на пръв поглед, коментира той пред български журналисти в кулоарите на Европейския съвет в Брюксел. От една страна е много плоско, видно, брутално, насочващо, добави премиерът.\r\n ", "date": "2018.03.22", "title": "Борисов за срещата ЕС-Турция: Готвим се, от нас очакват много!"}
{"url": "https://www.dnes.bg/zvezdi/2018/03/22/moje-da-ne-viarvate-no-i-bela-hadid-e-s-kompleksi.371496", "text": "Сестрите Бела и Джиджи Хадид са сред най-популярните супермодели в света. Тяхната харизма ги изстреля в първите редици, а най-известните марки се надпреварват да им предлагат рекламни договори.\r\nНо въпреки световната слава, супермоделите, като обикновените момичета, също имат своите комплекси за външния им вид.\r\nВ едно от последните си интервюта Бела Хадид разкри, че като тийнейджърка се е борила постоянно с наднормено тегло. Не харесвала и веждите си.\r\n\"Имах тънки вежди, като на баща ми. Въобще не ги харесвах и дори развих комплекс заради тях. Но сега има различна козметика и способи, които помагат да се коригира всяка форма. Така че вече всичко зависи от мен\", разкри Бела.\r\nТя призна, че е голям фен на техниката за контуриране на лицето, но се опитва да не злоупотребява с нея всеки ден.\r\nВижте още за звездите в", "date": "2018.03.22", "title": "Може да не вярвате, но и Бела Хадид е с комплекси"}
{"url": "https://www.dnes.bg/notifikacii/2018/03/22/vtori-policai-poluchil-lekarska-pomosht-sled-skripal.371531", "text": "Втори британски полицай е получил медицинска помощ в болница заради предполагаемо отравяне след химическата атака срещу бивш руски двоен агент Сергей Скрипал, съобщава \"Дейли мейл\", цитиран от Ройтерс.\n\r\nСимптомите при него обаче не са сериозни, твърди изданието. \n\n\nБританският премиер Тереза Мей обвини руския президент Владимир Путин за станалото и изгони 23 дипломати от руското посолство, на което Москва отговори с реципрочна мярка. \n\r\nРусия отрича да е замесена в нападението срещу бившия шпионин Сергей Скрипал и дъщеря му Юлия, които са в критично състояние в болница, след като загубиха съзнание на 4 март в град Солсбъри. \r\nМалко по-рано през деня Тереза Мей посочи, че \"руската заплаха не зачита граници\" по повод случая \"Скрипал\", предаде Франс прес.\n\r\n\"Очевидно руската заплаха не признава граници и случилото се в Солсбъри е част от модел на руска агресия срещу Европа и нейните близки съседи на Западните Балкани и в Близкия изток\", каза Мей.\n\r\nВ кулоарите на срещата на върха в Брюксел френският президент Еманюел Макрон и германският канцлер Ангела Меркел ще разговарят тази вечер с британската министър-председателка във връзка с аферата с отравянето на бившия руски агент във Великобритания, съобщи Елисейският дворец.\n\r\nТе ще дискутират множество международни въпроси, включително случая с отравянето, предизвикал остро дипломатическо напрежение в отношенията с Москва. \n\r\nОчаква се Европейският съвет да изрази солидарността на всички страни членки на ЕС с Великобритания.", "date": "2018.03.22", "title": "Втори полицай получил лекарска помощ след \"Скрипал\""}
{"url": "https://www.dnes.bg/temida/2018/03/22/pernichankata-ubila-maika-si-s-noj-ostava-v-aresta.371527", "text": "Пернишкият окръжен съд наложи мярка за неотклонение \"задържане под стража\" на 34-годишната Лилия Георгиева, обвинена в убийство на майка си Елка Стоянова.\n\r\nПред съда младата жена изказа съжаление за стореното и заяви, че майка й никога не е давала повод да й посегне, пише БТА.\r\nЛилия Георгиева е направила самопризнания пред разследващите. Тя не е могла да обясни защо е убила майка си.\r\nЖертвата - 57-годишната Елка Стоянова, бе намерена мъртва сутринта на 19 март в дома си в пернишкия квартал \"Твърди ливади\". Жената била прободена смъртоносно с нож от дъщеря си.\r\nСтоянова е работила като санитарка в столична болница и живеела заедно с двете си деца.\r\nСутринта синът й отишъл на работа. За смъртта на майка си научил, след като сестра му се обадила по телефона.\r\n ", "date": "2018.03.22", "title": "Перничанката, убила майка си с нож, остава в ареста"}
{"url": "https://www.dnes.bg/stranata/2018/03/22/znaci-signali-markirovki-peshehodnite-pyteki-izvyn-pravilata.371484", "text": "Пешеходните пътеки в страната масово не покриват изискванията. Мащабна проверка на състоянието им показа фрапиращи нарушения. Това обяви главният прокурор Сотир Цацаров, който представи резултатите от нея. Проверката бе назначена след много и фатални инциденти по зебрите в страната през последните месеци.\r\nОт края на миналата година досега са проверени близо 14 000 пешеходни пътеки в цялата страна. При половината от тях липсват знаци, много от тях са неправилно разположени, неправилно маркирани и сигнализирани.\r\n\"Съчетаването на всички възможни нарушения относно пешеходните пътеки съответства на черната статистика на броя на убитите и ранените, но не съответства, нито на предизборните обещания, нито на заявените ангажименти, които кметските ръководства поемат към съгражданите си в тези населени места\", каза Цацаров, цитиран от \"Фокус\". \n\n\n\r\r\n                    \r\n                    Той настоя регионалното министерство да направи регистър на пешеходните пътеки и ежегодни проверки на състоянието им.  От МВР пък Цацаров очаква да се отстранят откритите нарушения.\r\n\"Човешкият живот и здраве са тези, които трябва да бъдат съхранени по пътищата и въпросът на каква цена въобще не може и не бива да бъде поставен\", каза още главният прокурор.\r\nТой допълни, че никой не е длъжен да бъде потърпевш, било от управленска безотговорност, било от недостиг на средства за пътна безопасност.\r\n\"Когато се стигне до съд и прокуратура вече е много късно. В голяма част от случаите – бих казал е непоправимо късно\", каза още главният прокурор.\r\nВ най-лошо състояние са пешеходните пътеки в областите Благоевград, Пазарджик, Стара Загора, Хасково, стана ясно от думите на вътрешния министър Валентин Радев.\r\nТой отчете, че на много места маркировката или е износена, или не е направена правилно. В София-град са открити много нарушения на изискването за разстояние между пешеходните пътеки най-малко 250 метра. Неправилно разположени пътеки пък има най-много в Перник, Стара Загора, Варна.\r\n5000 липсващи знаци за пешеходни пътеки са изброили проверяващите, най-много в Бургас и по Черноморието.\r\n\"Проверени са 980 повдигнати пешеходни пътеки, от тях 244 са неправилно маркирани, освен износени са и оцветени в различни цветове. Има наредба всички ще получат предписания\", каза вътрешният министър.\r\nРегионалният министър Николай Нанков обясни, че 3,7 млн. лева са необходими за привеждането на пешеходните пътеки по републикански пътища в нормално експлоатационно състояние.", "date": "2018.03.22", "title": "Знаци, сигнали, маркировки... Пешеходните пътеки – извън правилата"}
{"url": "https://www.dnes.bg/health/2018/03/22/kolko-dyljim-pri-domashna-vizitaciia-na-lekar.371479", "text": "Какви са правата ни на пациенти? Можем ли по всяко време на годината да сменим личния си лекар? Какво трябва да платим, ако сме приети за лечение в болница? Колко процедури при зъболекар се покриват от Националната здравноосигурителна каса (НЗОК)? Въпросите са зададени - време е за отговорите. \r\nМного наши читатели споделят различни свои неволи, свързани с правото им на достъпна и качествена медицинска помощ като здравноосигурени. Едно от най-честите им оплаквания е, че личните лекари отказват домашно посещение на техен близък, искат то да бъде заплатено или не пристигат веднага, ако се налага. Ето защо днес ще дадем яснота по този въпрос. \r\n \r\nАко пациентът няма възможност да посети кабинета на своето джипи, може да поиска домашно посещение. Лекарят е дължен да му съдейства и го прегледа. За тази цел има определени дни и часове от седмичния му график, в които той извършва такива прегледи. Има и изключения от правилото – когато лекарят откликва веднага на молбата, независимо от останалите му ангажименти, но те са все по-малко.\r\n \r\n", "date": "2018.03.22", "title": "Колко дължим при домашна визитация на лекар?"}
{"url": "https://www.dnes.bg/obshtestvo/2018/03/22/api-s-apel-karaite-vnimatelno.371533", "text": "Шофьорите да карат внимателно и със скорост, съобразена със зимните условия, и без резки маневри, апелират от Агенцията \"Пътна инфраструктура\" (АПИ).\n\r\nНад 1000 машини почистват пътните настилки в районите със снеговалеж в момента. Работата на екипите не е спирала, но при продължаващи валежи е невъзможно пътищата да са почистени до асфалт, посочват в съобщение от агенцията.\n\r\nАПИ припомня, че поддържането на пътната инфраструктура е разделено на четири нива, регламентирани в наредба. В ниво \"А\" на поддържане са пътищата с интензивност на движението над 4000 моторни превозни средства на ден, каквито са магистралите и първокласните пътища, и направленията, свързващи съседни области. Допустимата дебелина на снежната покривка на платното при снеговалеж за ниво \"А\" е 3 см. \r\n                    \r\n                    \r\nМаксималният срок за извършване на снегопочистващите дейности от момента на спиране на снеговалежа или от момента на констатиране на заледяването до постигане на изискванията за ниво \"А\" е 2 часа.\n\r\nВ ниво \"Б\" са пътищата с трафик между 2000 и 4000 МПС на ден. Допустимата дебелина на снежната покривка на платното при снеговалеж е 5 см. Максималният срок за извършване на снегопочистващите дейности от момента на спиране на снеговалежа или от момента на констатиране на заледяването на пътищата до постигане на изискванията за ниво \"Б\" е 3 часа.\n\r\nВ ниво \"В\" са пътищата с трафик между 500 и 2000 МПС на ден. Допустимата дебелина на снежната покривка на платното при снеговалеж е 7 см. Максималният срок за извършване на снегопочистващите дейности от момента на спиране на снеговалежа или от момента на констатиране на заледяването на пътищата до постигане на изискванията за ниво \"В\" е 5 часа. \n\r\nВ ниво \"Г\" са пътищата с трафик по-малко от 500 МПС на ден. Допустимата дебелина на снежната покривка на платното при снеговалеж е 10 см. Максималният срок за извършване на снегопочистващите дейности от момента на спиране на снеговалежа или от момента на констатиране на заледяването на пътищата до постигане на изискванията за ниво \"Г\" е 8 часа.", "date": "2018.03.22", "title": "АПИ с апел: Карайте внимателно!"}
{"url": "https://www.dnes.bg/stranata/2018/03/22/bdzp-samo-padnalite-na-zemiata-shtyrkeli-se-nujdaiat-ot-pomosht.371473", "text": "Само падналите на земята щъркели, допускащи  хората до себе си, се нуждаят от помощ. Само на такива птици следва да се оказва помощ, и то  според предписанията на МОСВ и изискването на закона, съветват от  Българското дружество за защита на птиците.\n\r\nОт там посочват, че в повечето случаи животът на щъркелите не е застрашен, особено когато те имат възможност да си набавят необходимата храна.\r\nВодоемите не са замръзнали, мишките и полевките, с които щъркелите също се хранят, са активни, на места и жабите вече са излезли, така че птиците могат да си намерят храна. Когато са нахранени, студът не е проблем за тях. Дивите птици, когато нямат достатъчно храна, знаят как да пестят силите си, това се вижда и на снимките на щъркеловите ята – птиците в ятото стоят неподвижни, за да пестят енергия, с полуразперено оперение, за да съхраняват топлината си, обясняват експертите. \r\n                    \r\n                    \r\nНа нас те изглеждат нещастни и нуждаещи се от помощ, но всъщност когато хората отидат да ги хванат, за да им помогнат, те принуждават щъркелите да правят опит да излитат или да бягат и така да изразходват ценните си запаси от енергия. В тези случаи дори да бъдат уловени част от птиците, по-голямата част от ятото бива принудена да хаби енергия и така се излага на по-голям риск да не оцелее.\n\r\nИзключително благороден е примерът, който дават хората от Североизточна България, оказали помощ на бедстващите щъркели, спрели за почивка край пътя, докато премине студеният фронт. Състрадателността им е достойна за пример, а грижата, която положиха и продължават да полагат за птиците, е доказателство за това, че опазването на природата е отговорност на всеки един от нас, посочват още от БДЗП.\r\nЕкспертите съветват помагайки им, да подходим много внимателно и по възможност да се консултираме с хора, които имат необходимите познания и опит.", "date": "2018.03.22", "title": "БДЗП: Само падналите на земята щъркели се нуждаят от помощ!"}
{"url": "https://www.dnes.bg/notifikacii/2018/03/22/london-ubejdava-es-da-se-pazim-ot-rusiia-protivnik-e.371458", "text": "Великобритания споделя тайни разузнавателни данни за нападението с нервнопаралитичен газ срещу бившия руски шпионин Сергей Скрипал с ключови съюзници в опит да ги убеди да прогонят руски дипломати в цяла Европа, предаде агенция Блумбърг, позовавайки се на осведомени източници.\n\r\nМиналата седмица министър-председателката Тереза Мей нареди на 23 руски дипломати, които според нея са шпиони, да напуснат Великобритания като отговор на нападението срещу Скрипал и дъщеря му Юлия в Солсбъри. Сега тя иска други страни да последват британския пример, да осъдят Русия и да предприемат действия срещу агентите на Кремъл, съобщават източниците на Блумбърг, пожелали анонимност.\n\r\nДали Мей ще успее да постигне целта си ще бъде ключов тест за способността й да влияе на ЕС и да покаже, че Лондон все още може да разчита на приятелите си в чужбина след Brexit. Засега правителствата на страните от ЕС обаче приеха относително меко изявление и не последваха примера на Мей да обвинят Кремъл. Гърция е една от страните, която иска допълнителни доказателства за намесата на Русия.\n\n\n\n\r\"Случаят Скрипал се оказва първият голям външнополитически тест за Великобритания след Brexit\", заяви Муджтаба Рахман, анализатор по европейските въпроси в консултантската агенция \"Eurasia Group\". \"Мекото изявление на европейските външни министри тази седмица показва границите на влиянието на Великобритания в ЕС след Brexit\".\n\r\nМей ще отправи остро предупреждение за заплахата, която правителството на руския президент Владимир Путин представлява за цяла Европаq на вечеря с другите европейски лидери на срещата в Брюксел, съобщи високопоставен британски представител.\n\r\n\"Руското предизвикателство ще се запази и през идните години\", се казва в откъси от предстоящата реч на Мей пред лидерите, публикувани от нейната канцелария.\n\r\nБританската премиерка се надява да убеди европейските си колеги да покажат солидарност, като засилят критиките към Путин, за да гарантира, че те ще обвинят Русия изрично и ще предприемат действия.\n\r\nСпоред британски представители светът - включително ЕС - трябва да покаже на Русия, че първото използване на нервнопаралитично вещество на територията на Европа след Втората световна война няма да остане безнаказано. Един от вариантите, обсъждан от Великобритания и нейните съюзници, е голяма вълна от прогонване на руски дипломати.\n\r\nРусия отрича да стои зад нападението с нервнопаралитичен газ. САЩ, Франция и Германия са сред страните, които подкрепиха публично британските заключения за вината на Москва.\n\r\nВеликобритания поддържа постоянен контакт със скептични страни като Гърция, опитвайки се да ги убеди в доказателствата срещу Путин, съобщават източниците на Блумбърг.\n\r\n\"Случаят Скрипал може да накара страните, които остават в ЕС, да обмислят дали са подготвени за заплахата, която представлява Русия\", заяви Рахман в имейл, получен вчера от Блумбърг. \"Главното препятствие пред по-твърда реакция е присъствието на приятелски към Русия страни, а не Brexit. Въпреки това Brexit-ът затрудни усилията на Великобритания да преодолее тази съпротива и да накара останалите 27 страни от ЕС да се постараят повече\".\n\r\nВеликобритания заявява, че няма никакви съмнения, че използваният при нападението нервнопаралитично вещество е от типа, известен като \"Новичок\", който се произвежда в Русия. Британски представители съобщават, че е възможно самият Путин да е разпоредил опита за убийство на Скрипал, който е работил като двоен агент на британското разузнаване.\n\r\nБританските следователи вече знаят какъв точно вид нервнопаралитично вещество от типа \"Новичок\" е било използвано, както и къде точно в Русия е било произведено.\n\r\nВ отговор Мей изготви пакет от мерки. Те включват замразяване на активи на руската държава \"навсякъде, където имаме доказателства, че те може да бъдат използвани за застрашаване на живота или собствеността на британски граждани или жители\". \n\r\nПолицията ще предприеме и мерки срещу \"корумпираните елити\", защото във Великобритания \"няма място за тези хора, нито за парите им\", заяви миналата седмица премиерката пред парламента.\n\r\nКато ответна мярка Путин прогони 23 британски дипломати от Русия. Засега Мей не е отговорила официално на това, но нейни представители подготвиха пакет от мерки за засилване на натиска над Кремъл.\n\r\nКанцеларията на Мей смята, че прогонването на 23-та руски шпиони на практика ще сложи край на способностите на Путин за шпионаж във Великобритания. Ако британското разузнаване открие други руски тайни агенти, те също ще бъдат прогонени.\n\r\nНа вечерята на срещата на върха Мей ще заяви, че Русия е стратегически противник, не стратегически партньор и ще каже, че тя представлява дългосрочна заплаха за националната сигурност на всички страни от ЕС. Така се е случило, че атаката е извършена във Великобритания, но тя можеше да се случи в която и да е европейска страна, ще заяви премиерката, според британски представител.\n\r\n\"Като европейска демокрация Великобритания ще застане рамо до рамо с ЕС и с НАТО, за да посрещнем тези заплахи заедно. Заедно ще успеем\", ще каже Тереза Мей на колегите си. \r\n/БТА/\r\n ", "date": "2018.03.22", "title": "Лондон убеждава ЕС: Да се пазим от Русия, противник е!"}
