{"url": "https://www.dnes.bg/business/2018/04/25/cenata-na-petrola-razduta-zaradi-situaciiata-v-blizkiia-iztok.374647", "text": "Един от факторите, които влияят върху поскъпването или поевтиняването на петрола, е позицията на лидери като президента на САЩ Доналд Тръмп.  Това каза анализаторът Преслав Райков в ефира на\r\n\r\r\n                    \r\n                    Според Райков цената на петрола в настоящето е доста раздута над реалната основно заради ситуацията в Близкия Изток. Той обясни, че цената на петрола скача при конфликт в Близкия Изток, защото това би довело до прекъсване в добивите, военна ситуация, военна интервенция. Цената на петрола сорт \"Брент\" премина границата от 75 долара вчера. Тази граница не беше достигана от 2014 г. - годината, в която той се срина от почти 120 долара до 45 долара, поясни Райков.\r\n\r\nАнализаторът подчерта, че основно геополитиката ръководи цената и се обоснова с думите:\r\n\r\nПовече за ситуацията във Венецуела и други интересни теми вижте във", "date": "2018.04.25", "title": "Цената на петрола раздута заради ситуацията в Близкия Изток"}
{"url": "https://www.dnes.bg/stranata/2018/04/25/lekari-v-lovech-na-protest-zaplatite-im-pak-se-baviat.374706", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНад 100 медици от ловешката болница излязоха на пореден протест. Причината е, че получават заплатите си с месеци закъснение. Медиците настояват за трайно решаване на проблемите на лечебното заведение.\n\n\r\nОт началото на годината ловешките медици не получават възнагражденията си. Вече шести месец лекарите работят без пари, а голяма част от тях са принудени да взимат заеми, за да оцеляват, съобщава Bulgaria ON AIR.\r\nСлед множество посещения на министри и зам.-министри, към момента за ловешката болница има изготвен оздравителен план, който обещава стабилизиране и излизане от финансовата криза. Медиците обаче се съмняват, че това ще се случи.\r\nОказва се обаче, че и към днешна дата има запор върху сметки, което създава напрежение и несигурност сред персонала.\r\n ", "date": "2018.04.25", "title": "Лекари в Ловеч на протест. Заплатите им пак се бавят"}
{"url": "https://www.dnes.bg/eu/2018/04/25/mladejkiiat-forum-u-nas-proval-smiatat-ot-bsp.374712", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Представители на Европейския младежки форум са изразили възмущение от начина, по който българското председателство на Съвета на ЕС е организирало спонсорираната от ЕС Младежка европейска конференция, която се проведе в София миналата седмица. На събитието са участвали около 250 души от над 40 държави.\n\r\nСпоред секретаря на младежката организация на БСП Мина Кутева на форума е липсвал диалог между властта и участниците.\n\n\n\n\r\n\"Хора от цяла Европа дойдоха, за да се проведе един конструктивен диалог. Това, което се видя след конференцията е, че диалог е липсвал. Младите са били там, за да бъдат зрители и слушатели\", категорична е социалистката в \"Денят ON AIR\".\r\n                    \r\n                    \r\nПо думите ѝ от тази зле организирана конференция трябва да си вземем поуки и да структурираме по-добра младежка политика в бъдеще.\n\r\n\"Ние сме конструктивна опозиция. Видяхме упреците на Младежката европейска организация, а според нея е имало много малко панели за диалог. Не мисля, че това е някакъв тип завист към успеха на председателството. Това ни излага пред Европа, ние сега сме известни с Международната конференция и с това, че се е провалила\", обясни Кутева пред.\n\r\nТя е на мнение, че всеки млад човек ходи по заведения, барове и дискотеки, но е проблемното в случая е, че това празненство се организира с европейски средства.\n\r\n\"Трябва да слушаме младите хора, защото те могат да бъдат експертите за бъдещите политики на държавата. Младите не сме само бъдещето, ние сме и настоящето. Ние ще останем в България, когато бъдем чути за липсата на качествено образование, липса на разбиране от работодателите и много други\", уточни още тя.\n\r\n ", "date": "2018.04.25", "title": "Младежкият форум у нас - провал, смятат от БСП"}
{"url": "https://www.dnes.bg/notifikacii/2018/04/25/ubiecyt-ot-toronto-vylk-edinak-koito-mrazi-jenite.374703", "text": "При атентата в Торонто са били прегазени най-вече жени, става ясно от съобщение на тамошната полиция. По думите на главния следовател Греъм Гибсън, убитите жени са на възраст между 20 и 80 години. А непосредствено преди деянието си 25-годишният убиец Алек Минасян е написал нещо като кодиран коментар в социалните мрежи, в който изразява възхищението си от Елиът Роджър, гражданин на САЩ.\r\n През 2014 година 22-годишният Роджър уби в Калифорния шестима души и се самоуби. Преди това беше изразил огорчението си от факта, че все още е девствен и че жените не му обръщат внимание.\n\r\nПолицията в Торонто съобщава още, че във Facebook Алек М. публикувал информация за дискусионни форуми в интернет, в които мъже обругават жените.\n\n\n\n\r\nВ понеделник Алек М. насочи с висока скорост един нает от него ван към тротоара на оживена улица в Торонто, в резултат на което бяха убити 10 души и ранени 14. Някои от пострадалите все още са с опасност за живота.\n\r\nИзвършителят беше арестуван и вече му е повдигнато обвинение за десет убийства и 13 опита за убийство. Това съобщи говорител на съда, пред който беше изправен обвиняемият – с ръце в белезници и в бяло затворническо облекло. Според медиите, Алек М. изглеждал съвършено безчувствен.\n\r\nОбвиняемият няма предишни присъди и навярно е действал сам. Няколко телевизионни канала се позовават на правоприлагащите органи с новината, че Алек М. вероятно е душевно болен. Медиите съобщават още, че според негови някогашни съученици и състуденти той бил затворен единак.\n\r\nКметът на Торонто Джон Тори заяви, че разследващите ще направят всичко възможно, за да изяснят причините за деянието. \n\r\n\"Това е най-малкото, което дължим на хората, станали жертва на нападението\", каза той, цитиран от \"\".\n\r\nКметът недоумява как може да бъде извършено подобно деяние.\n\r\nПремиерът на страната Джъстин Трюдо благодари на хората, включили се в спешната помощна операция. Трюдо нарече деянието \"безсмислено нападение и ужасяваща трагедия\". Своите съболезнования към близките на загиналите изказаха президентът на САЩ Доналд Тръмп и председателят на Еврокомисията Жан-Клод Юнкер.\r\n \r\n", "date": "2018.04.25", "title": "Убиецът от Торонто: Вълк единак, който мрази жените?"}
{"url": "https://www.dnes.bg/politika/2018/04/25/kmetyt-na-sozopol-ne-shte-tishinata-na-simeonov.374708", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Кметът на Созопол Панайот Рейзи се обяви против законопроекта, целящ пълната забрана за вдигане на шум след 23 часа вечерта. Той предложи проблемът да се разрешава по места и инициира обща позиция на градоначалниците до вицепремиера Валери Симеонов.\n\n\n\n\r\nНа една от крайбрежните алеи в Созопол има десетки ресторанти. Ако бъдат приети промените в Закона за шума след 23 часа вечерта, край морето трябва да е тихо. Собствениците на заведения смятат, че забраната за музика в този ранен час ще убие бизнеса, предава .\r\n                    \r\n                    \r\nСпоред тях трябва да се подходи много внимателно към темата за шума в тези морски градчета, за които сезонът е само три месеца.\n\r\nСпоред кмета на Созопол не може правилата да се сменят и то без да е поискано мнението на кметовете по места.\n\r\nПредстои Законът за шума да влезе за разглеждане в пленарната зала. Дали промените ще станат факт преди летния сезон - предстои да разберем.\n\r\n\r\n ", "date": "2018.04.25", "title": "Кметът на Созопол не ще \"тишината\" на Симеонов"}
{"url": "https://www.dnes.bg/notifikacii/2018/04/25/trymp-povishi-kim-ot-malkiia-chovek-raketa-v-mnogo-pochten.374673", "text": "Президентът Доналд Тръмп каза вчера, че Ким Чен Ун иска историческа среща с високи залози колкото е възможно по-скоро и изказа мнението, че севернокорейският диктатор е \"много отворен\" и \"много почтен\" - доста различна оценка за лидер, когото той по-рано заклеймяваше като \"Малкия човек ракета\".\n\r\nСъединените щати и Северна Корея договарят среща на върха между Тръмп и Ким, която да се проведе през май или юни с цел постигане на сделка за ядрената програма на Пхенян. Тръмп, който възприема решително оптимистичен тон във връзка със ситуацията през последните дни, каза вчера, че Съединените щати и Северна Корея водят \"добри дискусии\", пише Асошиейтед прес.\r\n\"Директно ни се се казва, че те биха желали срещата да се състои колкото е възможно по-скоро. Смятаме, че това е голямо нещо за света\", заяви Тръмп в Белия дом редом до френския президент Еманюел Макрон. \"Ким Чен Ун наистина е много отворен и, мисля, много почтен, съдейки по всичко, което виждаме.\"\n\r\nТръмп предупреди, че Северна Корея не е изпълнявала предишните си обещания, но похвали твърдите стъпки на своето правителство, включително санкциите и организирането на натиск от международните съюзници, като имащи заслуга за това Пхенян да бъде принуден да преговаря. Той отново намекна, че ще \"напусне масата\", ако преговорите не бъдат продуктивни или ако Северна Корея не действа добросъвестно.\n\r\n\"Ще видим докъде ще стигне всичко това\", каза президентът. \"То може да бъде чудесно, а може и да не бъде\".\n\r\nТръмп направи тези коментарите дни след поредица от севернокорейски ходове, които Белият дом побърза да изтъкне като признаци, че усилията му за оказване на принуда работят. В събота Северна Корея обяви, че ще затвори свой обект за ядрени изпитания и ще прекрати ядрените опити и изпитанията на междуконтинентални балистични ракети - ход, приветстван от Тръмп като \"голям напредък\".\n\r\nСеверът обаче не стигна дотам да намекне, че ще се откаже от ядрените си оръжия, както загатна Тръмп в изявление в Тwitter през уикенда, или ще намали своето производство на ракети и свързани с тях компоненти. Когато вчера беше притиснат да каже какво има предвид под целта за \"денуклеаризация\", Тръмп заяви: \"Това значи те да се отърват от своите ядрени оръжия. Много просто.\"\n\r\n\"За мен би било лесно да сключа проста сделка и да обявя победа. Не искам да правя това\", каза президентът.\n\r\nТази седмица южнокорейският президент Мун Дже Ин, който е съюзник на САЩ, и Ким ще имат среща на върха в демилитаризираната зона между двете Кореи, която може да подготви почвата за планираната среща на Тръмп със севернокорейския диктатор. Лидерите на САЩ и Северна Корея никога не са се срещали през шестте десетилетия на враждебност след Корейската война.\n\r\nТочната дата и място на възможната среща на върха не са определени.\n\r\nПрессекретарят на Белия дом Сара Хъкаби Сандърс каза в понеделник, че целта на САЩ е пълната денуклеаризация на Корейския полуостров. Когато беше попитана дали президентът е готов да приеме нещо по-малко от тази цел преди отмяна на санкциите или иска да действа постепенно, тя каза пред репортери: \"Със сигурност няма да има отмяна на санкциите, докато не видим конкретни действия към денуклеаризация от страна на Северна Корея.\"\n\r\nМиналата година САЩ прокараха в Съвета за сигурност на ООН най-суровите международни санкции досега срещу Северна Корея в отговор на три изстрелвания на ракети с голям обсег и най-мощния й взрив при ядрен опит до момента.\r\nПравителството на Тръмп допълни тези ограничения с едностранни американски санкции срещу фирми, извършвали незаконна търговия със Севера.\n\r\nТази година Ким направи завой от конфронтация към дипломация и според Южна Корея и Китай изразява ангажимент за денуклеаризация. Все още не е сигурно какво иска той в замяна.\n\r\nПохвалите, отправени вчера от Тръмп към Ким, рязко контрастират с предишната му войнствена реторика към севернокорейския лидер. Преди да го нарече \"Малкия човек ракета\" от трибуната на ООН миналата есен, Тръмп заплашваше да изсипе \"огън и жупел\" върху Северна Корея и се присмя на Ким, че собственото му ядрено \"копче\" е по-голямо от това в Пхенян.\n\r\nПо-късно вчера Тръмп заобиколи въпрос защо използва думата \"почтен\" спрямо Ким, който е обвиняван, че подлага на глад своя народ, екзекутира политическите си противници и е заповядал убийството на свой роднина.\r\n/БТА/", "date": "2018.04.25", "title": "Тръмп повиши Ким от \"малкия човек ракета\" в \"много почтен\""}
{"url": "https://www.dnes.bg/politika/2018/04/25/sdelkata-za-chez-ne-e-prikliuchila-kevr-moje-da-se-namesi.374713", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Сделката за продажбата на ЧЕЗ все още не е приключила. Ако бъдат приети предложените от групата на \"Обединени патриоти\" промени в Закона за енергетиката, според които КЕВР да може да проверява и да се произнася при продажба на енергийни компании, то това ще може да стане и по тази сделка. Това е мнението на депутатът от ОП Александър Сабанов.\n\n\n\r\n\"Тогава КЕВР ще може да влезе и да научи доста факти и обстоятелства, включително и относно тръжната процедура\", заяви той в студиото на \"Денят ON AIR\".\n\r\nПромените предстои да бъдат гласувани утре, а Сабанов каза, че се надява ГЕРБ да подкрепят предложението.\r\n                    \r\n                    \r\n\"От известно време ги наблюдаваме как се заиграват с ДПС. Нещо, което нито ни е приятно, нито ще го търпим\", заяви народният представител пред .\n\r\nАлександър Сабанов подчерта, че ГЕРБ и ДПС се притесняват от предложените промени в енергийното законодателство, но не знае защо. Той обвини водещата партия в управляващата коалиция в липса на диалог и неспазване на обещания.\n\r\n\r\n ", "date": "2018.04.25", "title": "Сделката за ЧЕЗ не е приключила, КЕВР може да се намеси"}
{"url": "https://www.dnes.bg/sofia/2018/04/25/okolo-30-zadyrjani-sled-derbito-levski-cska.374715", "text": "Близо 30 души са били задържани преди и след вечното дерби тази вечер. След срещата група фенове счупиха стъкло на автобус на градския транспорт в близост до НДК, съобщава Нова тв. \n\n\r\nВ изнервен полуфинален мач Левски и ЦСКА завършиха наравно - 2:2, а сини те отиват на финал.Мачът премина без сериозни инциденти при драконовски мерки за сигурност.\r\n \r\nЗа първи път видяхме в действие новите камери за видеонаблюдение, с които служителите на реда имат визуален достъп до всеки фен по трибуните и около стадиона.\r\nИ преди, и след мача полицията беше на всеки ъгъл в центъра на София. Този път вечното дерби започна без традиционното шествие на агитките.\r\nОще сутринта полицията предупреди, че няма да допусне организирано придвижването на запалянковци, както и събирането на големи групи фенове.", "date": "2018.04.25", "title": "Около 30 задържани след дербито Левски-ЦСКА"}
{"url": "https://www.dnes.bg/stranata/2018/04/25/razbiti-steni-izbiti-vrati-no-kakvo-stava-pri-trus.374710", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Всяко събаряне на стени или избиване на врати прави сградите по-лабилни при земетресение. Това е опасно, каза Рашид Рашид от проекта \"Визия за София\".\r\nМасовото остъкляване на терасите също крие рискове. Балконите стават много тежки и е възможно конструкциите да не издържат.\r\nКонструкторът инж. Димитър Куманов обясни пред , че сградите у нас са построени по начин, по който да издържат на земен трус, какъвто може да се очаква в България. Ако при събаряне на стена се засегне ключова част от конструкцията, това може да е изключително фатално.\r\nКуманов посъветва всеки, който възнамерява да купува апартамент да провери какво е записано в паспорта на сградата.", "date": "2018.04.25", "title": "Разбити стени, избити врати, но какво става при трус?"}
{"url": "https://www.dnes.bg/mish-mash/2018/04/25/sigurni-priznaci-che-vi-puka-kakvo-misliat-okolnite.374701", "text": "Ако се колебаете преди да публикувате нещо в социалните медии, защото се страхувате от това, което хората ще си кажат, ако се въздържате да носите косата си по определен начин, защото се страхувате, че вашите приятели или родители може да ви критикуват, вероятно сте от хората, на които им пука твърде много за чуждото мнение.\r\nПрекалено много хора така и никога не смеят да живеят според своите лични убеждения, защото са ужасени от това, което другите могат да си помислят за тях. Обърнете внимание на следните знаци, които ще ви покажат дали не сте от тези личности, които харчат твърде много енергия в тревоги за това какво е чуждото мнение за тях.\r\n\r\r\n                    \r\n                    Ако предпочитате да ядете сандвич с лютеница и сирене за вечеря, а публикувате снимка на страхотна салата Цезар в Instagram, защото искате одобрение от вашите познати, то вие определено спестявате истината за себе си. В случай, че внимателно обмисляте всичко, което публикувате онлайн, независимо дали става въпрос за история или коментар, то вие твърде много се интересувате как изглеждате в очите на другите. Стараете се да изглеждате максимално готино, пред хората, които познавате.\r\nЗапитайте се защо го правите: дали се страхувате, че хората ще ви съдят за избора ви и/или начина ви на живот или просто имате нужда от одобрението на другите.\r\n\r\nДа приемем, че сте сред група от колеги и всички хвалят нещо актуално напоследък, например здравословните семена чиа, като всички твърдят, че ги обичат и ги консумират редовно. Вие обаче изобщо не можете да ги понесете в устата си, но си замълчавате, в името на това да не им опонирате или пък се преструвате, че също ги харесвате. Ако многократно се намирате в ситуации, в които трябва да се преструвате, че не сте такива каквито сте, за да бъдете приети от хората около вас, може би е време да преоцените вашето поведение или минимум кръга си от приятели.\r\nКои са останалите признаци четете на ", "date": "2018.04.25", "title": "Сигурни признаци, че ви пука какво мислят околните"}
{"url": "https://www.dnes.bg/index/2018/04/25/a-borbata-s-celulita-e-bezmilostno-jestoka.374671", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nУвиснала кожа, стрии по тялото и лунен пейзаж по бедрата. Вечната борба на дамите с несъвършенствата – лосиони, кремове..., но сякаш нищо не помага.\r\nСправянето с най-големия враг на жените изглежда непосилно. Можем ли да се справим – съветите на специалиста по ерготерапия Димитър Костуранов в предаването \"\" по \r\nИма ли вариант да поддържаме форма? Какво трябва да се направи и може ли ефектът да бъде по-дълготраен?\r\n\"Комбинацията от правилно хранене и активен режим е задължителна, за да изглеждаме добре. След това идват процедурите, които вече действат локално. Това, което показва практиката ми, е, че ултразвуковите и радиочестнотните вълни оказват много добър ефект\", коментира Костуранов.", "date": "2018.04.25", "title": "А борбата (с целулита) е безмилостно жестока..."}
{"url": "https://www.dnes.bg/notifikacii/2018/04/25/levski-se-klasira-za-finala-za-kupata-na-bylgariia.374711", "text": "\n Левски се класира за финала за Купата на България, след като завърши 2:2 с ЦСКА в реванша и с общ резултат 4:2 стигна до последното стъпало в турнира, предаде Gol.bg.\n\r\nВ поредния епизод от дербито футболистите на треньора Делио Роси надделяха, макар че останаха с човек по-малко още в 29-ата минута, след като Хали Тиам бе изгонен за грубо нарушение срещу Фернандо Каранга.\n\r\nЖорди Гомес и Сержиу Буш бяха точни за \"сините\", а Хеан Бланко и Роланд Алберг се разписаха за символичните гости в този мач. Така Левски ще се изправи срещу Славия на 9 май.\n\r\nОще във 2-ата минута символичните домакини можеха да открият резултата. Иван Горанов отправи остро центриране отляво. Стойчо Атанасов отклони топката, тя се удари в гредата и излезе в корнер.\n\r\nВ 6-ата минута Левски поведе в резултата. Жорди Гомес се оказа на правилното място в правилното време и избита топка стигна до него. Испанецът отправи страхотен изстрел от границата на наказателното поле, който не остави шансове на Витаутас Черниаускас.\n\r\nВ 16-ата минута Фернандо Каранга получи топката в опасна близост до вратата на Левски. Ударът на бразилеца обаче се оказа прекалено прекалено слаб и Божидар Митрев улови с лекота.\n\r\nВ 19-ата минута Серджиу Буш се пребори за висока топка пред дъгата на пеналтерията и подаде към Паулиньо, побърза да шутира от около 12-13 метра. Топката обаче мина много над целта.\n\r\nВ 29-ата минута \"сините\" останаха с човек по-малко. Хали Тиам влезе безразсъдно в краката на Фернандо Каранга и напусна преждевременно мача. Минути по-късно последствията от нарушението се оказаха сериозни и бразилският нападател бе заменен принудително.\n\r\nВ последните минути на първото полувреме \"червените\" се възползваха от численото си превъзходство и натикаха футболистите на Левски в собствената им половина, но до попадение така и не се стигна.\n\r\nПрез втората част символичните гости продължиха да търсят гола. Въпреки сериозния натиск на \"червените\" Габриел Обертан се възползва от грешка на Жеферсон и се оказа очи в очи с Черниаускас. Французинът обаче не успя да насочи добре топката и тя излезе в аут.\n\r\nВ 57-ата минута логичното се случи. Хеан Бланко се възползва от неубедителна намеса на Божидар Митрев и прати топката във вратата, връщайки надеждите на ЦСКА.\n\r\nВ 61-ата минута Рафаел Енрике прати топката във вратата, но голът му бе отменен, тъй като футболистът е бил в положение на засада. Повторенията обаче показаха, че положението е доста спорно.\n\r\nВ 64-ата минута Сержиу Буш даде отново аванс на Левски. Румънецът бе изведен по пекрасен начин от Паулиньо и без да се поколебае прати топката във вратата - 2:1.\n\r\nПоследваха минути, в които двата отбора намалиха темпото, нарушенията се увеличиха, а треньорите направиха своите смени.\n\r\nВ 82-ата минута футболистите на ЦСКА не се отказаха от търсенето на попадения. Капитанът на \"сините\" Божидар Митрев отново сбърка фатално при едно центриране и поднесе топката на тепсия за Роланд Алберг, който на празна врата направи 2:2.\r\nОще спортни новини четете в ", "date": "2018.04.25", "title": "Левски се класира за финала за Купата на България"}
{"url": "https://www.dnes.bg/blizak-iztok/2018/04/25/izgledite-za-goliama-voina-v-blizkiia-iztok-golemi-zaradi-rusiia.374665", "text": "Изгледите за по-широка война, в която Израел да се изправи срещу Иран, Хизбула и шиитските милиции в Сирия и Ливан, са все по-големи, благодарение на Русия. Руснаците са тези, които \"изобличиха\" нападението на Израел на 9 април срещу иранската база Т-4 в Централна Сирия.\n\r\nПрактиката на Израел е да поразява в Сирия мишени, които са свързани, наред с други неща, с пренасянето на нови оръжия от Иран за Хизбула, но никога да не признава за ударите си. Докато израелците не казваха нищо публично, иранците и Хизбула нямаше нужда да отвръщат на ударите, за да избегнат унижение. \n\r\nНо тъй като загубиха поне седем войници от елитното звено \"Кудс\" при израелската атака, а руснаците обявиха израелците за виновни, иранците нямаше как да потулят нещата. Сега медиите им отразяват напоително не само атаката, но и изявленията на високопоставени държавници като Али Акбар Велаяти, че Иран ще отвърне на удара, пише Денис Рос, в. \"Уолстрийт джърнъл\".\r\n                    \r\n                    \r\nЗащо руснаците изобличиха израелците? Две причини: първо, в базата има и руски военни и въпреки че израелците удрят с голяма прецизност, бомбардировката бе в непосредствена близост до руските сили. Владимир Путин реши да покаже на израелците, че това е неприемливо. \n\r\nВторо, израелската атака бе извършена, след като Башар Асад използва химически оръжия в Дума, а Путин искаше да се разбере, че това не е американски удар. Той е алергичен към всичко, което подсказва, че американската мощ може да диктува събитията в Сирия. Русия е арбитърът.\n\r\nАко не друго, то ограничената военна акция на американци, британци и французи срещу три обекта в Сирия, свързани с производството на химически оръжия, поне доказа гледната точка на Путин. Ударите с нищо не отслабиха Асад във военно отношение, за да променят баланса на силите в Сирия или да засегнат руските или иранските позиции в страната. \n\r\nТрите западни страни внимателно избегнаха обекти, намиращи се близо до руските или иранските сили, след като Русия заплаши да противодейства на всяко подобно нападение. Това на практика показа, че руските мерки за възпиране подействаха на правителството на Тръмп.\n\r\nЗаявената от Тръмп решимост да изтегли американските войски от Сирия и да остави \"други да се погрижат за нея\" несъмнено окуражи Русия и Иран и бе послание към израелците, че са сами. Може би отговорът на иранците към израелците ще бъде премерен; в края на краищата те все още укрепват присъствието си в Сирия и трябва да се справят с продължаващия бунт. Това предполага иранският отговор - било директен срещу Израел или срещу мека еврейска цел извън Израел - да бъде толкова ограничен, че след това Израел също да ограничи отговора си. Това предполага много неща, включително че иранците и израелците разчитат добре сигналите си. Възможността за грешка в изчисленията е голяма.\n\r\nДори сегашната ситуация да бъде овладяна, Иран и Израел са на път да се сблъскат. Иран е решен да изгради широка военна инфраструктура за себе си и за марионетките си в Сирия и да отвори нов фронт срещу Израел. Израел е също толкова решен да попречи на Иран да създаде в Сирия еквивалент на заплахата, идваща от Ливан, в лицето на Хизбула.\n\r\nОще един фактор засилва риска от ескалация. Иранската решимост да изгради сирийски фронт срещу Израел е отражение на убеждението, че ислямската република ще спечели асиметрично преимущество пред еврейската държава. Чрез Хизбула, която има над 120 000 ракети, Иран може да застраши Израел от териториите на Ливан и Сирия, докато Израел е ограничен във възможностите си да заплаши Иран пряко или поне така, изглежда, си мислят иранците.\n\r\nНе е обаче заложено в гените на Израел да приеме ситуация, в която Иран си мисли, че може да му обяви безнаказано война. Ако към Израел полетят 1000-2000 ракети дневно във война, в която иранците дърпат конците, той ще удари в Иран мишени, от които много ще заболи, например иранските петролни кладенци и рафинерии. Как ще отговори Иран? Ракетите на Хизбула вече ще са увеличили до възможно най-голяма степен причинените от Иран щети върху Израел. Ако иранските петролни обекти бъдат атакувани, ще позволи ли Техеран да бъдат оставени непокътнати саудитските петролни обекти?\n\r\nРаботата е там, че е твърде лесно да се предвиди как може да започне евентуална война между Израел и Иран, но не и как ще приключи. Правителството на Тръмп може да иска да изведе американските части от Сирия, но ако САЩ се отдръпнат, това ще увеличи опасността от регионална война.\n\r\nСега има нужда от американско възпиране. Путин трябва да разбере, че САЩ няма да стоят със скръстени ръце и да чакат иранската експанзия в Сирия да разпали война с Израел. Той може да предприеме действия за възпиране на разширяването на иранското присъствие и това на шиитските милиции. Ако ли не, това ще бъде сторено от Америка, която ще използва военновъздушните си сили.\n\r\nТръмп очевидно не се интересува от Сирия. Но също така той няма интерес от по-широкообхватна регионална война, която може да въвлече Америка и да навреди на световната икономика. Сега не е моментът нещата да се водят задкулисно. \r\n/БТА/\r\n ", "date": "2018.04.25", "title": "Изгледите за голяма война в Близкия изток? Големи заради Русия!"}
{"url": "https://www.dnes.bg/health/2018/04/25/mioma-na-matkata-kakvo-predstavliava-hormonalnoto-lechenie.374629", "text": "Голяма част от маточните миоми не предизвикват симптоми и затова не се нуждаят от лечение. Все пак, от 20% до 50% водят до клинично значини признаци като абнормално маточно кървене, анемия с дефицит на желязо, тумороподобни симптоми или репродуктивни проблеми. В тази случаи може да се наложи да се приложи терапия. Лечението бива консервативно, хирургично или комбинация от двете. \r\nОралните контрацептиви са вид консервативно лечение на маточните миоми, като намаляват маточното кървене за кратък период от време и могат да предпазят от развитието на нови възли при жени, които все още не са навлезнали в менопаузата.\r\n \r\nЕстрогеновата стимулация на естрогеновите и прогестероновите рецептори по време на фоликуларната фаза (първата фаза на менструалния цикъл) се последва от прогестерон индуцирано клетъчно делене по време на лутеалната фаза (втората фаза). Затова терапията с орални контрацептиви при миоми с маточнo кървене имат за цел да регулрира и двата хормона. \r\n \r\nПри орална хормонална контрацептивна терапия може да се използват прогестини в ниски дози. Друг начин на приложение е вътрематочната спирала с левоноргестрел. Локалното приложение на прогестин намалява маточното кръвотечение и намалява размера на маточните възли.\r\n \r\n\r\n \r\n \r\n ", "date": "2018.04.25", "title": "Миома на матката. Какво представлява хормоналното лечение?"}
{"url": "https://www.dnes.bg/eu/2018/04/25/ne-shamar-za-bg-a-most-mejdu-mladite-bil-mladejkiia-forum.374709", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         През миналата седмица в НДК се проведе конференция, организирана от Министерството на младежта и спорта в рамките на европредседателството ни, на която да се бистрят проблемите на младите хора. На нея са участвали около 250 човека от 40 страни.\n\n\n\r\nЧаст от младежите участници в конференцията обаче останаха крайно недоволни от различни организационни недоразумения, като например от безплатния алкохол и танцьорките в бара на партито след конференцията.\n\r\nТова даде повод на опозицията за атака срещу управляващите. Петър Младенов, началник дирекция \"Младежки политики\" към Министерство на младежта и спорта обаче определи провелия се форум, като изключително успешен, защото е постигнат конкретен резултат.\r\n                    \r\n                    \r\n\"Този конкретен резултат е първите в Европа Европейски младежки цели. Те бяха изцяло създадени именно от работата по време на конференцията\", заяви Петър Младенов в ефира на \"Денят ON AIR\".\n\r\nПо думите му целите са 11 и те ще послужат, като препоръка за Европейската комисия. Младенов каза също, че по време на тази конференция се е получил мост между младите хора и тези, които взимат решенията.\n\r\nНачалникът на дирекция \"Младежки политики\" обясни, че изместването на фокуса е целенасочено и се прави, за да се хвърли сянка върху успехите на форума.\n\r\n\"Тази свършена работа ще има отражение не само на сегашните поколения, тя ще има отражения и на следващите\", категоричен беше той пред Bulgaria ON AIR.\n\r\nПетър Младенов се обяви още за младежка политика, която да е надпартийна, защото политизирането на темата не води до нищо добро за младите хора.\n\r\nПрез миналата седмица в НДК се проведе конференция, организирана от Министерството на младежта и спорта в рамките на европредседателството ни, на която да се бистрят проблемите на младите хора. На нея са участвали около 250 човека от 40 страни.\n\r\nЧаст от младежите участници в конференцията обаче останаха крайно недоволни от различни организационни недоразумения, като например от безплатния алкохол и танцьорките в бара на партито след конференцията.\n\r\nТова даде повод на опозицията за атака срещу управляващите. Петър Младенов, началник дирекция \"Младежки политики\" към Министерство на младежта и спорта обаче определи провелия се форум, като изключително успешен, защото е постигнат конкретен резултат.\n\r\n\"Този конкретен резултат е първите в Европа Европейски младежки цели. Те бяха изцяло създадени именно от работата по време на конференцията\", заяви Петър Младенов в ефира на \"Денят ON AIR\".\n\r\nПо думите му целите са 11 и те ще послужат, като препоръка за Европейската комисия. Младенов каза също, че по време на тази конференция се е получил мост между младите хора и тези, които взимат решенията.\n\r\nНачалникът на дирекция \"Младежки политики\" обясни, че изместването на фокуса е целенасочено и се прави, за да се хвърли сянка върху успехите на форума.\n\r\n\"Тази свършена работа ще има отражение не само на сегашните поколения, тя ще има отражения и на следващите\", категоричен беше той пред .\n\r\nПетър Младенов се обяви още за младежка политика, която да е надпартийна, защото политизирането на темата не води до нищо добро за младите хора.\n\r\n\n\r\n ", "date": "2018.04.25", "title": "Не шамар за BG, а мост между младите бил младежкия форум"}
{"url": "https://www.dnes.bg/eu/2018/04/25/evropa-se-zakanva-na-izmamite-sys-stari-koli.374660", "text": "Транспортната комисия в Европейския парламент поиска днес да се сложи край на измамите със стари автомобили. Евродепутатите настояват за въвеждането на европейско законодателство, което да обезсмисли широко прилаганата практика за пренавиване на километражите на автомобилите.\n\r\nСредно в ЕС всяка втора кола втора ръка се продава с нередовен километраж, но цифрата е много по-висока в Източна Европа, която е основният потребител на стари автомобили, камиони и автобуси. По някои данни в Полша, където се търгуват най-много коли от този тип, измамите са около 90 на сто.\n\r\nСпоред евродепутатите проблемът има лесно решение, което вече работи успешно в Белгия и Холандия. Там освен различни технически данни всеки път, когато колата влезе в сервиз или преминава технически преглед, се събира информация и за изминатите километри. Тя се събира в национална база данни, която се контролира от властите. Така, когато собственикът реши да се раздели с автомобила си, купувачът може да получи извадка от данните на километража и да се убеди дали е имало външна намеса в неговите показатели. По този начин измамите са паднали до 0,24%, сочи проучване на пазара на стари коли в Европа.\r\n                    \r\n                    \r\nЕвропарламентът настоява Еврокомисията, която единствена има право на законодателна инициатива в ЕС, да действа бързо, така че новата система за отчитане да може да бъде приета преди края на 2019 г.\n\r\nПоказанието на километража е вторият по важност фактор при купуване на кола на старо след цената и преди марката на автомобила, показва проучване на Европейската комисия. Всеки трети решава дали ще купи или не, водейки се от цифрите върху одометъра.\n\r\nПо данни на същото проучване в България годишно се внасят около 22 500 стари коли от други европейски държави. Процентът на измамите при препродажбата им варира между 20 и 80%.\n\r\nОсвен че искат да сложат край на измамите, инициаторите на резолюцията, която се подготвя за гласуване от Европарламента, смятат, че слагането на край на злоупотребите с километража ще намали и разходите на шофьорите на стари коли за тяхната поддръжка, защото те предварително ще са наясно какво купуват. Според тях разходите за въвеждането на новата система ще са незначителна част от парите, които сега се харчат за ремонти на \"изкуствено подмладени\" возила.\n\r\n\"Този вид измами са просто криминални и могат да застрашат живота на купувачите, както и да подложат на риск останалите участници в движението\", каза люксембургският евродепутат Георг Бах, който е един от инициаторите за промяната.\r\nЕвропарламентът е изготвил изследване по въпроса, от което става ясно, че около 6 на сто от катастрофите са пряко последствие от пренавити километражи.\r\n ", "date": "2018.04.25", "title": "Европа се заканва на измамите със стари коли"}
{"url": "https://www.dnes.bg/sport/2018/04/25/izkliuchitelni-merki-za-sigurnost-predi-macha-levski-cska.374705", "text": "\n Изключително засилени бяха мерките за сигурност преди дербито между Левски и ЦСКА. Над 1800 полицаи жандармеристи пазят реда на футболната среща.\r\nСтрогите мерки са след последния случай на агресия по време на мач, при който полицайка бе ранена и още се бори да възстанови зрението си. На всеки един фен се записват личните му данни. Проверка има не само на стадиона, а и из целия град, като се проверяват дори пристигащите футболни запалянковци на Централна гара, съобщава bTV.\r\nЧаст от хората дори са събувани, за да се види какво носят там. Не се чуват бомбички и пиратки, а  атмосферата е много спокойна.\r\nМачът започна в 18.30 часа на Стадион \"Васил Левски\".", "date": "2018.04.25", "title": "Изключителни мерки за сигурност преди мача Левски - ЦСКА"}
{"url": "https://www.dnes.bg/obshtestvo/2018/04/25/speshna-pomosht-bylgarskata-psihiatriia-e-v-klinichna-smyrt.374641", "text": "Последни сме в Европа по брой психиатри на глава от населението. В момента реално работещите специалисти у нас са 340, а за обслужване на болните в психиатрични центрове са необходими около 600 лекари. Информацията представи проф. Петър Маринов от Асоциацията на експертите по психично здраве.\n\r\nУ нас за психично здраве се заделят едва 2 процента от разходите в здравеопазването, които според лекарите са достатъчни единствено \"за поддържане на клиничната смърт, в която се намира българската психиатрия\".\n\r\nНеправителствени организации, съвместно с лекари, вече са изготвили декларация, в която настояват за спешни мерки за подобряване на състоянието на психиатрията ни.\r\n                    \r\n                    \r\nПроф. Петър Маринов обясни как се случва финансирането: \"Има няколко типа финансиране. България има 11 държавни психиатрични болници и 12 центрове за психично здраве. Двата вида здравни заведения се финансират по коренно различен начин. Центровете за психично здраве се финансират през брой преминал пациент. Това създава съответни възможности за оцеляване, може би на ръба на допустимото. Психиатричните болници се финансират по т. нар. исторически бюджет. Тоест, ако миналата година са дали една сума, тази година ще се даде същата. Или пък, ако директорът е много настойчив, много амбициозен, много енергичен може да получи някоя троха повече, но това не решава проблема. И системата на амбулаторно лечение на практика се изразява изключително и само в предписване на лекарства\".\n\r\nПо думите на професора няма \"никакви психосоциални интервенции, никакви нови форми като дневни центрове\". Те са символично нисък брой, посочи той. \n\r\n\"Защитените жилища също кретат вътре в дворовете на диспансери и болници. В този смисъл на финансирането ние така и не можем да достигнем до осъвременяване на количеството средства, които се отделят. Последните данни бяха, че два процента от общите разходи в здравеопазването са заделени са психично здраве. Тези два процента са крайно недостатъчни. Те не могат дори да служат за оцеляване. Те служат за поддържане на клиничната смърт, в която се намира психиатрията\", заключи проф. Маринов пред \"Дарик\".", "date": "2018.04.25", "title": "Спешна помощ! Българската психиатрия е в клинична смърт"}
{"url": "https://www.dnes.bg/mish-mash/2018/04/25/shediovri-na-prirodata-syzdadeni-po-sluchainost.374697", "text": "Изкуството може да се открие на всеки ъгъл.\r\nДокато много от нас го очакват от таланта и гениалността на хората, природата също има своя принос в това отношение, а резултатите могат да бъдат много по-добри, отколкото сме си представяли.\r\nСъбрани от Bored Panda, предстои да ви представим някои от най-невероятните произведения на изкуството, създадени от Майката природа.\r\nТези съвсем случайни шедьоври са родени от законите на физиката, гравитацията и танца на светлината, вятъра и цвета.\r\nМожете да разгледате невероятното изкуство на Природата, създадено по случайност, в галерията на ", "date": "2018.04.25", "title": "Шедьоври на природата, създадени по случайност"}
{"url": "https://www.dnes.bg/akoshtete-vqrvaite/2018/04/25/bliznachka-na-trymp-v-ispaniia-e.374683", "text": "Долорес Лейс Антело от испанското село Коста да Морте предизвика бурни реакции в социалните мрежи.\r\nПо-скоро снимка на жената, снимана за репортаж за щетите, които буря нанесла на земеделците от района, насочи вниманието към нея.\r\nЖурналистката Паула Васкес открила, че Долорес много прилича на президента на САЩ - Доналд Тръмп. На кадъра жената позира с мотика насред нива.\r\nСтатията за Долорес Антело се появи и в \"Нюзуик\", където се казва, че \"единият от тях е лидер на свободния свят и седи в Белия дом, а другият - живее скромно в испанската провинция, но те си приличат като близнаци, които са били разделени при раждането\".\r\nСамата Долорес няма интернет и разбрала за огромната си популярност от дъщеря си, предава БНР.\r\n ", "date": "2018.04.25", "title": "Близначка на Тръмп? В Испания е!"}
{"url": "https://www.dnes.bg/obshtestvo/2018/04/25/petkova-izslusha-nedovolni-ot-smetkite-za-parno-razchitame-na-pomoshtta-vi.374677", "text": "Протестиращи срещу сметките за парно ще участват в работна група за промени, свързани с топлоснабдяването.\r\nДнес енергийният министър Теменужка Петкова се срещна с недоволни граждани, получили високи сметки от \"Топлофикация-София\" в края на отоплителния сезон.\n\n\r\nВ срещата участва и заместник-министърът на енергетиката Красимир Първанов, съобщиха от министерството.\r\nОказа се, че през март много софиянци са получили двойни сметки спрямо същия месец на миналата година. Десетки жалби за това са получени при омбудсмана Мая Манолова, а протестите не закъсняха.\r\nГражданите настояват за промени в Наредбата за топлоснабдяване, след като преди дни тричленен състав на Върховния административен съд отмени формулата за дялово разпределение на сметките за парно. Решението може да бъде обжалвано пред петчленен състав на ВАС.\r\n                    \r\n                    \r\n\"Ние смятаме, че формулата за дялово разпределение трябва да се промени и разчитаме на вашата експертна помощ за това\", каза пред протестиращите министър Петкова.\r\nПо думите й в момента експертите от Министерството на енергетиката анализират съдебното решение, за да не се допусне правен вакуум и хаос при окончателното изравняване на сметките в края на отоплителния сезон.\r\nОчаква се протестиращите да излъчат своите представители в работната група, веднага след което тя ще започне същинската си дейност. Целта е промените да бъдат направени преди началото на новия отоплителен сезон.\r\nОт \"Топлофикация\" в столицата пък по-рано заявиха, че сметките са коректни и дори посъветваха потребителите как да изчислят дължимото.", "date": "2018.04.25", "title": "Петкова изслуша недоволни от сметките за парно: Разчитаме на помощта ви!"}
{"url": "https://www.dnes.bg/zvezdi/2018/04/25/madona-zagubi-pismo-ot-tupak-belio-i-kosmi-na-tyrg.374666", "text": "Мадона изгуби съдебната битка, която заведе в опит да предотврати продажбата на търг на лични принадлежности, сред които любовно писмо от бившия й приятел - покойния рапър Тупак Шакур, долно бельо и четка за коса с нейни косми, предаде Асошиейтед прес.\n\r\nМиналата година съд в Манхатън, Ню Йорк, разпореди част от вещите на звездата да бъдат извадени от предстоящ търг на онлайн аукциона Gotta Have It! Collectibles, след като поп звездата успя да задейства ускорена процедура, предаде БТА.\r\nПредишното постановление обаче е отменено на основание изтекла давност и изтеглените вещи ще бъдат върнати на търг, който ще бъде организиран през юли.\r\nНаддаването за писмото от Тупак Шакур ще започне от 100 000 долара.\r\n ", "date": "2018.04.25", "title": "Мадона загуби! Писмо от Тупак, бельо и косми... на търг"}
{"url": "https://www.dnes.bg/sofia/2018/04/25/tyrsiat-valentin-ot-malo-buchino-vijdali-li-ste-go.374691", "text": "06 РУ – СДВР издирва Валентин Петров Спасов от Мало Бучино, който в неизвестност от 13.30 часа на 22 април. \r\nТогава мъжът е напуснал местоработата си на пазач на язовир \"Мало Бучино\", съобщават от МВР.\r\nМъжът е висок около 160-170 сантиметра, с нормално телосложение, къса коса, с челно оплешивяване и сини очи. Няма данни за това с какво е бил облечен, носил е червена бейзболна шапка. \r\nВалентин Спасов се е придвижвал с колело.\r\nХората, които разполагат с информация за издирвания мъж, могат да се обадят на телефони: 112, 02/9821760, тел. 02/9821755 или в най-близкото поделение на МВР. Анонимността е гарантирана.", "date": "2018.04.25", "title": "Търсят Валентин от Мало Бучино. Виждали ли сте го?"}
{"url": "https://www.dnes.bg/cars/2018/04/25/chist-ili-mrysen-da-miem-li-dvigatelia-na-avtomobila-si.374674", "text": "Въпросът \"Трябва ли да се мие двигателят?\" разделя шофьорите и собствениците на автомобили на две почти равни части.\r\nАко попитате работниците в автомивка, те ще бъдат категорично \"за\", докато по-опитните майстори в сервизите ще ви препоръчат да не го правите, освен ако моторът не е покрит с дебел слой мръсотия.\r\nВ полза на второто твърдение е фактът, че мощната пароструйка може да бъде опасна за електрическото оборудване. Дори при най-съвременните коли то не е добре защитено от напора на водата и парата, идващи под високо налягане. А електрониката в новите автомобили е всичко. Възможно е проблемите да се появат дори няколко дни след измиване.\r\nНякои експерти са категоричи, че на теория няма как да се докаже, че евентуална повреда в електрониката е причинена именно от измиване на двигателя. Евентуален опит за подобно нещо със сигурност ще струва доста пари и просто не си заслужава, затова е до-добре да не се рискува и да се кара с мръсен мотор.\r\r\n                    \r\n                    Специалистите също така опровергават твърденията, че изцапаният двигател може да прегрее или да загуби мощност. Факт е, че охлаждането на автомобилните мотори не става през тяхната повърхност, а със специална система от канали във вътрешната им част, където циркулира специална течност.Всички обаче са на едно мнение, че ако все пак сте решили да рискувате здравето на вашия автомобил, то в никакъв случай не рискувайте да измиете своя двигател с подръчни средства. Също така не се доверявайте на \"гаражните майстори\", които ви предлагат да почистят мотора с бензин, керосин или с препарат за миене на съдове. Това няма да помогне, дори напротив – може да създаде нови проблеми.\n\r\n", "date": "2018.04.25", "title": "Чист или мръсен? Да мием ли двигателя на автомобила си?"}
{"url": "https://www.dnes.bg/politika/2018/04/25/jena-pochina-v-bolnica-ne-mogla-da-doplati-lechenie.374707", "text": "Жена почина в столична болница, защото не е имала възможност да доплати за лечението си. Според новите цени на медицинските изделия, въведени от настоящото ръководство на Здравното министерство, Здравната каса заплаща 2600 лева за животоспасяваща аортна клапа.\n\r\nЦената на изделието обаче е между 15 000 и 20 000 лева. Тъй като жената не е имала възможност да доплати разликата, поставянето на клапа е било отложено, докато се намерят средства. Пациентката обаче не дочакала този момент.\n\r\nЖената постъпила преди четири дни в кардиологична клиника с тежка сърдечна недостатъчност, със задух и отоци по ръцете и краката. Състоянието ѝ не позволявало да бъде оперирана, затова следвало да се постави клапа по неоперативен път. Необходимите за целта клапи обаче се покриват в много малка степен от Здравната каса, обясни пред \"Дарик\" председателят на Центъра за защита на правата в здравеопазването д-р Стойчо Кацаров.\r\n                    \r\n                    \r\n\"Това са клапи, които се поставят с катетър, без операция. Те са животоспасяващи за хора като тази жена, която е на възраст, с редица придружаващи заболявания. Тя няма как да издържи сърдечната операция. Но, за тези изделия, които се поставят без операция, Здравната каса заплаща 2600 лева, а те струват между 15 000 и 20 000 лева. От болницата са отложили поставянето им, докато се намери някакво решение. Жената обаче не е могла да чака\", обясни Кацаров.\n\r\nПреди месец е имало предложение подобен тип изделия, от които имат нужда не повече от 50 души у нас годишно, да се заплащат напълно от Здравната каса.Нови промени засягат хората с остра бъбречна недостатъчност и сърдечни заболявания\n\r\n\"Не да се осигури за всички, макар че всеки нуждаещ би предпочел да му се постави клапа по неоперативен път. Предложението бе да се осигури за хората, за които този тип интервенция е животоспасяваща и сърдечната операция не е алтернатива. За съжаление обаче то не беше прието\", допълни Кацаров.\n\r\nСпоред специалисти заради решението Касата да не заплаща въпросните изделия изцяло, до края на годината няколко десетки пациенти ще починат.", "date": "2018.04.25", "title": "Жена почина в болница. Не могла да доплати лечение!"}
{"url": "https://www.dnes.bg/stranata/2018/04/25/novoto-delenie-iugoiztochniiat-raion-si-e-dobre-taka.374678", "text": "Промяна на структурата на Югоизточния район не стои на дневен ред. Това стана ясно след среща на регионалния министър Николай Нанков с депутати от всички парламентарни групи в парламента за новото райониране на страната.\n\r\nПромените в районите се налагат, тъй като някои от тях вече не отговарят на европейските изисквания. Обсъждат се три варианта за новото деление и то трябва да влезе в сила за следващия програмен период – 2021-2027 г.\n\r\n\"Изразихме важността да се запази структурата на Югоизточния регион, който се представя изключително добре по отношение на икономическите параметри и проектите на регионален принцип\", обясни Ивелина Василева от ГЕРБ, тъй като в един от вариантите е предложено да има общ Черноморски район, който включва и Варна, и Бургас.\r\n                    \r\n                    \r\nТя допълни, че ще има промени само в районите, които вече не отговарят на критериите.\n\r\nРегионалният министър Нанков уточни, че проблемите не са в Южна България, а в Северна, която не отговаря за критериите за броя на населението.\n\r\nТой допълни и че не стои въпросът за центрове на новите райони и ще се запази досегашният ротационен принцип.", "date": "2018.04.25", "title": "Новото деление – Югоизточният район си е добре така!"}
{"url": "https://www.dnes.bg/akoshtete-vqrvaite/2018/04/25/zodiite-koito-tvyrde-mnogo-se-obichat.374694", "text": "Има хора, които са напълно погълнати от личността си. Те се грижат само за себе си и рядко се замислят за другите хора. Смятат едва ли не, че светът се върти около тях. Това са хора с огромно его и когато става дума за вземане на решения, те винаги се съобразяват първо със собствените си нужди, вкусове, мисли, чувства и желания, забравяйки за съществуването на другите хора.\n\r\nСамовлюбеният човек може да бъде изтощителна компания, защото той се нуждае от непрекъснато внимание и рядко говори за неща, които нямат нищо общо с него.\n\r\nАко вярвате, че зодиакалният знак на някого може да разкрие личността му, то доверете се на астрологията, за това кои зодии са най-погълнати от себе си.\r\n                    \r\n                    \r\n\r\nТази зодия е една от най-нарцистичните. Почти всички представители на Овен са, хем егоцентрични, хем са егоисти. Те правят нещата по своя си начин и не се отказват докато не получат това, което искат. Когато става дума за вземане на решения, човекът Овен се съобразява само със себе си и обикновено не се вслушва в чуждото мнение. Овните понякога са толкова самовлюбени, че забравят за нуждите на близките си.\n\r\n\n\r\nТелците също обичат да се съобразяват преди всичко със себе си. Те са егоисти, които често са направо алчни. Те не желаят да правят компромиси и смятат, че техните проблемите са най-големите и най-важните, а проблемите на всички останали нямат значение. Телците също така може да бъдат супер нехайни , когато от тях се очаква да обърнат внимание на това, което другите хора чувстват, мислят или искат.\r\nВижте кои са останалите в", "date": "2018.04.25", "title": "Зодиите, които твърде много се обичат"}
{"url": "https://www.dnes.bg/stranata/2018/04/25/propada-bratskata-mogila-v-ruse.374682", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБратската могила в Русе пропада. Паметникът вече се е наклонил видимо на една страна, а плочите от облицовката му са се отлепили и падат.\r\nРазтревожени общински съветници са алармирали местната администрация, която трябва да извърши обследване на терена и да вземе спешни мерки за спасяване на знаковия русенски паметник.\n\r\nПропадането около Братската могила е започнало още преди година, но след зимата процесите са се активизирали значително. \n\r\nОбщинските съветници настояват за незабавна експертна проверка на терена, за да се установи дали слягането се дължи на течове или на характерната за града льосова основа, която е нестабилна, съобщава \r\n                    \r\n                    \r\nТъй като става дума за паметник, общината трябва да съгласува действията си с Националния институт за недвижимо културно наследство.\r\nАрхитектите в Русе обаче не са оптимисти, въпреки обещанията на министерството сроковете да се съкратят от четири на един месец. \n\r\nПропадането на Братската могила ще бъде част от дневния ред на следващото заседание на Общинския съвет в Русе.\r\n ", "date": "2018.04.25", "title": "Пропада Братската могила в Русе!?"}
{"url": "https://www.dnes.bg/photo/2018/04/25/prispaha-inuka-edinstvenata-poliarna-mechka-rodena-v-tropicite.374684", "text": "\n\r\nЕдинствената на земята полярна мечка, родена в района на тропиците, бе приспана завинаги от ветеринари в Сингапур.\r\nИнука бе един от най-популярните бели мечоци в света. Заради множеството си болежки от своите 27 години, той бе приспан от ветеринари, съобщава BBC.\r\nПолярният мечок е роден в зоологическата градина в Сингапур на 26 декември 1990 година и живя близо 10 години повече, отколкото живеят братята му в дивата природа. Фактът обаче, че цял живот живя в зоологическа градина при нетипични за полярните мечки климатични условия, срещна съпротивата на множество активисти за правата на животните.\r\nИнука обитаваше специален кът в зоопарка, където бяха пресъздадени климатични условия, близки до тези в дивата природа. Протестите обаче не спряха и до голяма степен постигнаха своето, след като от зоопарка обявиха още през 2006 година, че Инука ще бъде последната полярна мечка в него и повече няма да настаняват в зоологическа градина подобни животни.\rПоследните изследвания на Инука разкрили, че той е страдал от артрит, проблеми със зъбите и постоянни ушни инфекции. Проблеми с крайниците му пък са затруднявали предвижването му.\r\nИменно влошаващото се здравословно състояние на мечката е станало причина ветеринарите да вземат крайното решение – да приспят завинаги Инука. ", "date": "2018.04.25", "title": "Приспаха Инука – единствената полярна мечка, родена в тропиците"}
{"url": "https://www.dnes.bg/politika/2018/04/25/radev-istinata-se-davi-v-more-ot-falshiva-informaciia.374704", "text": "\"Без градивната сила на информацията не можем да говорим за прогрес. Но не трябва никога да забравяме, че информацията може да има и огромен разрушителен ефект и накъде ще насочим тази информация и как ще я използваме, зависи от нас\". Това заяви президентът Румен Радев, който бе гост на конференция, организирана от Dir.bg.\n\r\nПрезидентът се обърна към гостите на форума и ги призова да не забравят огромната обществена отговорност на медиите. \n\r\n\"Нека не забравяме, че лъжата често е платежоспособна и даже звучи убедително. Но сметката накрая плащаме всички ние\", посочи Румен Радев. \n\r\n\"Днес информацията е най-изобилната, но и често най-дефицитната стока. Тя ни залива отвсякъде и в същото време често изпитваме дефицит на навременна, достоверна и полезна информация. Аз лично считам, че тези противоречия ще се задълбочават в бъдеще\", посочи държавният глава. \r\n                    \r\n                    \r\nПо думите на президента качествените онлайн медии не са само бизнес, а кауза и призова за недопускане на превръщането на медиите в пропаганден рупор. \n\r\n\"Журналистиката абдикира от мисията си да бъде \"постоянно работещ парламент\" - по определението на Йосиф Хербст, и се превръща в пиар инструмент на властта\", заяви още Румен Радев. \n\r\n\"Преди 20 години онлайн медиите бяха просто занимание за визионери, но едва ли и те са прогледнали далече в бъдещето и са очаквали това, което се случва днес. Кой би допуснал, че след години истината ще се дави в море от фалшива информация, че бързината ще вземе превес над достоверността, че думите ще загубят битката с образа, че шарлатани ще наемат армия от полуграмотни тролове с цел да дискредитират идеи и хора\", подчерта още в изказването си на форума президентът Румен Радев.", "date": "2018.04.25", "title": "Радев: Истината се дави в море от фалшива информация!"}
{"url": "https://www.dnes.bg/zvezdi/2018/04/25/irina-sheik-stiaga-svatba-chaka-vtoro-dete.374696", "text": "Ирина Шейк определено обича да изненадва своите фенове и да съобщава новини в движение... буквално.\r\nСупермоделът се появи на светско събитие в Барселона, част от седмица на сватбената мода, а феновете ѝ веднага заподозряха, че се готви за сватба.\r\nПри позирането за снимки ясно впечатление прави огромното бижу на безименния пръст, което много прилича на годежен пръстен.\r\nОсобено интересен момент бе заставането на Ирина Шейк в профил, което разкри леко коремче.\r\nИмайки предвид перфектната форма на супермодела и умението ѝ да съобщава новини по особено неочакван начин, присъстващи на събитието се зачудиха дали това всъщност не бе обявяване, че Ирина Шейк и Брадли Купър чакат второ дете.\r\nВижте още новини за звездите в ", "date": "2018.04.25", "title": "Ирина Шейк стяга сватба, чака второ дете"}
{"url": "https://www.dnes.bg/obshtestvo/2018/04/25/zastrashenite-lica-v-programa-za-zashtita.374651", "text": "Подобряване на ефективността за включване и пребиваване на застрашени лица в Програмата за защита записаха депутатите като приеха на първо четене промени в Закона за защита на лица, застрашени във връзка с наказателното производство, внесени от правителството.\n\r\nЦелта на поправките е оптимизиране на организацията на работа на Бюрото по защита при главния прокурор, на използваните финансови и човешки ресурси за функционирането му, както и подобряване на взаимодействието с останалите държавни органи, имащи отношение към осъществяването на специалната защита.\n\r\nВъвежда се определение на понятието \"специална защита\", която ще включва два вида и ще се реализира на два етапа – предварителна защита и Програма за защита на застрашени лица.\r\n                    \r\n                    \r\nПредлага се специалната защита винаги да започва с предварителна защита, която да е незабавна и да се прилага до издаване на разпореждане на главния прокурор или вземане на решение за мярката за защита от Съвета по защита.\n\r\nПредвижда се Бюрото по защита да дава мотивирано становище по предложението на окръжния прокурор или на съда относно възможността и вида на конкретна мярка за предварителна защита. Тя има за цел да осигури и технологично време за събиране и оценка на информация за вземане на информирано решение от главния прокурор за включване или не на застрашеното лице в Програмата. В този срок ще се даде възможност на застрашеното лице да се информира за възможностите и ограниченията на Програмата за защита, както и да организира личните си дела със съдействието на Бюрото по защита.\n\r\nПредвидено е изпълнението на мерките по предварителната защита да започва след разпореждане на главния прокурор и писмено съгласие на застрашеното лице, като при отказ от даване на съгласие от застрашеното лице, процедурата да бъде прекратена.\n\r\nЗаконопроектът предлага въвеждане на нови мерки за защита като психологическа, правна и медицинска.\n\r\nНаред с това се предлага да отпаднат като самостоятелни мерките \"лична физическа охрана\" и \"пълна промяна на самоличността\", тъй като те са доказали своята неефективност.\n\r\nОтделно от това, такива не съществуват в аналогичните закони в останалите държави членки на Европейския съюз. Личната физическа охрана е предвидена само като временна мярка. Пълната промяна на самоличността е допусната с възможността лицето с променени основни данни да продължи да ги ползва и след излизането му от Програмата за защита, в случай че има необходимост от това.\n\r\nПри предварителната защита са предвидени: лична физическа охрана, охрана на имуществото, настаняване на безопасно място и настаняване в друго място за изтърпяване на наказанието.\n\r\nТе ще могат да се прилагат само за 30 дни, а при необходимост срокът може да бъде удължен с още до 30 дни.\n\r\nМерките за защита по Програмата за защита ще са промяна на мястото на живеене в страната, промяна на мястото на работа, промяна на учебното заведение, настаняване в друго място за изтърпяване на наказанието, както и релокация в друга държава.\n\r\nС проекта се създават необходимите законови условия за намаляване на риска от посегателства срещу защитените лица чрез оптимизиране на специалната защита. \r\n ", "date": "2018.04.25", "title": "Застрашените лица в \"Програма за защита\""}
{"url": "https://www.dnes.bg/notifikacii/2018/04/25/biznesyt-si-vnasia-injeneri-tailandski-masajistki-a-bylgarite.374609", "text": "Половин милион специалисти от трети страни ще пристигнат в България през следващите няколко години. Става дума за висшисти, които работят в различни области. Прогнозата е на бизнеса.\r\nПричината за предстоящия внос на толкова много кадри била в приетите в началото на март изменения в Закона за миграцията и трудовата мобилност. С промените се даде възможност делът на служители от трети страни да нарасне от 10 на 35% за малки и средни предприятия, което на практика означава, че всеки трети служител може да е чужденец, пише \"Монитор\"\n\r\nОсвен това задължителният пазарен тест за синя карта отпадна и работодателите вече не са длъжни да доказват, че в продължение на 6 месеца не са успели да си намерят нужния им кадър у нас.\rСпоред Ваня Григорова, икономически сътрудник към КТ \"Подкрепа\", бъдещият внос на голям брой кадри от чужбина би представлявал риск за националната сигурност и предпоставка за поява на ксенофобия, и на организиране на гета, както в Западна Европа.\r\nВицепрезидентът на синдиката Йоанис Партениотис пък изрази опасения за сериозен социален дъмпинг.\r\n\"Разбираме, че има недостиг на специалисти, но не може да твърдим, че има тежък дефицит на кадри\", коментира той.\r\nСпоред него рискът бил, че масовата миграция на работници щяла да доведе до замразяване или забавяне на увеличението на трудовите възнаграждения. \n\r\nВицепремиерът Валери Симеонов определи като неоснователни притесненията и допълни, че се очаква броят на работниците, които ще пристигнат у нас, да е около 300 000 души. През изминалата година 117 чужденци от трети страни са получили синя карта.\n\r\nНай-често става дума за ИТ специалисти и инженери от Украйна, Русия, Индия. Други 4000 чужденци са взели разрешение за сезонна работа. Става дума най вече за служители от Украйна и Молдова, които са работили като сервитьори, рецепционисти и готвачи, за каквито у нас има недостиг. Оказва се, че бизнесът търси и масажистки от Тайланд. \n\r\n\"Говори се, че икономиката ни и в частност българските политици имат нужда от внос на тайландски масажистки. От какъв брой масажистки се нуждаем?\", попита на заседанието на тристранката Ваня Григорова.", "date": "2018.04.25", "title": "Бизнесът си внася: Инженери, тайландски масажистки!? А българите?"}
{"url": "https://www.dnes.bg/world/2018/04/25/konfliktyt-v-siriia-balansira-problemite-na-velikite-sili.374653", "text": "Сирийският конфликт се превръща в балансиране на вътрешните проблеми на великите сили, като целта е показване на сила навън, конкретно в Сирия. Такова мнение изрази д-р Боян Хаджиев, преподавател по международни отношения в УНСС, в ефира на \r\nСпоред него Сирия се превръща в изкупителна жертва за разрешаването на проблемите.\r\n\r\r\n                    \r\n                    Д-р Хаджиев смята, че страни като Русия, Иран и Сирия също са спечелили от тази ситуация.\r\n \r\nВижте повече на ", "date": "2018.04.25", "title": "Конфликтът в Сирия балансира проблемите на великите сили"}
{"url": "https://www.dnes.bg/sofia/2018/04/25/s-dom-no-bez-pokriv-investitorska-odiseia-ostavia-semeistvo-na-ulicata.374620", "text": "Ходене по мъките, разиграване от инвеститор и одисея с ДНСК. С това се сблъсква от над година актьорът Юлиян Малинов от трупата на \"Театър София\" заедно със съпругата си Гергана Данданова, която е актриса в Театъра на армията. Семейството, заедно с двете си деца, вече над година \"живее\" в апартамент в центъра на София без ток и вода. \n\r\nМесецът е юли, а годината 2017-а. Тогава ДНСК запечатва сградата, в която живеят, а условията вече не могат да се нарекат нормални - токът и водата са спрени.\n\r\n\"В XXI век това е безумно! Има Харта за човешките права, която и да е институция или държава няма правото да остави човек без покрив над главата. Това е единственото жилище, което имам. По този начин ме обричат на излизане на улицата. Въпреки че ходих с децата до ДНСК, от там вдигат ръце и казват: \"Има жалби, няма какво друго да направим.\" Дори не ми се говори, защото чувствам горчилка в устата, болно ми е. Налага се да ходим по приятели и роднини, да ги притесняваме. През зимата знаете, че не може да се живее без ток и вода\", разказва Малинов пред \"Монитор\".\r\n                    \r\n                    \r\nТака актьорът се превръща в нарушител.\n\r\n\"Аз не искам да нарушавам закона, съвестен гражданин съм. Но според мен участвахме в измамническа схема, обясни той.\n\r\nВсичко започва от семеен имот в центъра на София, който притежава бащата на Юлиян. Къщата се простира на 400 кв. м. Всичко за фамилия Малинови върви по мед и масло до 2007 г., когато сключват предварителен договор със строител за построяването на 7-етажна сграда. В замяна получават обезщетение - апартамент. Три години по-късно сградата е готова, има издаден акт 14, но не е въведена в експлоатация. \n\r\n\"Строителят изтегли 1 млн. и 200 хил. лв. и изчезна. Не е влагал парите в постройката. Единствено първите два месеца ни плащаше за оборотни жилища, след това изчезна. Тогава банката му запорира всичко без нашето обезщетение\", обясни Юлиян Малинов.\n\r\nФирмата изпълнител е \"Вегастрой\" ООД, а за поръчката отговаря Петър Рашков Младенов. \"Вече нямам нищо общо с имота. Да, банката ми отпусна кредит, който не можах да изплатя, след което даде сградата на съдия-изпълнител Биляна Богданова. Седем души, с ясното съзнание, че апартаментите са до акт 14, ги купиха на безценица. Взеха ми и леките коли, и камионите... Загубих си здравето заради кредита\", обясни Младенов пред \"Монитор\".\n\r\n\"Част от апартаментите мисля, че са продадени на хора, близки до строителя, защото именно те започнаха да пускат жалби до ДНСК, че живеем незаконно. В крайна сметка човек ако иска да живее в една сграда, няма да иска да я запечатат, обясни Малинов.\r\nПред bTV Юлиян разказва, че останалите собственици не живеят в сградата и са против семейството да обитава имота си. \n\r\n\"Те започнаха да пускат жалби срещу нас, че ние живеем незаконно в сградата и те искат тока и водата да бъдат спрени и да запечата РДНСК сградата“ разказва Малинов.\n\r\nСградата обаче остава без акт 16, а актьорското семейство е принудено да остане на улицата. \"То не може да се каже, че сме живели там. Ходихме да охраняваме багажа си, защото в сградата имаше няколко съставени протокола от МВР за разбиване на ключалки. Случвало се е да оставаме за няколко дни, но това е било продиктувано от факта, че сме с деца, нямаме друго жилище, а не може постоянно да живеем по роднини и приятели\", разказва патилата си актьорът.\n\r\nЮлиян, заедно с част от собствениците правят всичко възможно, за да въведат сградата в експлоатация. \"Всякак обаче ни се пречи – строителят крие документите. Искаме съдействие от институциите тази сграда да стане напълно легитимна. Налага се всички документи, които крие строителят, да ги вадим наново\", казва актьорът.\n\r\n\"Вече не се занимавам със строителна дейност. Каквото зависеше от мен, докато беше моя собственост, съм го направил\", отрича обаче Петър Младенов.\n\r\nПо-голямата част от необходимите документи за акт 16 вече е събрана, а на собствениците им остава единствено надеждата, че няма да бъдат възпрепятствани.\r\n ", "date": "2018.04.25", "title": "С дом, но без покрив: Инвеститорска одисея оставя семейство на улицата"}
{"url": "https://www.dnes.bg/health/2018/04/25/dyrjavata-ni-zatiaga-krancheto-na-zdraveopazvaneto-zashto.374650", "text": "Проблемът на държавата ни е, че тя „затяга кранчето“ на здравеопазването, а не се занимава с това да осигури добро финансиране и управление на разходите. Това не е правилна политика. Това мнение изказа здравният журналист Слава Аначкова в ефира на . Поводът за гостуването ѝ беше пуснатият за съгласуване проект за нова здравна карта, според който болничните легла в страната трябва да намалеят с 6000.\r\n„В момента в различните градове в страната болниците имат разкрити много повече легла и структури, а това, което здравната карта определя като необходимост, е по-малко. Тоест касата ще финансира много по-малко болници и легла“.\r\r\n                    \r\n                    Засегнати ще бъдат всички болници в България (освен в Шумен), тъй като е определено, че те имат излишък на легла. Експертите в бранша и мнозинството от лекарите са против тази здравна карта, защото тя всъщност ограничава финансирането, обясни Слава Аначкова.\r\nТя заяви, че здравноосигурителният модел в България не работи и го сравни с този в Германия.\r\n„Разликата е, че когато един пациент в Германия не получи онова, което му се полага, има държава, която да застане зад него. Тук в България това не се случва“.\r\nКак точно функционира германският модел, какви промени са необходими на българското здравеопазване, защо е нормално да протестират личните лекари в България научете във . ", "date": "2018.04.25", "title": "Държавата ни затяга кранчето на здравеопазването! Защо?"}
{"url": "https://www.dnes.bg/mish-mash/2018/04/25/bylgari-i-makedonci-razkopavat-ostanki-na-predshestvenik-na-slona.374649", "text": "\n\r\nПалеонтолози от България и Македония разкопават вкаменени останки на праисторически слон, за който се смята, че предхожда мамута, предаде Асошиейтед прес. \r\nКостите били намерени случайно от мъж, работещ на полето.\r\nУчени от Природонаучния музей на Македония и Националния природонаучен музей в София съобщиха вчера, че са започнали разкопаването на скелета в Долни Дисан в Централна Македония миналия петък. \r\nТе смятат, че животното е тежало около 10 тона и е било на около 50 години, когато е умряло. \r\nСпоред учените праисторическият слон е живял преди около осем милиона години по време на миоцена.\r\nБиляна Гаревска от Природонаучния музей в Скопие каза, че вкаменелостта е един от предшествениците на слона, обитавали този район, който тогава приличал на африканска савана.\r\n \r\n/БТА/\r\n ", "date": "2018.04.25", "title": "Българи и македонци разкопават останки на предшественик на слона"}
{"url": "https://www.dnes.bg/stranata/2018/04/25/baba-izgoria-v-baraka-v-petrich-pred-pogleda-na-decata-si.374667", "text": "Възрастна жена изгоря в дворна барака в Петрич пред погледа на дъщерите си, които не успели да я спасят.\r\nДрамата се разиграла късно снощи. 78-годишната Верка Петрова и двете по-млади жени живеели в бараката и делели едно легло в нея.\r\nСнощи бабата запалила свещ, за да отиде до тоалетна, защото нямали и ток, но забравила свещта и си легнала, пише \"Труд\".\r\nПламъците избухнали изведнъж и бързо обхванали цялата постройка.\r\nИзплашени дъщерите хукнали да бягат навън, където разбрали, че майка им е останала в огъня. Жените не успели да я спасят и тя загинала в пожара.", "date": "2018.04.25", "title": "Баба изгоря в барака в Петрич пред погледа на децата си"}
{"url": "https://www.dnes.bg/politika/2018/04/25/dvoiniiat-standart-v-es-zavisim-ot-ruskiia-gaz-no-sankcii.374618", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Участието на лидера на партия \"Атака\" Волен Сидеров, придружен от зам.-председателя на Народното събрание Явор Нотев, на икономическия форум в Крим, предизвика немалко коментири у родните политически субекти.\n\r\nИзвънпарламентарната опозиция поиска оставката на Нотев, но по негови думи те нямат моралното право да изискват подобно нещо.\n\r\n\"Всеки човек има право да отстоява своите възгледи. В случая притеснителното е, че Волен Сидеров е представител на властта и всяко негово изказване е изказване на държавата.\n\n\r\nТрябва да правим ясно разделение между ГЕРБ и избирателите им. Повечето от електората им не е твърдо против Русия\", отбеляза социологът Кънчо Стойчев.\r\n                    \r\n                    \r\nСпоред анализатора Михаил Константинов България трябва да се съобразява с общата европейска политика, но както трябва да бъдем критични към решенията на ЕС, така и не трябва да прилагаме двойни стандарти.\n\r\nИскам да припомня двойните стандарти към Крим, тъй като там постоянно има евроделегати и евродепутати. Има едно очевидно нещо – Европа зависи от руския газ. Ако са толкова против Русия, да спрат да внасят. Или сме тотално против Русия, или не\", подчерта той в предаването \"България сутрин\".\n\r\nДосега нито една парламентарно представена партия не е поискала оставката на Явор Нотев, предаде репортерът на  Мария Папазова.\n\r\n\"Партия \"Атака\" не се е вляла в партия ГЕРБ. Ние имаме своите специфики и различия. Няма никакво основание, че това ще произведе катаклизъм в управляващата коалиция, тъй като нашата позиция е заявена от самото начало\", категоричен бе зам.-председателят на НС Явор Нотев.\r\n ", "date": "2018.04.25", "title": "Двойният стандарт в ЕС – зависим от руския газ, но санкции…"}
{"url": "https://www.dnes.bg/muzika/2018/04/25/antilopata-kilata-i-iznenadi-na-bg-music-festivsl.374655", "text": "\n\r\nТита, 100 Кила, Deep Zone Project, Дичо, Eva и Клавдия са специалните гост-изпълнители на второто издание на BG Music Festivsl 2018.\r\nВторото издание на музикалното събитие ще се проведе на 8 и 9 юни в Летния театър, в Сандански. Официална водеща на събитието ще бъде арендби изпълнителката Ivy.\r\nНа 8 юни в конкурсната вечер ще бъдат изпълнени 22 песни, които са на тазгодишните финалисти. Веднага след тях на сцената ще се качи Дичо.\n\r\nКулминацията на вечерта ще настъпи, когато най-актуалната млада \"антилопа\" - Тита ще пръсне дисплеите и панелите на всички гости.\r\r\n                    \r\n                    На 9 юни в галавечерта ще бъдат обявени победителите във всяка от четирите категории, разделени по музикални стилове – поп, рок, хип-хоп/R&B, електронен.\r\nТе ще бъдат определени, след заседание и гласуване на фестивалното жури, изградено от доказани авторитети в музикално-развлекателната индустрия.\r\nЩе бъдат връчени и специални награди на журналистите, на телевизионните зрители, на публиката, на кмета на града - домакин и на община Сандански.\r\nЗа първи път ще се връчи и приз на участниците във феста, като всеки ще има право да даде гласа си за своя фаворит, без да може да гласува за себе си. Всички отличени ще изпълнят парчетата си по време на галавечерта.", "date": "2018.04.25", "title": "\"Антилопата\", Килата и изненади на BG Music Festivsl"}
{"url": "https://www.dnes.bg/world/2018/04/25/dojivot-za-peter-madsen-ubil-i-nariazal-tialoto-na-jurnalistka.374679", "text": "Датският изобретател Петер Мадсен беше осъден на доживотен затвор за това, че е изтезавал и убил шведската журналистка Ким Вал на частната си подводница, предаде Асошиейтед прес.\r\nСъд в Копенхаген постанови, че смъртта на Вал е настъпила в резултат на предумишлено убийство и че Мадсен не е дал \"достоверно\" обяснение.\n\n\r\nМадсен каза, че ще обжалва присъдата. Той не се признава за виновен в предумишлено убийство и казва, че Вал е умряла случайно в подводницата, но признава, че е нарязал на парчета тялото й и е изхвърлил частите в морето.\r\nСпоред прокуратурата убийството на Вал е било сексуално мотивирано и предварително обмислено, защото Мадсен е взел със себе си инструменти, които обикновено не носи при плаване. Причината за смъртта така и не е установена. \r\n/БТА/\r\n ", "date": "2018.04.25", "title": "Доживот за Петер Мадсен, убил и нарязал тялото на журналистка"}
{"url": "https://www.dnes.bg/stranata/2018/04/25/s-kamyni-i-butilki-romski-familii-se-biha-v-rozino.374664", "text": "Ромски фамилии се биха снощи в карловското село Розино. Двама са били ранени по време на мелето, а петима са задържани.\r\nСигнал за инцидента бил подаден около 18:30 часа вчера, съобщиха от полицията в Пловдив, цитирани от \"Дарик\".\r\nПристигналите на място полицаи заварили ромските фамилии да се замерят взаимно с камъни и стъклени бутилки. Чули се изстрели, установено било, че са от газово оръжие.\r\nУниформените се намесили и предотвратили възможността скандалът да прерасне в масово сбиване.\r\nПод наблюдението на Районна прокуратура в Карлово продължават действията за изясняване на случая.\r\nОбразувани са две досъдебни производства – за хулиганска проява и причинена телесна повреда по хулигански подбуди.", "date": "2018.04.25", "title": "С камъни и бутилки: Ромски фамилии се биха в Розино"}
{"url": "https://www.dnes.bg/notifikacii/2018/04/25/shtangite-s-molba-niama-pari-za-globata-pomagaite.374672", "text": "Управителният съвет на Българската федерация по вдигане на тежести (БФВТ) се обърна с молба за помощ към всички настоящи и бивши състезатели, треньори, деятели и любители на щангите в България. \r\nПовод затова е глобата от 250 000 долара, която окончателно бе наложена от Международната федерация по вдигане на тежести. Както е известно, през март 2015 година по време на внезапен допинг тест беше открито наличието на анаболния стероид \"станозолол\" в пробите на 11 български състезатели от националните отбори.\n\n\n\r\nПоследва дълга и тежка битка, като в крайна сметка бе установено, че причината е замърсена партида на хранителната добавка \"Трайбест\". Наказанията на щангистите бяха намалени, а световната федерация наложи глоба от 500 000 долара, която след дълги съдебни битки бе намалена наполовина. \rРешението е окончателно и глобата трябва да бъде платена до18 юни тази година, а ако това не стане, БФВТ ще загуби правата си да участва във всички прояви от международния спортен календар на МФВТ и всички произтичащи от това последствия. \r\nВ началото на април спортният министър Красен Кралев на практика отряза федерацията за помощ от държавата, след като обяви, че Министерството на младежта и спорта няма законово основание да плати глобата на Българската федерация по вдигане на тежести.\r\nЗа да се справи с проблема, българската федерация обяви, че открива целева набирателна сметка за изплащане на санкцията. \r\nДо: СДРУЖЕНИЕ БЪЛГАРСКА ФЕДЕРАЦИЯ ВДИГАНЕ НА ТЕЖЕСТИ\r\nбул. ВАСИЛ ЛЕВСКИ 75, СОФИЯ\n\r\nIBAN:BG76UNCR70001523248969  BIC: UNCRBGSF\n\r\n\"Ние приканваме всички настоящи  и бивши европейски, световни и олимпийски шампиони и медалисти, техните треньори и ръководители на клубове, техните семейства и приятели, всички  граждани на страната, да помогнат на българските щанги в този критичен за тях момент. Българските щанги имат огромен принос за издигане името и авторитета на нашата страна$, се чете в посланието на федерацията и се припомня, че щангите са донесли на България 37 медала от олимпийски игри, от които 12 златни, 224 медала от световни първенства за мъже и жени, от които 79 златни, и 397 медала от европейски първенства за мъже и жени, от които 168 златни.", "date": "2018.04.25", "title": "Щангите с молба: Няма пари за глобата, помагайте!"}
{"url": "https://www.dnes.bg/notifikacii/2018/04/25/sled-ritnik-v-uchilishte-shestoklasnik-e-v-bolnica.374681", "text": "Нов случай на агресия в училище – шестокласник ритна друг в корема, пострадалото момче e в болница.\r\nИнцидентът е станал в коридора на димитровградско училище по време на междучасие. Обидна реплика ядосала едно от момчетата и то изритало друго в корема.\r\nТрима дежурни учители и помощник-директора на училището \"Любен Каравелов\" станали свидетели на боя и реагирали веднага, съобщи \"Дарик\".\n\r\nПострадалият шестокласник бил прегледан първо от медицинската сестра в училище, а по-късно в хасковската хирургия са му направили и задълбочени изследвания. \r\nСпоред хирурзите няма тежки наранявания, но детето ще остане под наблюдение.\rСпоред директора на училището Валентин Христов не става дума за агресия, а за \"играчка-плачка\". \r\nСпоред него момчето, изритало съученика си до момента не е проявявало агресия и няма противообществени прояви.\r\nСпоред други източници обаче той е проблемно дете за класа.\r\nНа мястото освен полиция са били извикани и родителите на двете деца.\r\nТова е поредният случай на ученическа агресия. Преди дни стана ясно, че първолаци са се били в столично училище.", "date": "2018.04.25", "title": "След ритник в училище: Шестокласник е в болница"}
{"url": "https://www.dnes.bg/notifikacii/2018/04/25/romka-hvanata-da-krade-za-51-i-pyt-v-rim-tova-mi-e-rabotata.374669", "text": "\"Работата ми е да крада\", каза 32-годишната босненска ромка Васвижа, която беше арестувана за 51-и път за кражба в Рим. Тя изрече думите си пред римски съдия, пред когото беше изправена за сетен път, след като бе заловена от карабинерите.\r\nМайка на 8 деца, Васвижа беше освободена, но задължена да не напуска градчето Априлия, до Рим, където живее, съобщи в. \"Месаджеро\", цитиран от \"“.\r\nМладата ромка беше хваната да прибира портфейл с 260 евро и кредитна карта на молдовска туристка на площад \"Виторио\" в италианската столица. Тя действала с петима съучастници и с 12-годишно дете. Tрима от групата са извършили общо 70 кражби.\r\nНа въпроса на съдията какво прави, за да се издържа, Васвижа отговори \"Това е нашата работа – идваме в Рим всеки ден, за да крадем\".", "date": "2018.04.25", "title": "Ромка хваната да краде за 51-и път в Рим: Това ми е работата!"}
{"url": "https://www.dnes.bg/cars/2018/04/25/volvo-si-postavi-cel-polovinata-koli-na-tok-do-2025.374637", "text": "Шведският производител Volvo направи поредното си доста смело изявление, като обяви, че през 2025 г. половината от колите на марката, които се движат по пътищата, ще разполагат с електрически двигател.\r\nОт компанията допълват, че още в края на 2019 г. всички модели на Volvo ще се предлагат в три различни модификации – изцяло електрически, меки (mild) хибриди и зареждащи се (plug-in) хибриди.\n\r\n\"През миналата година обявихме своята стратегия за електрификация и движение към едно бъдеще без двигатели с вътрешно горене. Сега разширяваме тази стратегия и започваме да я изпълняваме на водещия пазар в света – този в Китай. Именно той е електрическото бъдеще на Volvo\", коментира президентът е генерален директор на компанията Хакан Самуелсон.\r\n                    \r\n                    \r\nТрябва да се отбележи, че през 2025 г. около 20% от продаваните в Китай автомобили ще бъдат с електрически двигател. Поне такава е програмата на местното правителство.\r\n", "date": "2018.04.25", "title": "Volvo си постави цел – половината коли на ток до 2025"}
{"url": "https://www.dnes.bg/temida/2018/04/25/specsydyt-vyrna-delo-za-9-mln-sreshtu-rumen-ovcharov.374658", "text": "Специализираният съд върна на прокуратурата делото за безстопанственост срещу бившия енергиен министър Румен Овчаров.\r\nТой е обвинен, че в периода 2006-2007 година не е положил достатъчно контрол по отношение на Мини \"Бобов дол\" и от това е довело до щети за 9 млн. лв.\n\n\n\r\nДружеството и енергийното ведомство не изпратиха свои представители на днешното заседание. А Министерството на финансите не предявява претенция към Овчаров. Така нито една институция не прояви интерес към това да предяви иск, съобщи БТА.\r\nЗащитата на Овчаров, Васил Василев, припомни тезата си, че прокурори от градската прокуратура нямат право да участват на дело в спецсъда, още повече с нарочна заповед на главния прокурор.\r\r\n                    \r\n                    Защитата поиска делото да бъде върнато на прокуратурата, защото в обвинителния акт имало редица пороци и така не можело да се гради защита.\r\nСъдът се съгласи, че има неясноти в обвинителния акт и така Овчаров нямало как да разбере в какво точно е обвинен. А за да се организира адекватна защита трябва да се уточнят редица дати в обвинителния акт. Това не може да се случи в хода на процеса.", "date": "2018.04.25", "title": "Спецсъдът върна дело за 9 млн. срещу Румен Овчаров"}
{"url": "https://www.dnes.bg/temida/2018/04/25/gumite-na-avtobusa-kovcheg-nadiasno-vina-na-shofiora.374615", "text": "Шофьорът на автобуса от жестоката катастрофа на \"Тракия\" може да е реагирал неадекватно по време на инцидента. Това обяви адвокатът на шофьорката, обвинена за трагедията, Николай Кокинов.\r\nТой разказа, че е минал покрай мястото на произшествието няколко часа по-късно и лично е видял, че гумите на автобуса са били извити надясно.\r\n\"Предполагам, че при всички случаи водачът се е отклонил надясно\", каза Кокинов пред Нова тв.\n\n\n\r\nПри жестоката катастрофа на 13 април на магистралата загинаха шест души, а над 20 бяха ранени. Шофьорката, изпреварвала автобуса по време на инцидента, бе обвинена за трагедията. Вчера Цвета Таскова бе пусната от ареста срещу 5000 лв. гаранция.\r\r\n                    \r\n                    \"Тя все още е в психически шок, като всяка човешко същество съжалява и страда, никой не е искал да се случи подобно нещо\", обясни защитникът й. \r\nТой припомни, че законът е квалифицирал това деяние като непредпазливо. \"По закон при всички случаи тя щеше да бъде освободена след месец и половина\", уточни Кокинов.\r\nТой обясни, че на този етап има само оглед на автомобила и тепърва предстои да бъдат направени експертизи. Адвокатът прогнозира, че делото може да започне най-рано след 12 месеца.\r\n\"На този етап единственото, което е сигурно, е, че Цвета Таскова е предприела изпреварване на автобуса. Предполагам, че е твърде вероятно да има и някаква форма на съпричиняване, тъй като 1200-килограмов  автомобил трудно може да изтласка 12-тонен автобус от пътя само при един лек удар. Тепърва тези факти ще бъдат изяснявани от разследването. Твърде вероятно е и шофьорът на автобуса да е реагирал неадекватно и да е извил волана инстинктивно надясно. Засега обаче това са само предположения\", каза още Кокинов.", "date": "2018.04.25", "title": "Гумите на автобуса ковчег – надясно! Вина на шофьора?"}
{"url": "https://www.dnes.bg/health/2018/04/25/nov-test-oceniava-riska-ot-tuberkuloza.374632", "text": "Туберкулозата е животозастрашаващо заболяване, протичащо с бактериална инфекция, причинявана от Mycobacterium tuberculosis, или бацил на Кох. Причинителят се разнася по въздушно капков nът и заразяването става много лесно след контакт с болен или преносител. За радост, в около 90% от случаите заразяването с туберкулозни бактерии може да не провокира инфекция, а микроорганизмите да изпаднат в т.нар. латентна фаза. \r\nВ определени случаи обаче, най-вече при имунен срив, причинителите може да се активират и да се развие активна туберкулоза със сериозна бактериална инфекция. Точно в тази фаза заболяването е най-опасно, а и най-заразно.\r\n \r\nОколо 20% от контактувалите с болен с активна туберкулоза се заразяват и също развиват заболяването. През последните години учените насочваха усилията си към разработване на ефективни методи за профилактика при хора, редовно контактуващи с болни от туберкулоза. И усилиятаи м вече дават ефект. Проследяването на риска от развитие на туберкулоза след контакт с болен вече ще може да се осъществява много успешно.\r\n \r\nНаскоро беше оповестено, че е разработен кръвен тест, който оценява риска от развитие на туберкулоза в рамките на 2 години напред във времето. Очаква се този тест да помогне за много по-успешната профилактика на туберкулозата при хора, контактували с болен, както и за спестявяне на ненужното антибиотично лечение при хора, при които има само съмнения за евентуално заразяване.\r\n \r\nНовият тест е разработен от международен научен екип след дългогодишно сътрудничество и обмен на информация от различни проучвания по света. В основата на теста стои проследяване активността на няколко гени в ДНК, които имат участие в активирането на бактериите, причинители на туберкулоза, и излизането им от латентната фаза. Следенето активността на тези гени може да предвиди евентуалното активиране на туберкулозните бактерии за период от 2 години напред във времето.\r\n \r\n\r\n\r\n", "date": "2018.04.25", "title": "Нов тест оценява риска от туберкулоза"}
{"url": "https://www.dnes.bg/stranata/2018/04/25/bratushkite-zapiaha-prez-mai-cherno-more-mnogo-e-dobre-angelkova-dovolna.374621", "text": "България е на четвърто място сред предпочитаните от руснаците туристически дестинации за майските празници. Това показва изследване на Асоциацията на руските туроператори, похвали се писмен отговор на депутатски въпрос ресорният министър Николина Ангелкова.\n\n\r\nРуските туристи са били на пето място по брой през миналото лято, а през тази интересът им дори се увеличава – има ръст на ранните записвания за лятно отмора по родното Черноморие, както и повече издадени визи.\r\nРуснаците продължават да са много важни за родните курорти през лятото, а Министерството на туризма рекламира Черноморието ни все по-активно, допълва Ангелкова.\r\r\n                    \r\n                    Над половин милион руснаци са предпочели да отмарят по нашите курорти през 2017 г., а за 400 000 руснаци България е втори дом.\r\nОт началото на тази година до момента консулската служба към българското посолство в Москва е издала със 7,9% повече туристически визи в сравнение със същия период на миналата година.\r\n50 руски туроператори са подали документи за акредитация като имат намерение да работят активно на нашия пазар.\r\nКонсулството ни в Екатеринбург също отчита ръст на издадените визи и увеличение на заявките на туроператорите. До момента фимите, които ще водят руснаците у нас, са 18, като само за 10 дни документи са подали 7 агенции.\r\nПо данни на туристическите агенции от Уралския регион ранните записвания за почивка са много активни като при тях има увеличение от 20% в сравнение с миналата година, което в условията на покачване на цените прави България една от най-търсените дестинации за лятна почивка.\r\nПолетите на туроператорите стартират в края на май и както и през 2017 г. ще има както редовни, така и чартърни програми с полети до Варна и Бургас.\r\nРъстът на руските туристи у нас нараства плавно от 2016.\r\nБългария беше отличена и с награда за най-добрата дестинация за семейна почивка на руските туристи, припомня Ангелкова.\r\nМинистерството на туризма продължава активно да рекламира на руския пазар като залага на съотношението цена – качество, безопасност, екологична храна, културна и духовна близост с Русия.\r\nРаботи и за разширяването на предлагането като към традиционния летен и зимен туризъм се презентират възможностите за допълнителни екскурзии, програми и мероприятия, които да обогатят почивката, която България предлага на активния руски турист.\r\n ", "date": "2018.04.25", "title": "\"Братушките\" запяха през май: Черно море – много е добре! Ангелкова доволна!"}
{"url": "https://www.dnes.bg/football/2018/04/25/izvynzemen-salah-i-livyrpul-sysipaha-roma.374622", "text": "Ливърпул и Рома изиграха спиращ дъха първи мач от 1/2-финалите на Шампионска лига, който мърсисайдци спечелиха с 5:2 на \"Анфийлд\".\r\nДомакините поведоха с 5:0 и за сетен път над всички беше голямата звезда на отбора Мохамед Салах. Той вкара първите два гола в сблъсъка и така общата му бройка за сезона във всички турнири нарасна на 43.\n\r\nОсвен това египетският национал се отличи и с асистенции към Садио Мане и Роберто Фирмино, който също се разписа два пъти във вратата на клетите \"вълци\".\r\nПосле Салах напусна терена и римляните стигнаха до две попадения, които оставиха интригата за реванша. Първо Един Джеко се разписа, а след него и Диего Пероти беше точен от дузпа.\r\n                    \r\n                    \r\nТака реваншът след седмица в Рим много наподобява 1/4-финалите, където Рома елиминира Барселона след загуба с 1:4 на \"Камп Ноу\" и исторически успех с 3:0 на \"Олимпико\".\n\r\n\r\n ", "date": "2018.04.25", "title": "Извънземен Салах и Ливърпул съсипаха Рома"}
{"url": "https://www.dnes.bg/obrazovanie/2018/04/25/boi-mejdu-pyrvolaci-da-poglednem-pyrvo-roditelite-posle-decata.374614", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПобой с камъни и всекидневен тормоз между деца от първи клас в 112-о училище в София. Според родители администрацията на учебното заведение се опитва да потули случилото се. След Празник на буквите родителите и малчугани се отправят към близкия парк. Вечерта завършва с побой между две от децата, а едно от момичетата бива удряно с пръчка.\r\nХристина Ганчева е майката, която твърди, че нейното дете е системно тормозено. Тя застана пред камерата на , за да сподели своята версия за случилото се.\n\r\n\"Случката започва от началото на учебната година, когато детето ми насилствено е накарано да обикаля етажите на училището от детето, което е нанесло побоите на 28 и 29 март. Имало е дърпане и теглене по етажите на училището\", започна разказа си тя.\r\r\n                    \r\n                    Според Христина сформирана от няколко момичета \"група на готините\" е поставила изпитания на нейната дъщеря, за да бъде допусната в тази група. Майката е разговаряла с класната, която извикала бащата на проблемното дете на разговор, но проблемите продължили. Майката на тормозенето дете взима нещата в свои ръце и се среща с бащата, а той заявява: Моето дете е злобарче и нищо няма да се промени, ако не го смачкам от бой пред всички в двора на училището.\r\n \r\n\"Нещата ескалираха до побой с камъни, такова поведение следва да бъде наказано с изключване от училище\", каза още Ганчева и уточни, че директорката ѝ отказва достъп до запис от видеокамерите за случилото се на 29 март.\n\r\nПред 112-о училище се събраха и родители на други деца от класа, които категорично се разграничиха от обвиненията на семейство Ганчеви. Един от родителите настоя да се подхожда отговорно към достоверността на фактите, които се излагат, тъй като самата Ганчева не е присъствала на предизвиканата от нея родителска среща.\n\r\nСтигна се до леко напрежение между двете страни и обвинения към Христина Ганчева. Някои от родителите отрекоха да е имало бой с камъни между децата. Едното дете бутна другото и то падна, това беше конфликтът, уточниха те.\n\r\nВ студиото на \"България сутрин\" психологът Христо Монов определи майката на тормозеното дете като хиперпротективна.\n\r\n\"Имаме много ниска култура на решаване на конфликти. Родителите нека най-напред да се вгледат в себе си и да видят какво дават като поведенчески пример на децата си\", коментира той и призна, че се чуди как децата не са се избили помежду си, гледайки поведението на родителите.\n\r\n\"Ако бях на мястото на директора, на класния ръководител, щях да се опитам да повторя тази родителска среща\", отбеляза психологът.", "date": "2018.04.25", "title": "Бой между първолаци: Да погледнем първо родителите, после децата! "}
{"url": "https://www.dnes.bg/obshtestvo/2018/04/25/pak-na-protest-muzikantite-ot-bnr-iskat-50-skok-na-zaplatite.374627", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТрети ден музикантите от БНР протестират с искане за по-високи заплати. Вчера те поздравиха с народна песен финансовия министър Владислав Горанов, а днес изпълниха химна на България под прозорците на Министерския съвет.\n\r\n\"За добро или зло сме пряко подчинени на Народното събрание. Като дават клетва депутатите, казват, че ще се ръководят само и единствено от действията на народа. Вдигнаха си техните заплати. И ние искаме да получим нещо средно на база 1200-1300 лева\", коментира един от протестиращите пред камерата на .\n\r\n                    \r\n                    \r\n\"Искаме увеличение на нашите заплати поне с 50%. Горе-долу се иска 1 млн. лева да се прибави към бюджета на БНР. Вече ме е срам, че съм музикант. Срам ме е да кажа с какво се занимавам, защото в очите на хората това единствено буди съжаление. Много малко хора си дават сметка за къртовския труд, който полагаме от малки\", сподели една от протестиращите жени.\n\r\nМомчетата от група \"D2\" се присъединиха към протеста и застанаха зад музикантите от БНР. Те обявиха 100% солидарност със своите колеги.\n\r\nТези хора са изключително полезни за съхраняването на музикалната и културната история на България, посочи Димитър Кърнев. Той отказа да коментира размера на заплатите на музикантите от БНР, защото по думите му те са унизителни за подобен труд. Според момчетата от групата това е публично унижение на едни от най-важните хора в държавата. \n\r\nПротестиращите музиканти отбелязаха, че има договореност финансовата комисия към НС да разгледа проектобюджета за евентуално увеличение на заплатите. Те се надяват възнагражденията им поне да бъдат изравнени с тези на колегите им от филхармонията и операта.", "date": "2018.04.25", "title": "Пак на протест: Музикантите от БНР искат 50% скок на заплатите"}
{"url": "https://www.dnes.bg/temida/2018/04/25/ekstradiciia-na-jeliaz-niama-predpostavki-smiata-cacarov.374623", "text": "Няма предпоставки за екстрадиране на Желяз Андреев и другите четирима българи, за което настоява американската страна.\r\nТова стана ясно от думите на главния прокурор Сотир Цацаров пред журналисти в МС.\r\nЦацаров и правосъдният министър Цецка Цачева са участвали в среща при премиера Бойко Борисов с посланика на САЩ Ерик Рубин, на която казусът е бил обсъден.\n\n\n\r\nИскането за екстрадиция на Желяз е заради сделки с авиационни части в нарушение на ембаргото на САЩ със Сирия. Според защитата му той не е подозирал, че става дума за нарушение, нито е избирал сам клиентите си като служител в българския офис на американска компания.\r\r\n                    \r\n                    \"Не са налице всички юридически предпоставки за екстрадиция на лицата. Български граждани могат да бъдат предавани само в ограничени хипотези. Ясно сме посочили, че според нас тези хипотези не са налице и шансът исканията за екстрадиция да бъдат уважени от българския съд, според нас е минимален. Тази позиция е изразена съвсем ясно пред американската страна\", каза Цацаров.\r\nВ консултациите участват представители на Министерството на правосъдието и на Върховната прокуратура от наша страна и на Държавния департамент на прокуратурата на Флорида от американска страна. Цацаров обясни, че конкретното задържане на Желяз и останалите българи ще бъде избегнато. Вторият етап вече е свързан с екстрадиционно производство по същество, за което сме изложили позицията си и в днешната среща – както с политически, така и с юридически аргументи.\r\n\"Не поставяме под каквото и да е съмнение действието на Договора за екстрадиция между Република България и САЩ, но считаме, че интересите на българските граждани трябва да бъдат защитени в максимална степен от българските институции\", каза главният прокурор.\r\nЦацаров допълни, че от страна на посланика на САЩ и в хода на консултациите е налице разбиране и конструктивно отношение към проблема от американска страна.\r\nНа 22 и 23 май в рамките на Българското председателство ще се проведе среща между ЕС, представен от министри на правосъдието и на вътрешните работи, главния прокурор на САЩ и др., съобщи правосъдният министър Цецка Цачева. Тя допълни, че контактите, консултациите и диалогът продължават така, че да не се стигне до екстрадиция на българите.\r\nПо-рано Цацаров коментира и случая \"Иванчева\" и обясни, че прокуратурата е направила всичко възможно, за да изпълни своите задължения по закон.\r\n\"Аз считам, че колегите ми си свършиха работата и категорично стоя зад тях. Обвиняемата трябваше според изискванията на закона да присъства на всички действия по разследването, конкретно на огледа и на претърсването на автомобила. Не мисля, че беше прекрачена границата. Беше спазен законът\", категоричен бе главният прокурор пред Нова тв.\r\nЦацаров отново коментира думите на вицепремиера Екатерина Захариева, която каза преди седмица, че има преминати граници при ареста. Той обясни, че е искал да разбере дали изказването на министърката е била нейна лична позиция или е позиция на правителството и е получил отговор на този въпрос.\r\nЦацаров съобщи и че ще бъдат внесени промени в законодателството за футболното хубиганство.\r\n\"Трудно мога да приема насрочване на футболни мачове, което да блокира живота на цялата столица и да води до подобни ексцесии\", каза още главният прокурор.", "date": "2018.04.25", "title": "Екстрадиция на Желяз? Няма предпоставки, смята Цацаров"}
{"url": "https://www.dnes.bg/stranata/2018/04/25/zaloviha-dvama-brakonieri-na-iazovir-iastrebino.374634", "text": "Двама бракониери са заловени по време на риболов на язовир \"Ястребино\", съобщава БТА.\r\nАкцията на екипи на Централната рибно-опазваща организация (ЦРОО) е била на водоема под село Панайот Хитово, разказа ръководителят на доброволците от клон Ястребино Шенол Хасанов.\r\nБракониерите са засечени в местност, обрасла с дървесна растителност, където язовирът прелива. \"В плитчините рибата се прегрупира за хвърляне на хайвера и бракониерите използват това за лесен и бърз улов\", обясни Хасанов. \r\nДвамата мъже се опитали да прикрият мрежите и уловената риба в храстите. В крайна сметка обаче те са установени и задържани. Уведомена е полицията, служителите на Изпълнителната агенция по рибарство и аквакултури са съставили актове.", "date": "2018.04.25", "title": "Заловиха двама бракониери на язовир \"Ястребино\""}
{"url": "https://www.dnes.bg/politika/2018/04/25/gerb-se-pohvaliha-s-niskoto-nivo-na-dyrjavniia-dylg.374626", "text": "От ГЕРБ се похвалиха с ниското ниво на държавния дълг и благоразумната политика, водена от правителството, и обвиниха левицата, че разпространява фалшиви новини по темата. \n\r\nПовод за това станаха оповестените от Евростат предварителни данни за дълга на държавите членки.\n\r\n\"От числата е видно, че провежданата благоразумна политика поставя България на едно от челните места по нисък размер на консолидирания дълг на сектор \"Държавно управление\". Така България запазва водещата си позиция на най-ниската си задлъжнялост само след Естония и Люксембург - третата страна в Европа\", отчете шефката на бюджетната комисия Менда Стоянова в декларация от името на ПГ на ГЕРБ.\r\n                    \r\n                    \r\nПо думите й, след две години растеж на икономиката, след високите ръстове на приходите в държавния бюджет, най-ниските нива на контрабанда на цигари в Европа, след двуцифрените ръстове на средната работна заплата и безпрецедентно ниските нива на безработица, сега България отчита изключително ниско ниво на държавния дълг.\n\r\nТя се обърна и към БСП и ги обвини, че години наред са внушавали чрез фалшиви новини, че дългът расте.\n\r\n\"Колегите от ляво създаваха фалшиви новини и ги сееха като плевели. От години се бяхте заели да внушите, че дългът расте, но след вчерашния ден трябва да замълчите. Опорната точка на БСП се спука\", настоя Стоянова.\n\r\nТя припомни и че кредитният рейтинг на страната се е повишил и призова за по-малко самоцелно противопоставяне.\n\r\n\"Да преодолеем политическите пристрастия, да популяризираме финансовите успехи на България и да утвърждаваме доброто й име в Европа и света, вместо да се плюем по български\", заключи шефката на бюджетната комисия.", "date": "2018.04.25", "title": "ГЕРБ се похвалиха с ниското ниво на държавния дълг"}
{"url": "https://www.dnes.bg/obshtestvo/2018/04/25/ms-reshi-bez-hartieno-kopie-ot-telk-proverkata-slujebna.374648", "text": "Отпада изискването да се представя хартиено копие на решение на ТЕЛК за ползване на услуги от Агенцията за социално подпомагане.\r\nТова ще се проверява по служебен път, за да бъдат облекчени хората с увреждания, обясни социалният министър Бисер Петков пред журналисти в МС.\r\nПри кандидатстване за безплатна винетка пък няма да се изисква копие от валидна застраховка \"Гражданска отговорност\". Справките за това ще бъдат правени в публичния регистър на Комисията за финансов надзор.\r\nМинистърът информира, че съвместно с Националната агенция за приходите се предприемат действия осигурителният статус също да се проверяват служебно за социалните услуги, които изискват доходен критерий.", "date": "2018.04.25", "title": "МС реши: Без хартиено копие от ТЕЛК, проверката – служебна"}
{"url": "https://www.dnes.bg/notifikacii/2018/04/25/krizata-v-tyrgovskiia-registyr-kriza-za-stotici-kompanii.374644", "text": "Закъсненията при вписванията в Търговския регистър, които са факт от няколко седмици, рискуват да спънат дейността на десетки компании, които се търгуват на фондовата борса, но и не само на тях.\r\nЗабавянето се случва няколко месеца, след като приета на крак законодателна промяна  блокира вписването на прехвърлянето на дялове във фирми, а сезонът на общите събрания на акционерите е пред провал, защото зависи от дейността на длъжностните служители на Агенцията по вписванията. Това каза Даниела Пеева, председател на УС на Асоциацията на директорите за връзка с инвеститорите в България (АДВИБ), в предаването на  - \"В развитие\".\rПричина за забавянето е законодателна недомислица, но също така и указание на Агенцията по вписванията за промените в закона за счетоводството, с които търговците, неизвършващи дейност през предходната година, бяха освободени от задължението да подават финансов отчет (и да плащат такса), като трябваше единствено да декларират, че нямат дейност до 31 март.  \r\nАгенцията пусна указание, че това обстоятелство може да се декларира както със заявление Г2 (което е за годишни финансови отчети), така и със заявление Г1, което е за обявяване на широк кръг от обстоятелства, включително и такива, които не търпят отлагане - покана за общото събрание на акционерите, кредиторите, съобщения за изключване на акционер, промяна в капитала..\r\nСлед указанията сега компаниите трябваше да започват да подават декларациите, че не са упражнявали дейност (които на практика предоставят информацията, която се съдържа в един финансов отчет), със заявление Г1, което води до задръстване на т. нар. \"бърз\" поток.\r\nВ последните дни на март са влезли над 200 000 заявления на търговци, които са блокирали дейността, каза Пеева. Повече по темата вижте .", "date": "2018.04.25", "title": "Кризата в Търговския регистър – криза за стотици компании"}
{"url": "https://www.dnes.bg/notifikacii/2018/04/25/blianyt-da-si-slab-kakvo-triabva-da-znaete-za-dietite.374584", "text": "Кога бе последният път, в който следвахте диета и успешна ли бе тя? В желанието си да постигнем по-добра физическа форма, често допускаме грешки в начина си на хранене.\r\nДиетата е в основата на това дали ще успеем да свалим здравословно излишните килограми, да бъдем по-здрави и да задържим постигнатите резултати. Ако планирате промяна в начина си на хранене, вижте какво биха искали диетолозите да знаете за процеса на отслабване.\r\n\r\nЧасовете за почивка и сън са изключително важни, когато искате да редуцирате телесното си тегло. Недоспиването е една от причините за повишаване нивата на хормона на глада грелин и съответно се намалява синтезът на хормона на засищане лептин. Липсата на сън може да попречи на избора ви да се храните здравословно и в разумни порции. Също така недоспиването повишава и нивата на кортизола, което ви принуждава да преяждате, обикновено с вредни храни.\r\r\nСпазвате ударна диета, която вече показва резултати? Как може да сте сигурни, че разликата в килограмите не се дължи на излишните течности, които сте елиминирали, а не на излишните мазнини.\r\nЗа да редуцирате мастните натрупвания е добре да следвате хранителен план, който да съдържа храни, които да спомагат за ефективното изгаряне на излишните килограми. Бедната на протеини и въглехидрати диета обикновено не показва желаните резултати.\r\n", "date": "2018.04.25", "title": "Блянът да си слаб! Какво трябва да знаете за диетите?"}
{"url": "https://www.dnes.bg/notifikacii/2018/04/25/100-000-lv-sa-otkradnati-ot-bankomat-v-pleven.374646", "text": "Близо 100 хиляди лева са откраднати от банкомат в плевенския квартал \"Сторгозия\".\r\nОбирът е станал в понеделник, съобщи пред БНР говорителят на прокуратурата в града Рени Кирилова.\r\nБанкоматът не е разбит, а е отворен с техническо средство.\r\nОколо 15:20 ч. в понеделник служител на охранителна фирма, извършваща инкасо услуги, се обадил в полицията, че е въздействано върху външното тяло на банкомата. При огледа полицаите не открили следи от взлом.\r\nТогава полицията иззела документацията по зареждането, за да се установи липсващата сума.\r\nПо случая е образувано досъдебно производство.\r\n \r\n \r\n ", "date": "2018.04.25", "title": "100 000 лв. са откраднати от банкомат в Плевен"}
{"url": "https://www.dnes.bg/notifikacii/2018/04/25/audi-porshe-bmv-avtodjambazite-vdignaha-letvata.374630", "text": "Апашите крадат все по-скъпи коли от луксозни марки, като най-често посягат на \"Мерцедес\", \"Ауди\", \"Порше\", \"ВМW\", а 90% от собствениците им се прощават завинаги с автомобилите си.\n\n\r\nСпоред ценовия диапазон се определя и предназначението на открадната кола - по-скъпите се преправят, сменя се номерът на рамата на двигателя им, пререгистрират се и се пускат отново на пазара или в чужбина, или у нас, обяснява МВР шефът Валентин Радев в писмен отговор на депутатски въпрос.\r\nПо-евтините коли отиват за части.\r\nРадев обаче отчита, че през миналата година автоджамбазите са отмъкнали по-малко коли в сравнение с 2016 г.\r\nИма спад с 29% на кражбите на автомобили, а разкриваемостта на престъпленията е скочила от 9,8% на 13,6%.\n\r\nОбщо 2023 коли са били откраднати през миналата година, а през 2016 г. броят им е бил 2820.\n\r\nНай-много автомобили се крадат в големите градове – София, Варна, Бургас, Пловдив, както и в най-посещаваните морски и планински курорти, по време на активния туристически сезон.\n\r\n\"Активният криминален контингент целогодишно гастролира и осъществява престъпните си намерения в най-оживените места на страната\", признава Радев.\n\r\nЗа решаването на случаите полицията редовно проверява автоморги и незаконни депа за разкомплектоване на коли, допълва той.\n\r\nМВР готви и законови промени, с които да се създаде регламент за осъществяване на сервизна дейност и търговия с авточасти втора употреба.", "date": "2018.04.25", "title": "\"Ауди\", \"Порше\", \"БМВ\"... автоджамбазите вдигнаха летвата"}
{"url": "https://www.dnes.bg/business/2018/04/25/tyrgove-opredeliat-cenata-na-naemite-na-zemedelska-zemia.374652", "text": "Надпреварата между арендаторите за наемане на плодородна и качествена земя през стопанската 2018/2019 г. започна с пълна сила. Големи и малки земеделски производители търсят атрактивни имоти, които да наемат. За да отговори на засиленото търсене и да гарантира честни и прозрачни условия за всички арендатори, компанията за управление на земеделски активи \"Агрион\" организира търгове с тайно наддаване за отдаване на земите от портфолиото си. Компанията е първата на пазара, която разчупи наложилата се практика големите собственици на земя сами да определят рентните нива чрез пряко договаряне със наемателите от конкретно землище.\r\n\"С провеждането на търгове искаме да искаме да дадем възможност на повече хора да печелят от развитието на селското стопанство и от обработката на земеделска земя\", казаха от \"Агрион\". Според тях аукционите дават шанс на по-дребните и средни производители да наемат качествени и плодородни парцели и преодолеят капсулирането между арендаторите в някои региони. Очакванията са, че чрез аукционите начинаещи фермери и по-малки арендатори ще успеят да разместят позициите на големите играчи в част от най-привлекателните землища.\r\r\n                    \r\n                    Процедурата с търговете е разработена така, че да гарантира равно начало и честни и прозрачни условия, казаха от компанията. Никой няма да се ползва с преимущество при търговете с тайно наддаване, а за наемател на земите на \"Агрион\" ще бъде избран този, който е предложил най-атрактивни условия. Този принцип дава възможност на земеделците сами да определят цената, на която ще вземат желаната от тях земя под наем или аренда. Заявките за участие в търговете се приемат във всички офиси на компанията в цялата страна. \r\nТака на практика конкуренцията между фермерите и желанието им да наемат добри парцели ще определят рентните нива, вместо дружеството еднолично да ги налага при пряко договаряне, каквато е масовата практика в сектора.\r\n\"Провеждането на аукционите позволява на всеки, който иска да се занимава със земеделие, да се включи, дори и да не притежава опит в земеделието, казаха от \"Агрион\". Според тях търговете са изключителна възможност за млади фермери и за хора извън агросектора, които нямат финансова възможност или желание да купуват собствена земя, да успеят да наемат плодородни и качествени парцели. Чрез тях те могат да кандидатстват за субсидии и държавно финансиране.\r\nСпоред анализатори на пазара последните години агросекторът привлича все повече хора, които до този момент не са се занимавали със земеделие. Причината за това са сериозните субсидии, които се дават на земеделските стопани. Фермерите могат да се възползват от директните плащания за площ, от т. нар. зелени плащания за агроекология, както и от сериозно финансиране по линия на европейските фондове.\r\nЗа тази година предвидените средства за директни плащания за площ и по различните програми са в размер на 2.91 млрд. лв., като парите са с над 400 млн. лв. повече в сравнение с 2017 г. По мярката \"Стартова помощ за млади земеделски стопани\" на Програмата за развитие на селските райони, например, се отпускат до 25 хил. евро на кандидатите, а по мярка \"Стартова помощ за развитието на малки стопанства\" - до 15 хил. евро.", "date": "2018.04.25", "title": "Търгове определят цената на наемите на земеделска земя"}
{"url": "https://www.dnes.bg/science/2018/04/25/uran-i-neptun-doneseni-v-slynchevata-sistema-ot-druga-galaktika.374638", "text": "Астрономи от Великобритания, САЩ и Франция стигнаха до необичайния извод, че Уран и Нептун са били донесени в Слънчевата система от друга галактика, съобщи Лайф.\n\r\nЗаключенията им са базирани върху изследване на атмосферните особености на планетите.\n\r\nАнализът на данни за състава на атмосферата на Уран ги навел на мисълта, че голямото количество сероводород на планетата прави крайно неприятно пребиваването там на каквито и да било живи същества. \n\r\nДанните позволили на учените да изследват точната възраст на планетата, както и разстоянието й от централната звезда в Слънчевата система, в която далечни светове са се формирали преди милиарди години.\n\r\nАстрономите смятат, че Уран и Нептун са били донесени във вид на \"зародиши\" в Слънчевата система от друга звездна система. \r\n                    \r\n                    \r\nКъм това заключение ги подтикнали данни от анализа на атмосферите на газовите гиганти Сатурн и Юпитер, в чийто състав голямо количество сероводород няма и вероятно никога не е имало.\n\r\nПодробният анализ на данните и съпоставянето на температурните и атмосферните параметри ще дадат възможност на учените да разберат откъде Уран и Нептун са попаднали в Слънчевата система и каква е била причината за подобно \"изгнание\".\r\n/БТА/\r\n ", "date": "2018.04.25", "title": "Уран и Нептун донесени в Слънчевата система от друга галактика"}
{"url": "https://www.dnes.bg/eu/2018/04/25/pyrvi-sme-v-evropa-po-bednost-vseki-treti-jivee-v-nedoimyk.374598", "text": "Около 30 процента от българското население или почти всеки трети българин живее в сериозен риск от бедност, показват данни от анализ на Евростат за делът на хората в тежки материални лишения в ЕС през 2017 г. Средният показател за ЕС на хора живеещи в тежки материални лишения, е 6,7 на сто.\n\n\n\r\nВсе пак страната ни е постигнала значителен ръст в социалната си политика, тъй като през 2010 г. делът на хората в тежки материални лишения у нас е бил 46 процента, докато за миналата година той е отчетен на 30 процента, показват данните на Евростат, цитирани от БТА.\n\r\nОтнесени към населението на страната цифрите показват, че през 2010 г. в материални лишения са живяли около 3,5 милиона българи, докато през 2017 г. техният брой е бил около 2,1 милиона или намаление от 1,4 млн. души на лицата у нас, които са имали сериозни материални лишения.\r\n                    \r\n                    \r\nСпоред актуални данни на НСИ най-висок дял на хората у нас, които живеят в сериозен риск от бедност или материални лишения, е най-голям сред българите на възраст 65 + години - около 46 на сто от сънародниците ни в тази възрастова категория или близо над 670 хиляди души. \n\r\nВтората група, за която също се отчитат показатели на бедност и материални лишения е на младите българи до 17-годишна възраст, които са около 42 процента или над 550 хиляди. Сред българите в активна трудова възраст 18-64 години процентът на риск от бедност е 37 на сто, показват данните на родната статистика.\n\r\nОколо 33 милиона европейци или 6,7 на сто от гражданите на Евросъюза са били в ситуация на сериозни материални лишения през 2017 г., отчитат данните на Евростат.\n\r\nНай-ниски нива на материални лишения са регистрирани в следните страни-членки: Швеция /0,8 на сто/, Люксембург /1,6 на сто/, Финландия /2 на сто/ и Холандия /2,6 на сто/, показват данните на европейската статистика.\n\r\nВ другия край на скалата, страните от ЕС, в които се регистрира най-висок процент на хора в материални лишения са: България - 30 на сто, Гърция - 21 на сто, Румъния - 19, 4 на сто и Унгария - 14, 5 на сто. \n\r\nНай-високи дялове на хората в ЕС, които са били в тежки материални лишения са регистрирани сред домакинствата с един възрастен човек - около 10 на сто. Още по-висок е делът на хората с материални лишения сред възрастните домакинства с деца - 14 процента.\n\r\nЗа домакинствата с двама или повече членове /с деца или без деца/ показателят за бедност е значително по-нисък и варира между 5 - 6 процента.\n\r\nСпоред европейската практика се счита, че един човек е изложен в риск от бедност, когато не може да си позволи поне четири от следните неща, за които повечето хора смятат, че са желателни или необходими, за адекватен социален живот: да плащат сметките си навреме; да поддържат дома си топъл; изправени пред неочаквани разходи да ги поемат без проблеми; да ядат месо /или вегетариански еквивалент/ редовно; да могат да си позволят една седмица почивка далеч от дома; да ползват без проблеми телевизор, пералня, кола, телефон.", "date": "2018.04.25", "title": "Първи сме в Европа по бедност, всеки трети живее в недоимък "}
{"url": "https://www.dnes.bg/sofia/2018/04/25/plochkite-pred-ndk-ne-izdyrjaha-evroshefstvoto-kato-za-skeityri-sa.374508", "text": "\n\r\nПлочките пред НДК, които бяха ударно сменяни заради Европейското председателство на България, не издържаха до края му. На места са разбити и повдигнати – сякаш са изкуствени препятствия за скейбордисти.\r\nСнимки от разбитите плочки се появиха в групата \"Забелязано в София\" във Facebook.\r\n\"Ремонт на ремонта на ремонта.... Щеше да е смешно, ако не бяха думнали 40-ина млн. за две години\", пише Младен Манев, който е публикувал фотосите.\r\nЗаради ремонта на площада около НДК пространството около двореца остана затворено няколко месеца в края на миналата година. Цената на преустройството бе 5 млн. лв.\r\r\n                    \r\n                    Целият ремонт на сградата, в която се провеждат някои от заседанията по време на европредседателството, излезе около 45 млн. лв.\r\nЗаради ремонта на НДК в края на миналата година избухна и скандал, след който с шефския пост се раздели Мирослав Боршош.\r\n\"Идеално е, някой си е направил паричките, а българите ще си мрънкат във Facebook и никой няма да търси виновен\", пише в коментар един от членовете на групата.\r\n \r\n\r\n ", "date": "2018.04.25", "title": "Плочките пред НДК не издържаха еврошефството – като за скейтъри са"}
{"url": "https://www.dnes.bg/zvezdi/2018/04/25/al-pachino-na-78-koi-ne-haresva-maikyl-korleone.374502", "text": "\n\r\nНа 25 април своя 78-и рожден ден празнува американската филмова легенда Ал Пачино.\n\r\nРоден през 1940 година в Ню Йорк, той е носител на „Оскар“ за най-добра мъжка роля през 1992 г. във филма \"Усещане за жена\". \n\r\nВ своята кариера е участвал в множество големи филми, сред които по-известните са трите части на \"Кръстникът\", \"Белязаният\", \"Усещане за жена\", \"Жега\", \"Адвокат на дявола\", \"Бандата на Оушън 3\" и още много други.\n\r\nИстинското му име е Алфредо Джеймс Пачино.\r\n                    \r\n                    \r\nПроизходът му е сицилиански - баба му и дядо му мигрират в САЩ от Сицилия. Затова и ролята на Майкъл Корлеоне му пасва идеална.\n\r\nБаща му Салваторе напуска семейството, когато Алфредо е още бебе и грижите за него поема неговата майка и нейните сицилиански родители.\n\r\nПреди да стане известен актьор, Ал Пачино е работил различни неща, дори като строителен надзирател.\n\r\nИма общо 5 награди \"Златен глобус\", 2 награди \"Еми\" и още много други.\n\r\nПървото му признание е през 1968 г., когато печели наградата на театралната гилдия за най-добър актьор.\n\r\nЕдва след първата му филмова роля, печели режисьора Франсис Форд Копола и той го взима за ролята на Майкъл Корлеоне в класиката \"Кръстникът\".\n\r\nНикога не се е женил, но има три деца.\n\r\nЖивее в скромен апартамент и бяга от звездния блясък.\n\r\nПрез януари 2001 г. Пачино получава Златен глобус за цялостната си кариера.", "date": "2018.04.25", "title": "Ал Пачино на 78: Кой не харесва Майкъл Корлеоне?"}
{"url": "https://www.dnes.bg/index/2018/04/25/vietnamcite-se-zavryshtat-naemat-gi-po-morskite-ni-kurorti.374599", "text": "Кадровата криза, която от години е най-сериозният проблем на родните хотелиери, и това лято ще бъде туширана с масов внос на работници от чужбина. Освен украинци и молдовци, за първи път на нашето море ще работят и 30 виетнамци.\n\r\n3-месечна заетост им осигурява Албена чрез директен договор с виетнамски Център за професионално обучение.\n\r\n“Проектът е пилотен, наетите са предимно студенти, които ще работят като камериери. Ако покажат добри резултати, сътрудничеството ще продължи и за следващия сезон”, съобщи пред “Труд” Маргита Тодорова, търговски директор на “Албена” АД. \n\n Според нея не е изключено във виетнамската група да има и мъже, защото противно на общата нагласа и представители на силния пол работят добре като камериери. За пример Тодорова даде група украинци, които миналото лято впечатлили мениджърите с усърдието си при почистването на хотелските стаи.\r\nЗа виетнамците заплатите у нас вероятно са атрактивни, тъй като в родината им средните възнаграждения са едва 40 долара месечно. Въпреки това азиатските работници в Албена ще са единствените екзотични работници по Северното Черноморие това лято.\n\r\nВ останалите комплекси залагат главно на украинци и молдовци – за помощник-готвачи, готвачи, сервитьори, озеленители, бармани и камериери. \n\r\nЧаст от чужденците са бесарабски българи, а към останалите няма изисквания да владеят нашия език и затова често се случва български туристи да са смаяни, че трябва да говорят на английски с персонала, признават хотелиери. По неофициални данни сезонните обекти край Варна ще наемат над 2000 чужденци, сред които ще има и беларуси. \n\r\nПричината е, че подобно на нашенци, и украинците се преориентирали към Гърция и Кипър, където заплатите са доста по-високи от масово предлаганите за изпълнителски кадри у нас 600-700 лв.\n\r\nВ Албена, където очакват добър сезон с около 3-5% ръст на туристите, освен виетнамците, ще работят още близо 1200 чужденци и 800 българи от вътрешността на страната. \n\r\nИнтерес да работят по морето у нас проявяват студенти от Узбекистан и Таджикистан. Освен да спестят пари целта им е да добият опит в туризма. Това обясни хотелиерът и собственик на фирма за посредничество при подбор на кадри в туризма Гешо Любенов. \n\r\nОсновно по родното море работят украинци и молдовци, както и представители на Беларус и Русия. През миналата година близо 4000 са били наетите от държави извън ЕС в туризма, а през тази се очаква общият им брой да надхвърли 5 000 души. Повечето от тях работят като камериери и сервитьори на блок маса.\n\r\n50 евро повече са склонни да плащат родните хотелиери на служители, които вече са се трудили у нас и през предходни лета, заради опита и полученото обучение за работа в родните курорти. Това обясни за “Труд” хотелиерът и собственик на компания за посредничество при набиране на кадри в туризма Гешо Любенов.\n\r\nСредната заплата, която се дава на тези камериери, сервитьори, пикола и рецепционисти е 300 евро. Това е двойно повече, отколкото биха взели за същия труд в Украйна например.\n\r\nХотелиерите се задължават и да платят транспорта до България, застраховката, настаняването и храненето на тези служители. Част от собствениците им осигуряват и карти за мобилни телефони с интернет.\n\r\nТъй като не инвестират предварително в практиката си, много студенти предпочитат да дойдат да се обучават в тънкостите на туризма у нас вместо в Гърция, Турция или САЩ, обясни Любенов.\n\r\nРаботодателите вече имат на разположение и онлайн платформа, на която да разгледат биографиите на потенциалните си служители, снимките им, както и да получат информация дали имат предишен опит в сектора у нас или в чужбина.\r\nПрез последните години се взеха редица мерки, които облекчиха процеса по наемане на персонал от страни извън ЕС. Престоят им за работа обаче е ограничен на 3 месеца за година. Опцията за удължаване му е сложна и тромава. Така, въпреки че законът го позволява, бизнесът не може да задържи персонала по-дълго или да го наеме и за лятото, и за зимата, обясни Любенов.\r\nБългарската хотелиерска и ресторантьорска асоциация вече е постигнала споразумение с Азербайджан студенти от страната на Каспийско море да идват на практика във висококатегорийни хотели в родните курорти. Това съобщи съпредседателят и говорител на организацията Бранимир Миланов. Бизнесът предпочита българските служители, но е принуден да внася кадри отвън, обясни той и бе категоричен, че са нужни още облекчения относно работните визи. При изтичане на документа трябва да има опция той да бъде подновен у нас, обясни Миланов.\n\r\nВ Слънчев бряг хотелиери и ресторантьори вече кърпят кадрите за сезона. Сред наетите чужденци най-много са украинците и македонците. “Имам 20-22 души от Украйна и македонски студенти. Виждам, че и колегите предпочитат да наемат македонци, защото при тях почти няма езикова бариера”, обясни хотелиерът в курорта Веселин Налбантов. От миналата година при него работят и две тайландки като хостеси. Те са избрани да посрещат гостите, понеже са атрактивни. Родните хотелиери са недоволни, че 15-годишните у нас не могат да работят за разлика от тези в Словакия.”Кучето е заровено в социалното и в образователното министерство”, заключават собствениците.", "date": "2018.04.25", "title": "Виетнамците се завръщат! Наемат ги по морските ни курорти "}
{"url": "https://www.dnes.bg/sofia/2018/04/25/drakonovski-merki-za-sigurnost-na-macha-levski-cska.374600", "text": "Заради инцидента с тежко ранената полицайка на последния мач \"Левски\" – ЦСКА мерките за сигурност днес ще са още по-засилени.\n\n Срещата тази вечер е реванш за Купата на България.\r\nСлед като фен на сините хвърли бомбичка на последната среща между двата отбора, при което двама жандармеристи пострадаха, полицията тази вечер ще дебне още по-внимателно.\r\nНационалният стадион \"Васил Левски” вече е оборудван с нови камери с висока резолюция. \r\nОще на входа всички футболни фенове ще бъдат щателно проверявани.\r\nНяма да се допускат зрители във видимо нетрезво състояние, както и лица, носещи забранени предмети.\r\nСрещата \"Левски” - ЦСКА започва в 18.30 часа.\r\n ", "date": "2018.04.25", "title": "Драконовски мерки за сигурност на мача \"Левски\" - ЦСКА "}
{"url": "https://www.dnes.bg/snimka-na-denia/2018/04/25/ne-zabraviaite-chadyrite-shte-ima-i-slynce-i-dyjd.374601", "text": "В сряда ще преобладава слънчево и топло време. \r\nЩе се развива купеста и купесто-дъждовна облачност и на много места, в следобедните часове ще има краткотрайни валежи с гръмотевици и временно усилване на вятъра. \r\nМаксималните температури ще между 26° и 31°, прогнозират синоптиците от НИМХ - БАН. \r\nПо Черноморието ще бъде предимно слънчево. В следобедните часове ще има купеста облачност, но само на отделни честа е възможно да превали краткотраен дъжд и да прегърми. Вятърът ще е с бризов.\r\nМаксималните температури ще са между 20° и 24°. Температурата на морската вода е 13-14°. Вълнението на морето ще бъде 1-2 бала.\r\nВ планините ще се развива купесто-дъждовна облачност и ще има краткотрайни валежи с гръмотевици и временно усилване на вятъра. Ще духа до умерен запад-югозападен вятър. Максималната температура на височина 1200 метра ще е около 20°, на 2000 метра – около 13°.\r\n ", "date": "2018.04.25", "title": "Не забравяйте чадърите, ще има и слънце, и дъжд"}
{"url": "https://www.dnes.bg/obshtestvo/2018/04/25/vodata-v-zabavachkite-samo-ot-cheshmata-maikite-protiv.374602", "text": "Водата в детските градини да е само от чешмата, като изключения за минерална и трапезна да се правят само ако течащата не става за пиене. \r\nРазпореждането е на Министерството на здравеопазването и действа от началото на годината.\r\nВ негово изпълнение в момента по детски градини и ясли вървят хайки от санитарни инспектори на регионалните здравни инспекции в цялата страна, за да проверяват дали водата от крана действително е годна за пиене. \r\nВ същото време обаче майки на хлапета се бунтуват срещу решението на МЗ и настояват да се върне старият ред, при който децата пиеха минерална вода от диспенсери, установи репортерска проверка на \"Монитор“.\r\n ", "date": "2018.04.25", "title": "Водата в забавачките само от чешмата, майките - против!"}
{"url": "https://www.dnes.bg/football/2018/04/25/fenove-na-roma-i-livyrpul-okyrvaviha-macha.374603", "text": "Сблъсъци белязаха снощи полуфинала от Шампионската лига, в който Ливърпул надигра Рома с 5:2.\r\n53-годишен мъж е в критично състояние, след като беше нападнат пред стадион \"Анфийлд\" в Ливърпул малко преди началото на мача, съобщи \r\nПострадалият е с травми по главата. Полицията задържа двама фенове на Рома – на 25 и 26 години, които са обвинени в опит за убийство. \r\nВъпреки засиленото полицейско присъствие привърженици на двата отбора се сбиха и в една от страничните улиците край стадиона. \r\nСлед намесата на органите на реда има задържани, а на пострадалите бе оказана медициснка помощ.\r\nНачалото на сблъсъците поставили феновете на Рома, които нападнали привържениците на Ливърпул.\r\n ", "date": "2018.04.25", "title": "Фенове на \"Рома\" и \"Ливърпул\" окървавиха мача"}
{"url": "https://www.dnes.bg/stranata/2018/04/25/predplajni-drami-stroi-li-se-nezakonno-na-delfin.374604", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНово напрежение по Южното Черноморие преди началото на сезона. От Инициативния комитет \"Да запазим къмпинг Делфин\" алармираха, че наемателят на плажа строи незаконно на пясъка и изгражда ограда, която спира свободния достъп до плажа.\r\n \r\nОградата се появи на къмпинг Делфин преди няколко дни. Днес беше извършена проверка от екоинспекцията в Бургас и Министерството на туризма. Предупредени за проверката, работниците още сутринта напуснаха обекта, съобщи .\n\r\nНаемателят на плажа Йордан Тодоров от пловдивското дружество \"Тива Итернешанъл\" отрича да изгражда ограда, която да спира достъпа до плажа.\r\n                    \r\n                    \r\nСпоред Атанас Орачев от Инициативния комитет за опазване на Делфин се строи върху защитени територии. \n\r\nМиналата година наемателят беше изградил дървена стълба до плажа, която беше премахната, тъй като се оказа незаконна. Сега вероятно ще бъде изградена нова, но ще минава от място, което щади природата.\n\r\nДо дни ще стане ясно дали заведението на плажа е съобразено с одобрената от Министерството на туризма схема.\r\n ", "date": "2018.04.25", "title": "Предплажни драми: Строи ли се незаконно на Делфин?"}
{"url": "https://www.dnes.bg/index/2018/04/25/receptata-dnes-lesen-krem-s-biskviti-i-maskarpone.374499", "text": ":\r\n1 пакет какаови бисквити\r\n250 г пресни малини\r\n1 пакет дребни целувки\r\n150 г маскарпоне\r\n100 г заквасена сметана\r\n2 супени лъжици пудра захар\r\nШоколадови стърготини\r\n50 г масло\r\n \r\n:\r\n \r\nРазтопете маслото за 1-2 минути в микровълновата. Натрошете бисквитите и ги оваляйте в маслото. Подредете бисквитените трохи на дъното на чаши за десерт. В отделна купичка смесете маскарпонето със заквасената сметана и пудрата захар. \r\n \r\nВърху пласта с бисквитите поставете 2-3 супени лъжици от маскарпонената смес във всяка чаша. Отгоре поставете няколко пресни малини и още малко бисквитени трохи. Върху тях гарнирайте със съвсем малко крем и 1-2 целувки. Поръсете с шоколадови пръчици или стърготини.\r\n\r\n", "date": "2018.04.25", "title": "Рецептата Dnes: Лесен крем с бисквити и маскарпоне "}
{"url": "https://www.dnes.bg/notifikacii/2018/04/25/v-bavariia-narediha-krystove-na-vsichki-uchrejdeniia.374605", "text": "Регионалното правителство на консерваторите в Бавария нареди на входовете на всички сгради на областната администрация да бъдат поставени християнски кръстове, предаде Асошиейтед прес.\n\r\nРегионалните власти заявиха, че на кръстовете не бива да се гледа като на религиозни символи и че целта е чрез тях да бъде отразена \"културната идентичност и западнохристиянско влияние\" в южната германска провинция.\n\r\nДПА предаде, че приетото вчера постановление няма да се отнася за сградите на общинските и федералните власти.\n\r\nВ преобладаващо католическа Бавария кръстовете вече са задължителни в училищата и класните стаи.\n\r\nУправляващата партия в провинцията Християнсоциален съюз - сестринската партия от Бавария на Християндемократическия съюз на канцлера Ангела Меркел - се надява да не загуби мнозинството си в регионалното управление в полза на \"Алтернатива за Германия\", по-дясна партия, чиито антимюсюлмански кампании получиха отглас сред някои германски избиратели. \r/БТА/", "date": "2018.04.25", "title": "В Бавария наредиха: Кръстове на всички учреждения!"}
{"url": "https://www.dnes.bg/akoshtete-vqrvaite/2018/04/25/4-dni-na-bali-s-bira-na-plaja-osyshtestvenata-mechta-na-12-godishniia-driu.374607", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИстория като от филм развълнува Австралия. 12-годишно момче избяга от вкъщи, замина за Индонезия и прекара 4-дневна ваканция на остров Бали, преди да бъде открито от полицията.\r\nДрю е шампион на тротинетка. Но е добър и в съчиняването на сложни схеми, за да осъществи една мечта. Той просто иска да отиде на Бали. \r\nНе защото никога не е бил там. Напротив – всяко лято семейството прекарва ваканциите си на острова, но никога не оставя 12-годишния си син сам. \r\nДрю на два пъти се опитва да си резервира самолетен билет до Индонезия. Авиокомпаниите обаче изискват от него разрешително, подписано от родителите му, които са разведени. В един момент майка му – Ема – разбира за неуспешните му опити и предупреждава полицията. \r\r\n                    \r\n                    Един ден Дрю се скарва с майка си. Точно тогава третият му опит за резервиране на билет се оказва успешен. Така, със семейната кредитна в джоба и тротинетката, сгъната в раницата, 12-годишното момче тръгва към летището. \r\nЗа да избегне неудобните въпроси, той минава през автоматичното чекиране. И въпреки че сменя два полета, никой не се усъмнява в историята му.  \r\n\"Поискаха ми паспорта и ме попитаха дали съм сам. Аз им казах: \"Да\" и че мама ме чака отвън на летището, защото живее в Бали\", сподели малкият хитрец. \r\nСледват 4 дни ваканция, в които Дрю си наема хотелска стая, мотор и пие бира на плажа. В същото време игнорира обажданията на майка си, пише .\r\nОбезумяла от ужас, тя е предупредила полицията още в първия ден от изчезването му и е поискала на паспорта му да бъде наложена забрана за излизане извън граница. Процедура, която така и не е задействана. \r\nКогато обаче 12-годишното момче публикува видео с изпълненията си в басейна, геолокализацията разкрива на полицията местоположението му. \r\nРодителите на Дрю разполагат с 24 часа да приберат сина си. Причината – той не е нарушил нито един индонезийски закон и местната полиция няма право да го задържи за по-дълго. \r\nДнес 12-годишното момче споделя, че съжалява за случилото се и че повече никога няма да повтори постъпката си. Семейството му настоява за промени в процедурите на полицията, за да не се повтори случилото се с някое друго хитро дете.", "date": "2018.04.25", "title": "4 дни на Бали, с бира на плажа: Осъществената мечта на 12-годишния Дрю"}
{"url": "https://www.dnes.bg/televizia/2018/04/25/plan-za-osvobojdenie-v-edno-frensko-selo.374486", "text": "В седми епизод от сериала \"Едно френско село\" Антоан, Мари, Сузан и членовете на тайната мрежа обмислят план за освобождаването на Марсел, Раул и Анселм от затвора.\r\nВъв Вилньов Хайнрих гони Ортенс след като разбира, че го е излъгала откъде е намерила морфина, избавил го от непоносимите болки. Тя се връща при Даниел в старата им къща.\r\nСлед смъртта на Жозефин Жан губи поста си на шеф на полицията. Елиан, неговата прислужница и информаторка, на чиято съвест тежи смътра на Жозефин, прави опит за самоубийство.\r\nГледайте сериалът \"Едно френско село\" по телевизия", "date": "2018.04.25", "title": "План за освобождение в \"Едно френско село\""}
{"url": "https://www.dnes.bg/eu/2018/04/25/djambazki-izrigna-za-hranite-i-kach-vo-na-zapad-vtora-cedka-za-nas.374610", "text": "Българският представител в Европарламента и зам.-председател на ВМРО Ангел Джамбазки излезе с остра позиция по отношение на двойните стандарти при храните. \n\r\nЦитирайки резултати от сравнително изследване на етикетите, съдържанието, качествата и цените на хранителни продукти в България и в различни държави в Западна Европа, Джамбазки за пореден път остро разкритикува лицемерието и двойния стандарт, което Брюксел налага в западната част на Стария континент.\n\r\nВ официалната си страница във Facebook Джамбазки написа:\n\n\n\r\nДвойният стандарт в ЕС. Отново.\n\r\nКогато фактите говорят, брюкселските лицемери и българските им микрофони мълчат. Гузно.\r\n                    \r\n                    \r\n\r\nПреди дни министърът на земеделието Румен Порожанов представи резултатите от ново, този път още по-мащабно сравнително изследване на етикетите, съдържанието, качествата и цените на хранителни продукти в България и в различни държави в Западна Европа.\n\r\nЕто и малко цитати от изследването:\n\r\nСравнението на етикетите сочи, че при 40 продукта (75,5% от обхванатите продукти) информацията на етикетите е идентична, а при 13 продукта (24,5%) са налице различия в представената информация по отношение на състав и/или хранителна стойност.\n\r\nРазличията в етикетите се отнасят за: мляко за малки деца, моцарела, безалкохолни напитки, сладкарски, тестени и шоколадови продукти и зеленчуков бульон.\n\r\nСъществени различия се откриват при следните продукти:\n\r\nМляко за малки деца – по-високо съдържание на растителни мазнини (вкл. палмово масло) в българския аналог за сметка на по-малко съдържание на мляко на прах. Продуктът от България не съдържа млечна суроватка на прах и е с по-ниско съдържание на микроелементи и витамини.\n\r\nВъпреки че българският аналог може да се определи като с по-ниско качество, той се предлага на сходна цена с тази в Италия.\r\nСирене моцарела – разлика в цвета и вкуса на продуктите, наличие на шупли в разрезната повърхност и утайка в саламурата на българския аналог. Продуктът от България е с по-ниско нетно количество и по-малко количество сирене в опаковката, за сметка на повече саламура.\r\nБързо замразени багети – по-малко колбас и твърдо сирене в продукта на българския пазар, за сметка на повече чушки, доматено пюре и хлебна база.\r\nМлечен шоколад – по-ниска масленост и по-ниско съдържание на какао в българския аналог. В млечен шоколад от друга марка е установено по-малко съдържание на лешници в продукта на българския пазар.\r\nБезалкохолни напитки – разлики в състава, степента на газираност, вкуса и енергийната стойност.\r\nПри безалкохолна напитка с вкус на портокал от една и съща марка, българският аналог е с малко по-ниско плодово съдържание в сравнение с продукта от Австрия и съдържа глюкозо-фруктозен сироп вместо захар.\r\nТъй като продуктът е широко разпространен в цяла Европа е направено допълнително сравнение на етикетите с още пет други държави-членки на ЕС (Италия, Испания, Белгия, Германия и Унгария), според което плодовото съдържание варира от 5% в Българи и Унгария до 12% в Италия. В Италия, Белгия, Германия и Австрия продуктът съдържа захар, а в България, Унгария и Испания – фруктозо-глюкозен сироп.\r\nСравнението на цените показва същата нелицеприятна картинка.\r\nДанните сочат, че при 31 продукта (58% от обхванатите продукти) цените в България са с между 0,4% и 64,8% по-ниски от тези в съответната държава-член на ЕС.\r\nКато цяло цените на шоколад, бисквитени изделия и безалкохолни напитки в България са съществено под тези в останалите държави-членове на ЕС, обхванати в проучването.\r\n22 продукта (42% от обхванатите продукти) се предлагат по-скъпо в България (от 1% за сирене \"Бри\" в Чехия до 166% за една марка паста в Италия) отколкото в другата държава-член на ЕС, като впечатление прави:\n\r\nИталия – драстична разлика при една марка макаронени изделия, чиито цени в България са около 2,5 пъти над тези на италианските аналози.\r\nЗа останалите продукти различията не са толкова съществени – в повечето случаи разликата не надвишава 20% по-скъп продукт в България.\r\nИ така, по-малко мляко, по-малко какао, по-ниско плодово съдържание, по-нисък грамаж, обаче повече палмово масло, при това в мляко за малки деца (!), но пък на по-високи цени, от тези в Западна Европа.\r\nПри положение, че стандартите на живот в Източна Европа, където сме ние българите и западната част на континента и съюза коренно се различават. В наша вреда. И тази разлика в стандартите е основната причина за миграционното цунами на млади източноевропейци към Западна Европа.\r\nКакто вече споменах, за тази разлика в качеството на стандартите на храните предупреждаваме отдавна. Първоначално ни се присмиваха, после отричаха, после ни наричаха популисти и накрая си признаха. Както се казва – факти.\r\nЗатова, следващият път, когато срещнете някоя празноглава, нелепо ухилена кукувица, която на всеки критичен въпрос, насочен срещу лицемерието и двойния стандарт на брюкселските бюрократи Ви отговаря с бодряшки комсомолски лозунги тип: \"Да, Европа!\", \"Повече Европа\" и прочее глупотевини, попитайте я следните няколко неща:\r\n\r\nСъзнателното продаване на по-некачествените продукти на изток, означава ли, че развитите демокрации смятат своите източни съседи за недостойни да оценят и консумират истинско мляко, кафе, шоколад и затова им изпращат един мармот да завива в станиол каквото е останало от трапезата?\r\nОтношението към гражданите в източната част, което е образец за колониален манталитет, не противоречи ли на лицемерните лозунги за \"общи европейски ценности\"? Що за обща ценност може да бъде идеята да продаваш по-некачествено детско мляко на географски принцип?\r\nА решение има. Предлагали сме го в НС, беше отхвърлено, пак ще го предложим. Решението е чуждите вериги да бъдат задължени да предлагат определен процент местна продукция, произведена в България\", заключава Ангел Джамбазки.", "date": "2018.04.25", "title": "Джамбазки изригна за храните: I кач-во на Запад, втора цедка за нас!"}
{"url": "https://www.dnes.bg/balkani/2018/04/25/grycki-vestnik-kartinata-u-nas-po-otchaivashta-ot-bylgariia.374611", "text": "Гърците са започнали да изостават финансово и не могат да си плащат сметките или да покриват всичките си основни нужди, съобщават днес гръцките издания, като се позовават на Евростат.\r\nВ. \"Нафтемборики\" пише, че гърците, които не смогват да покриват разходите си, съставляват 21 на сто от населението на страната, като този процент е четири пъти по-висок в сравнение със средните показатели за Европейския съюз.\r\nВестникът допълва, че това е вторият най-висок процент сред 28-те страни членки с коментара, че картината в Гърция била по-отчайваща от тази в България.\r\nСпоред Евростат сериозно материално изоставане означавало, че гражданите не са в състояние да плащат сметките си за отопление, да разполагат със средства за неочаквани разходи, да харчат за месо или риба, за почивка извън дома, за автомобил и други.\r\nТози процент в Европейския съюз е бил най-висок през 2012 г. \r\n/БТА/\r\n ", "date": "2018.04.25", "title": "Гръцки вестник: Картината у нас по-отчайваща от България"}
{"url": "https://www.dnes.bg/usa/2018/04/25/pyrva-dyrjavna-vecheria-trymp-se-postara-pred-makron.374606", "text": "\r\nАмериканският президент Доналд Тръмп посрещна френския си колега Еманюел Макрон на първата държавна вечеря, организирана от правителството му, предаде Асошиейтед прес.\n\r\nПри пристигането си Еманюел и Брижит Макрон си размениха прегръдки и целувки с Доналд Тръмп и съпругата му Мелания.\n\r\nАмериканската първа дама беше избрала дълга сребриста рокля \"Шанел\", изрисувана ръчно със сребро и украсена с кристали и пайети. \n\r\nБрижит Макрон носеше кремава дълга рокля \"Луи Вюитон\" с дълги ръкави и златни детайли. Двамата президенти бяха облечени в черни смокинги.\r\n                    \r\n                    \r\nНа държавната вечеря присъстваха 123-ма гости. Сред тях бяха вицепрезидентът Майк Пенс, членове на правителството, председателят на Върховния съд Джон Робъртс, 94-годишният бивш държавен секретар Хенри Кисинджър, шефът на \"Епъл\" Тим Кук и двама шампиони от зимните олимпийски игри.\n\r\nНа първата държава вечеря, дадена от бившия президент Барак Обама в чест на Индия, имаше над 300 гости, припомня АП. \r\n/БТА/ ", "date": "2018.04.25", "title": "Първа държавна вечеря: Тръмп се постара пред Макрон"}
{"url": "https://www.dnes.bg/sofia/2018/04/25/vijte-kyde-v-sofiia-niama-da-ima-voda-na-26-april.374616", "text": "На 26 април 2018 г. (четвъртък) във връзка с подмяна на спирателни кранове на резервоар „Лозен-Тунела“ с. Лозен, се налага спиране на водоподаването от 09:00 до 21:00 часа на клиентите на „Софийска вода”, живеещи в района на:\r\nул. „Горно градище“ , ул. „Черковна“ , ул. „Самоковски път“ , ул. „Янко  Панайотов“  ,  ул. „Извор“  ,  ул. „Съединение“ , ул. „Еделвайс“ , ул. „Цветна  градина“, ул. „Св.Св.Кирил и  Методий “, ул. „Искър “ , ул. „Азмаците“   \r\nи  района  между  ул. „Борова гора“ , ул. „Стефан Стамболов“ , ул. „Васил Левски“  , ул. „Караджин“.\r\n                    \r\n                    \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Караджин“ ъгъла с ул. „Иван Пешев“; ул. „Св.Св.Кирил и  Методий“ ъгъла с ул. „Горник“.\n\r\nНа 26 април 2018 г. (четвъртък), във връзка с подмяна на спирателни кранове на бул. „Александър Стамболийски“, жк. „Разсадника-Коньовица“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\nбул. „Александър Стамболийски“ от ул. „Алеко Туранджа“ до ул. „Татарли“\r\nул. „Троян“ от ул. „Позитано“ до бул. „Александър Стамболийски“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Александър Стамболийски“ ъгъла с ул. „Райна Княгиня“.\n\r\nНа 26 април 2018 г. (четвъртък), във връзка с пресвързване на уличен водопровод на ул. „Георги Райчев“ кв. „Витоша“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на:\r\nул. „Георги Райчев“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Георги Райчев“ №1.\n\r\nНа 26 април 2018 г. (четвъртък), във връзка с изграждане на сградно водопроводно отклонение на бул. „Ген. Николай Столетов“ жк. „Света Троица“, се налага спиране на водоподаването от 09:30 до 19:30 часа на клиентите на „Софийска вода”, живеещи в района на:\r\nбул. „Ген. Николай Столетов “ от ул. „Майор Георги Векилски“ до ул. „Враня“ и ул. „Враня“ №46.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Ген. Николай Столетов „ ъгъла с ул. „Димитър Петков“.\n\r\nНа 26 април 2018 г. (четвъртък), във връзка с изпълнение на инвестиционен проект за изграждане на уличен водопровод на ул. „Самоковско шосе“ с. Панчарево , се налага спиране на водоподаването от 9:00  до 21:00 часа на клиентите на „Софийска вода”, живеещи в района на:\r\nул. „Самоковско шосе“ от ул. „Елин Пелин“ до ул. „Юрий Гагарин“, ул. „Руджери“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Самоковско шосе“  ъгъла с ул. „Елин Пелин“ .\n\r\nСлед възстановяване на водоснабдяването е възможно временно повишаване  мътността на водата.\n\r\nНа 26 април 2018 г. (четвъртък), във връзка с изпълнение на инвестиционен проект за реконструкция на уличен водопровод на ул. „Заводска“ кв. „Орландовци“ , се налага спиране на водоподаването от 9:00  до 21:00 часа на клиентите на „Софийска вода”, живеещи в района на:\r\nбул. „История славянобългарска“, ул. „Каменоделска“, ул. „Индустриална“, ул. „Заводска“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „История славянобългарска “  ъгъла с ул. „Заводска“ .\n\r\nСлед възстановяване на водоснабдяването е възможно временно повишаване  мътността на водата.\n\r\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\n\r\nНа 26 април 2018 г. (четвъртък), във връзка с подмяна на сградно водопроводно отклонение на ул. „Елена Снежина“ кв. „Драгалевци“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на:\r\nул. „Елена Снежина“ от ул. „Ангел Букурещлиев“ до ул. „Маестро Атанасов“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Елена Снежина “№10.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n“Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.\r\n ", "date": "2018.04.25", "title": "Вижте къде в София няма да има вода на 26 април"}
{"url": "https://www.dnes.bg/notifikacii/2018/04/25/nejna-li-e-armenskata-revoliuciia-pitat-se-v-rusiia.374612", "text": "Събитията в Ереван рушат представата за кръвопролитен Майдан, създавана от руската пропаганда след смяната на властта в Украйна през 2014 г., пише \"Ведомости\". Нежната революция не е нещо страшно, твърди в заглавие вестникът.\n\r\nВ понеделник Серж Саркисян, който два петгодишни мандата бе президент на Армения, подаде оставка като премиер след двуседмични демонстрации заради обвинения, че е манипулирал конституцията, за да остане на власт.\n\r\nОсновният смисъл на арменските събития за Русия според \"Ведомости\" е \"в начина, по който всичко това се възприема и коментира\" в самата Русия. За разлика от \"предвидимо възторжените, дори прекомерно оптимистични коментари\" на руската опозиция, държавният елит в Русия реагира изненадващо.\r\nСъбитията в Ереван според общите критерии напълно отговарят на пропагандното определение за \"майдан\", но внезапно стана ясно, че руското ръководство ги смята за съвсем приемливи, едва ли не ги одобрява. Един легитимен, приятелски настроен към Русия министър-председател хвърли оставка под натиска на масови улични протести на радикалната опозиция - а руските власти внезапно предложиха да виждаме тук само \"суверенна работа на тази държава\", Армения, цитира изданието думи на Вячеслав Володин, председателя на Държавната дума.\n\n\n\r\nЗа съжаление на Русия са й останали малко стратегически съюзници и истински приятели. И една от тези страни е Армения, заявява в интервю за \"Комсомолская правда\" арменският публицист и политолог Вартан Алоян.\n\r\nЗапитан защо Армения е важна за Русия и няма ли сега Ереван да обърне гръб на Москва, той напомня за общата религия, общото историческо минало, но и за това, че Русия държи в Армения единствената си военна база в Закавказието.\n\r\n\"Армения поддържа Асад в Сирия, защото там има голяма арменска диаспора. Армения има лобистки възможности чрез своите диаспори в Европа. Нашите интереси съвпадат по много точки. А за Армения Русия е главният гарант на мира в Карабах. Дотолкова тясно сме свързани помежду си, че това няма как да се промени, дори да има желание. Най-важното е народът. А той е настроен много положително към Русия\", констатира експертът.\n\r\nСерж Саркисян \"само формално си тръгна сам. А според мен това все пак е революция. Свалихме и него, и неговото правителство. Свалихме едно иго, разбирате ли? И хората вече няма как да бъдат спрени\", заявява за \"Новая газета\" арменският депутат опозиционер Арарат Мирзоян, съратник на протестния водач Никол Пашинян.\n\r\nВече никой в Армения \"няма ресурси да тръгне срещу народа\"; занапред \"няма да има монополи и някакви привилегии\", \"ще има нови правила на играта\", твърди той. Сегашните управляващи и монополите според него са \"напълно деморализирани\" и няма опасност от \"контрапреврат\".\n\r\nОпозиционерът, който членува в руско-арменска междупарламентарна комисия, заявява, че \"няма никаква неприязън към Русия, Путин и Кремъл\". \"Мисля, че Русия е наш стратегически партньор и мисля, че имаме някои проблеми, които ще решаваме\", обобщава той.\n\r\nАрмения тепърва ще доказва колко е \"нежна\" нейната революция. Предизвикателствата пред Ереван не са изчезнали с отстраняването на Саркисян от властта, посочва \"Независимая газета\".\n\r\nСпоред вестника \"опозицията малко е избързала, провъзгласявайки победа\". Саркисян остава лидер на Републиканската партия, а тя, освен че има мнозинство в парламента, фактически контролира и цялата арменска икономика. Оттеглянето на Саркисян далеч не означава промяна в олигархичния държавен строй, чиито изкуствени и крайно жестоки монополи във всички сфери и браншове доведоха хората до отчаяние, пише изданието.\n\r\nДемографският отлив - официално почти половин милион души, а на практика вероятно по-голям, би бил сериозен удар за всяка малка държава, а за тримилионна Армения е почти катастрофа. Да припомним и съобщението от Нагорни Карабах, че азербайджански сили се събират на разграничителната линия между страните в конфликта, допълва \"Независимая газета\".\n\r\nКато цяло ситуацията в Армения се развива в рамките на закона, \"без груби престъпления\", пише \"Взгляд\".\n\r\n\"Формално не е станала никаква революция, нито преврат. За разлика от Украйна (. . .) Арменските силови структури не бяха включени в конфронтацията. Не им се наложи да правят мъчителен избор между законната власт и бунтовниците. Сега в Армения изглежда предстои преход на властта под формата на преговори, се казва в статията.\r\nДори опозицията в крайна сметка да дойде на власт, не бива да очакваме Армения да се разцепи или рязко да смени курса, насочвайки се вместо на Изток, на Запад. В Армения няма явни разногласия в обществото на тема кое е по-доброто - Европейският или Евразийският съюз, дали страната да се ориентира към Запада или към Изтока. Дори и най-прозападният политик не би настоявал за скъсване с Москва, добавя \"Взгляд\".\n\r\nВъв вчерашното годишно обръщение към депутатите в Беларус президентът Александър Лукашенко, който е на власт от 1994 г., неведнъж спомена Армения. Той не пропусна да разкритикува Евразийския икономически съюз, отбелязва \"Комерсант\".\n\r\nСпоред беларуския лидер дестабилизацията в Армения била предизвикана от ЕврАзИС, който вдигнал цените на горивата. ЕврАзИС е международно икономическо обединение, в което участват Русия, Беларус, Казахстан, Армения и Киргизстан.\r\n\"Не зависеше ли това от нас, не зависеше ли от Русия? Така, един по един, просто ще ни избият, в най-добрия случай просто ще ни издърпат от този съюз\", предупредил президентът на Беларус, но подчертал, че \"изключително трудната международна обстановка многократно повишава ценността на партньорството помежду ни\". \r\n/БТА/", "date": "2018.04.25", "title": "Нежна ли е арменската революция, питат се в Русия"}
{"url": "https://www.dnes.bg/za-da-se-razbirame/2018/04/25/decata-ot-zodiia-vodolei-pozitivni-i-grijovni.374586", "text": "Ако сте родител на дете, родено под знака на Водолей, вие сте щастливи да имате едно много усмихнато, позитивно мъниче, което непрекъснато ще ви изненадва и провокира.\r\nВижте кои са основните характерни черти на децата зодия Водолей.\r\n\r\nБъдете сигурни, че вашето дете Водолей често ще ви изправя на нокти. Има ситуации, в които действат много непредсказуемо и изненадващо. Пълни с енергия и емоции, те обичат да се движат, да се катерят, да изследват нови и непознати места. Тяхната енергичност е толкова голяма, че понякога забравят да се пазят и са напълно безстрашни.\r\n\r\nХарактерни за децата Водолеи са техните променливи настроения. Както са усмихнати, щастливи, лъчезарни, така изведнъж могат да помръкнат заради нещо, което им се случва. При повечето зодии не е обичайна рязката смяна на настроения, но за Водолеите е нещо нормално. Това, което също се забелязва при тях е, че могат да стигат до крайности в емоциите, но хубавото е, че тези настроения не траят дълго.\r\r\n                    \r\n                    ", "date": "2018.04.25", "title": "Децата от зодия Водолей: Позитивни и грижовни"}
{"url": "https://www.dnes.bg/health/2018/04/25/proletna-umora-kak-da-se-spravim-s-bilki.374625", "text": "С цъфтенето на растенията през пролетта броят на хората, търсещи помощ срещу алергичните си пристъпи, рязко се увеличава. Природата обаче щедро ни компенсира за това и наред с причини за обостряне на пролетната алергия, ни предлага и естествени средства за облекчаване на проявите й. Сред билките, които най-успешно тушират симптомите на пролетна алергия, е копривата. Точно в настоящия период, в началото на пролетта, тя расте най-буйно и, за радост – почти повсеместно. Обикновената коприва (Urtica dioica) се посочва като най-комплексният природен еквивалент на стандартно предписваните при лечение на алергия лекарства – антихистамините. Билката съдържа биоактивни фактори, които също толкова успешно задържат освобождаването на вещества, действащи като провъзпалителни фактори и отключват алергичната реакция. Тези вещества са два основни типа – хистамини и простагландини. Означават се като медиатори на възпалението и се секретират най-обилно от имунните клетки в случаите на алергична реакция. Хистамините и простагландините са причина за поява на характерните симптоми на пролетна алергия – подпухването и сълзенето на очите, повишената секреция на носната лигавица, хремата, кихането. Всичко това са реакции в отговор на стремежа на организма да изхвърли алергените – най-често поленови или прахови частици. Проучванията на биоактивния потенциал на копривата показват, че в състава й изобилно присъстват вещества, които са антагонисти на хистамините и простагландините и същевременно забавят производството им в организма. Така, редовната консумация на коприва може да помогне както за облекчаване симптомите на алергия, така и за разреждане на алергичните прояви с времето. Освен като екстракт, включен в състава на редица хранителни добавки, копривата може да се консумира и в чист вид. Най-концентриран на полезни вещества извлек се получава след запарка на изсушени или пресни листа от коприва. Още за билките, подходящи за справяне с пролетната умора, може да прочетете в Puls.bg ", "date": "2018.04.25", "title": "Пролетна умора – как да се справим с билки?"}
{"url": "https://www.dnes.bg/usa/2018/04/25/zapadni-izdaniia-bromantika-mejdu-trymp-i-makron.374613", "text": "\n\r\nКогато президентът Доналд Тръмп посрещна френския си колега Еманюел Макрон в Белия дом за първото официално държавно посещение от встъпването в длъжност на сегашното американско правителство, езикът на телата им стигна далеч отвъд уважителните ръкостискания между двама световни лидери и бе на границата с интимното, пише американският в. \"Ню Йорк таймс\".\r\nДвамата демонстрират съвършено разбирателство, а на четири очи работят по изглаждане на различията. Човек ще каже, че никакво разногласие не може да развали прочувственото приятелство между Тръмп и Макрон. Те се прегръщат, потупват се по гърбовете, държат се за ръка и за пръв път американският президент разцелува свой колега, пише френският в. \"Фигаро\".\n\r\r\n                    \r\n                    Въпреки всичките си разногласия, които обсъдиха вчера на четири очи, всеки от двамата президенти, изглежда, изпитват удоволствие от компанията на другия.\n\r\nМоже би това е дипломатическа тактика от страна на Макрон, който дойде в САЩ с неизпълним списък с желания към американския държавен глава, включително да остане част от сделката с Иран, да остави американските военни в Сирия и да освободи европейските страни от митата върху стоманата и алуминия. А може би Тръмп просто опитва да удовлетвори - или да доминира - своя гост. Какъвто и да е случаят, се видя, че между двамата има несъмнена \"бромантика\", допълва \"Ню Йорк таймс\".\n\r\nРазличните философии, които изповядват, имат тенденцията да излязат наяве, щом двамата навлязат в същината на темите. В началото на срещата им в Овалния кабинет Доналд Тръмп отново се нахвърли на \"ужасното\" ядрено споразумение с Иран, \"което изобщо не биваше да бъде сключвано\". Той дори достигна нов етап във враждебното си отношение и се закани, че ако иранците възобновят своята ядрена програма, \"ще имат толкова сериозни проблеми, каквито никога не са имали\".\n\r\nВ края на разговора обаче двамата мъже като че ли постигнаха напредък към намиране на компромис, защото Тръмп не изключи възможността за \"бързо споразумение помежду ни\". Предвидената допълнителна спогодба, която ще позволи запазване на сключената през 2015 г. ядрена сделка, ще съдържа четири стълба според френския президент: ядрената програма на Иран в краткосрочен план (регламентирана от настоящата ядрена сделка), в дългосрочен, балистичната програма на Иран и намесата му в регионалните конфликти. Двамата лидери се споразумяха да включат към този последен стълб изрично условие за уреждане на конфликта в Сирия, допълва \"Фигаро\".\r\n/БТА/", "date": "2018.04.25", "title": "Западни издания: \"Бромантика\" между Тръмп и Макрон"}
{"url": "https://www.dnes.bg/sofia/2018/04/25/promeniat-dvijenieto-na-tramvai-10-i-11-prez-uikenda.374619", "text": "Въвежда се специална организация на движението заради ремонт по релсовия път на трамвайни линии 10 и 11 в събота и неделя, съобщиха от Столичната община.\n\r\nОт 08.00 до 16.00 ч. в събота, 28 април, - в участъка от площад \"Журналист\" до площад \"Велчова завера\" по маршрута на трамвайна линия 10 ще бъде извършен текущ ремонт. Във връзка с това се предвижда временна организация на движението, като от 05.00 до 16.00 ч. трамвайна линия 10 скъсява маршрута си и колите ще се движат от ж.к. \"Западен парк\" до площад \"Журналист\". \n\r\nРазкрива се временна автобусна линия 10-ТМ с маршрут от \"Зоопарка\" до спирка \"Семинарията\".\n\r\nОт 05.00 до 16.00 ч. на 29 април, неделя, трамвайна линия 11 в посока кв. \"Илиянци\" ще се движи от кв. \"Княжево\" по маршрута си до кръстовище бул. \"Александър Стамболийски\" - бул. \"Константин Величков\", надясно по бул. \"Александър Стамболийски\", през площад \"Възраждане\" по маршрута на трамвайна линия 3, бул. \"Христо Ботев\", Централна ж.п. гара София, бул. \"Княгиня Мария Луиза\" и през транспортен подлез \"Надежда\" по маршрута си до кв. \"Илиянци\" двупосочно. \n\r\nСлед 16.00 часа движението ще се възстанови по постоянния маршрут.", "date": "2018.04.25", "title": "Променят движението на трамваи 10 и 11 през уикенда"}
{"url": "https://www.dnes.bg/football/2018/04/25/titi-i-ducheto-za-futbolnoto-huliganstvo-i-nakazaniiata.374617", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nАгресията на футболните фенове е производно на това, което се случва в нашето ежедневие. Тя не е причинена единствено от спортните събития и емоциите по стадионите. Това коментира в студиото на \"България сутрин\" треньорът на баскетболния \"Левски Лукойл\" Тити Папазов във връзка с ранената полицайка Гергана Зашева на мача ЦСКА - \"Левски\" преди седмица.\n\n\n\n\r\n\"Много отдавна трябваше да бъдат взети по-строги мерки. Подобни събития трябва да представляват спектакъл, на който хората да се забавляват и спокойно да могат да заведат децата си\", допълни още той.\r\n                    \r\n                    \r\nA първите мерки за ограничаване на футболното хулиганство след инцидента със самоделна бомбичка на \"Вечното дерби\" преди седмица са вече факт. Нови камери бяха монтирани на Националния стадион \"Васил Левски\". Това е само първата стъпка от множеството набелязани от МВР, Министерството на младежта и спорта и Българския футболен съюз.\n\r\nНовите камери са с резолюция 4 К. Те ще могат да проследят движението на всеки зрител на територията на целия стадион.\n\r\nЩе бъдат поставени и нови стационарни камери, които ще заснемат конкретен периметър. От техните записи ще могат да се вадят кадри. Поименните билети и точно определените места също са част от борбата с футболното хулиганство. А на мача \"Левски\"-ЦСКА днес мерките за сигурност ще са почти драконовски.\n\r\nПред  бившият шеф на фенклуба на ЦСКА Димитър Ангелов-Дучето бе категоричен, че ако в държавата ни имаше сурови наказания подобни инциденти не биха се случвали.\n\r\n\"Липсва волята да бъде приложен законът. Позицията на управляващите се вижда от всички. А тя е отражение на случващото се в обществото\", подчерта той.", "date": "2018.04.25", "title": "Тити и Дучето... за футболното хулиганство и наказанията"}
{"url": "https://www.dnes.bg/politika/2018/04/25/premierska-pohvala-otlichnici-sme-v-grafa-vynshen-dylg.374643", "text": "В тройката на отличниците сме в Европа по външен дълг, похвали се премиерът Бойко Борисов пред министрите си в началото на днешното правителствено заседание.\r\nПо думите му според данните на Евростат сме трети след Естония и Люксембург по най-нисък външен дълг, който намалял от 29% на около 23%.\n\n\n\r\n\"Преди година слушахме как сме задължили държавата, как външният дълг расте, как поколения наред ще плащат\", коментира премиерът. Той посъветва министрите си, когато ги питат за свършеното за година управление, да започват с този пример.\r\nСпоред Борисов в пари става дума за 2.3 млрд. по-малко задължения, а правителството\r\nработи до края на мандата да свали външната задлъжнялост на 20%.\r\n ", "date": "2018.04.25", "title": "Премиерска похвала: Отличници сме в графа \"Външен дълг\"!"}
{"url": "https://www.dnes.bg/zvezdi/2018/04/25/icko-finci-praznuva-85-godini-v-burgas.374642", "text": "Ицко Финци ще празнува 85-ия си рожден ден в Бургаския театър, където е започнала артистичната му кариера. Информацията за  е издадена от бойния му другар - режисьор Джеки Стоев, снимал го в първия си филм - \"Нашият Шошканини\" (1981 г). \r\nЗа Гергьовден рожденикът ще бъде на гости при сина си Санчо в Германия. Сега Ицко Финци и половинката му Лиза Боева, която преди една година му роди прекрасната Матилда, работят по документален филм за Уилям Шекспир.\n\r\nЛентата ще разкрие загадката кой стои зад образа на английския писател. Макар филмът да не е готов, двамата творци планират премиерата му да е на 11 октомври в зала \"България\", с музика на живо.\r\nВсъщност музиката към \"Нашият Шошканини\" на Джеки Стоев е композирана от Ицко Финци заедно със Симеон Щерев и Райчо Любенов.\r\n ", "date": "2018.04.25", "title": "Ицко Финци празнува 85 години в Бургас"}
{"url": "https://www.dnes.bg/sofia/2018/04/25/toplofikaciia-za-nadutite-smetki-prez-mart-korektni-sa-smetnete-sami.374633", "text": "Сметките за парно и топла вода за март са изготвени коректно, съобщиха от \"Топлофикация София\" на фона на множество жалби на софиянци, че са сериозно надути.\r\nДружество информира, че изчисленията са направени съобразно изискванията на Наредбата за топлоснабдяване.\r\nОт \"Топлофикация\" съветват потребителите да се ориентират в месечната си сметка, като извършат последователно следните изчисления:\n\n\r\n\r\r\n                    \r\n                    От дружеството обясняват и как се определя корекционният коефициент, с който се коригират сметките за м. март 2018 г. във всяка отделна сграда:\r\n\r\nЗа база се приема реалната консумация във всеки отделен имот за предходния отоплителен сезон, отразена в изравнителната сметка. Всеки клиент може да открие останалите необходими данни, които да приложи във формулата, в информационната част на месечното съобщение към фактурата си, пише \"Монитор\".\r\nОт \"Топлофикация София\" ЕАД напомниха на клиентите си, че отговори на въпроси за начина на формиране на сметки клиентите могат да получат по всички канали за комуникация – на телефон 0700 11 111, в клиентските центрове, на e-mail: inf_r@ toplo.bg или info_r@toplo.bg, в чат платформата на сайта www.toplo.bg във Фейсбук страницата на дружеството.", "date": "2018.04.25", "title": "Топлофикация за надутите сметки през март: Коректни са, сметнете сами!"}
{"url": "https://www.dnes.bg/politika/2018/04/25/promeni-v-kodeksa-na-truda-za-sezonnite-rabotnici-i-slujitelite-na-mvr.374662", "text": "Служителите на МВР, чиито статут се урежда по Закона за държавния служител и Кодекса на труда, също да могат да полагат извънреден труд. Тези промени записаха депутатите на първо четене в Кодекса на труда.\n\r\nДосега бяха регламентирани условията и реда за полагане на извънреден труд само по отношение на полицаите и органите на пожарната. При другите служители на МВР се допуска полагането на извънреден труд само по изключение и при изчерпателно изброени в разпоредбата хипотези.\n\n\n\r\nСпоред вносителите с промените се създава възможност да се полага извънреден труд и извън установеното работно време, който да бъде компенсиран по установените правила.\r\n                    \r\n                    \r\nПарламентът гласува и промени, с които еднодневните трудови договори за краткотрайна сезонна селскостопанска работа да могат да бъдат и 4-часови.\n\r\nТака ще се осигури гъвкавост при прилагането на трудовите договори и ще може коректно да се изчисляват дължимите възнаграждения и осигурителни вноски по договора, което ще отговаря на реално отработено време и положен труд, мотивират се управляващите.\n\r\nСпоред соцдепутатът Георги Гьоков обаче еднодневният трудов договор не трябва да се променя, а да се отмени и настоя, че поправките не решават нищо.\n\r\n\"По-добре да имаш някакъв трудов договор, отколкото никакъв, и да имаш осигурителни права\", контрира пък Данаил Кирилов от ГЕРБ.\r\n ", "date": "2018.04.25", "title": "Промени в Кодекса на труда за сезонните работници и служителите на МВР"}
{"url": "https://www.dnes.bg/muzika/2018/04/25/poshlost-lee-se-ot-ekrana-reshenieto-popravka-suzanita.374636", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМалолетната дъщеря на известния музикант Орхан Мурад Сузанита внесе в българското музикално пространство новата си провокативна песен. От Държавната агенция за закрила на детето (ДАЗД) разглеждат новото парче на наследницата на рода Мурад. \r\n\"Една държава може без култура, но ще загуби идентичността си. Така ще изчезнем като народ. Родителите на това момиче са ми приятели във Facebook. Баща ѝ Орхан Мурад сподели възмущението си, че прекрасните песни, които той пише, не се знаят, а нещо като парчето на дъщеричката му – продава\", сподели депутатът от БСП и артист Нона Йотова.\r\nСпоред композитора Вида Пиронкова във въпросната песен се пропагандира нисък морал.\n\r\r\n                    \r\n                    \"Тя накрая се изплюва върху органите на реда – върху държавата, върху нас. Медиите масово заливат с подобни песни и подпомагат потъването в културата\", категорична бе тя в \"България сутрин\".\r\n\"Последните 15 години се предадохме като общество пред културата на пошлостта. Ние обсъждаме последствията, а не причината. Когато настъпи чалгаризацията на обществото, мнозина от нас си затвориха очите, а тези които въстанахме бяхме набедени за завистливи\", подчерта музикантът Стоян Михалев и допълни, че качествената българска музика трябва да има трибуна.\r\nНона Йотова посочи пред , че от БСП планират въвеждането на задължителни квоти за българска музика към държавните медии.\r\n\"Освен песни, като тази на отрочето на Орхан Мурад, останалата българска музика не се разпространява. С тези квоти няма да се пуска само пошлост. Вместо изкуството да възпитава и да издига духовността, в момента това е слизане до най-низките човешки страсти\", заключи тя.", "date": "2018.04.25", "title": "Пошлост лее се от екрана... Решението: Поправка \"Сузанита\"!?"}
{"url": "https://www.dnes.bg/kino/2018/04/25/otblizo-s-vechnata-princesa-daiana.374554", "text": "Историята на добросърдечната принцеса на Уелс и нейните наследници може да си припомним с филма \"Вечната принцеса Даяна\".\r\nДаяна, принцесата на Уелс, представляваше много повече от просто член на Британското Кралско семейство. Чрез благотворителната си дейност тя даде надежда на бездомните, грижа на ранените и сърдечна подкрепа на болните от спин.\r\nНейното наследство е продължено от двамата й сина, принцовете Уилям и Хари, които стриктно следват стъпките Даяна, подпомагайки благотворителните каузи, на които тя е отдавала най-голямо значение. Каквото и да вещае бъдещето на двамата кралски сина е вече ясно, че принцесата е оставила две силни и уверени личности, които да продължат да даряват добро.\r\nБиографичният филм за живота на принцеса Даяна и нейните наследници, Уилям и Хари \"Вечната принцеса Даяна\" може да видим на 26 април от 9:30 часа по телевизия ", "date": "2018.04.25", "title": "Отблизо с \"Вечната принцеса Даяна\""}
{"url": "https://www.dnes.bg/politika/2018/04/25/bsp-pak-atakuva-gerb-oprostachvate-politikata.374639", "text": "БСП обвини управляващите, че опростачват политиката и заради това хиляди млади хора напускат България завинаги.\n\r\nКонкретният повод за това стана скандалът на младежката конференция в НДК, организирана от ресорното министерство в рамките на европредседателството ни, която завърши с безплатен алкохол и танцьорки.\n\r\nСъбитието се проведе в София между 17 и 19 април, а на него участие взеха премиерът Бойко Борисов, представители на ЕК, българското министерство на младежта и спорта, както и представители на ООН.\n\r\nСпоред червената Весела Лечева, която се изказа от името на цялата група на БСП в парламента, така проведената конференция е унищожила труда на няколко генерации младежи и е показала пълно неуважение към младите.\r\n                    \r\n                    \r\n\"В България ние си познаваме нашите министри, знаем колко пари се харчат за усмихнати лица по снимките, знаем и съвета на премиера, който каза на младите да стават овчари, когато стана дума за безработицата или да садят картофи, когато се говори за прехраната, а на тази конференция той посъветва младите хора да се размножават\", скочи тя.\n\r\nЛечева добави, че всяка година над 15 хиляди младежи напускат страната и малцина се завръщат. Според нея опростачването на политиката и на обществения живот е една от основните причини за това\n\r\n\"Младите искат диалог, а вие им отговаряте с фрази, взети от чалготеките, младите у нас не виждат възможност за професионална реализация, те виждат, че за да успеят трябва да принадлежат съм партийно - роднинския кръг на управляващите\", обвини още тя управляващите.\r\n ", "date": "2018.04.25", "title": "БСП пак атакува ГЕРБ: Опростачвате политиката!"}
{"url": "https://www.dnes.bg/stranata/2018/04/25/vyzrastna-jena-zagina-pri-pojar-v-petrich.374661", "text": "77-годишна жена е загинала при пожар в Петрич, съобщиха от Областната дирекция на МВР в Благоевград. \r\nНа 25 април, около 02:11 часа, е получен сигнал за пожар в барака в Петрич. \r\nОгънят е погасен от екип на РСПБЗН-Петрич. Установено е, че при пожара е загинала 77-годишна жена от Петрич.\r\nПричината за възникването на огъня се изясняват.", "date": "2018.04.25", "title": "Възрастна жена загина при пожар в Петрич"}
{"url": "https://www.dnes.bg/obshtestvo/2018/04/25/ustoial-na-vremeto-bai-goran-oshte-edin-stoletnik.374640", "text": "Бай Горан Димитров Христов е от онези българи, устояли на времето цели 100 години. Случайно или не, съсед на дълголетника, който е и журналист от сайта \"Украински вести\" - Васил Жукивски, оповести във Facebook новината за Бай Горан: \n\r\n\"Вчера, 24 април, Бай Горан навърши 100 години. Роден е във Врачанско през 1918-та. Сега живее в София, в \"Младост\" и почти всеки ден посещава кафенето между бл. 310 и бл. 313 в жилищния квартал.\r\nИзпива едно кафе и си тръгва. Понякога говори, но на висок глас. Има проблем със слуха. Бастун не ползва. Ползва тояга. Малко е прегърбен.\r\nВчера в кафенето остави две кутии с бонбони, лукум и пастички със собственоръчно написано пожелание към всеки посетител на кафенето, за да достигне неговата възраст в същото здраве, като неговото\".\r\n                    Журналистът пояснява, че снимката, която е публикувал на Бай Горан, е отпреди един месец.\r\nГордият българин не искал да бъде сниман, но най-накрая се предал. И още нещо: бил е счетоводител, а в казармата - писар. Днес чете вестник без да слага очила.\r\nБай Горане, бъди жив и здрав! И дай Боже всекиму твоята възраст в същото като твоето здраве!", "date": "2018.04.25", "title": "Устоял на времето! Бай Горан – още един столетник!"}
{"url": "https://www.dnes.bg/notifikacii/2018/04/25/goranov-nastoiava-evroto-shte-ni-donese-samo-polzi.374663", "text": "\r\n\"Нашето разбиране е, че отговаряме на всички числови критерии и няма причина да отлагаме повече подобно решение. Още повече, че има и консенсус в обществото\".\r\nСпоред Горанов опитът за неравнопоставено отношение и поставяне на предварителни условия към България за подобно членство не е в съответствие с един от основните принципи в договора за функциониране на Европейския съюз: за еднакво третиране на държавите членки.\r\"И ние не можем да приемем за честна позицията на този, който казва: изпълнявате критериите, но нямате място в ERM II и еврозоната. Ние сме поели ангажимент за членство в нея още при присъединяването си към Европейския съюз, и това е въпрос само на време и изпълнение на критериите. А нашето разбиране е, че тези критерии са изпълнени\", поясни още Горанов.\r\n\"Ако си представим степените на интеграция в Европейския съюз, ние се намираме на практика в преддверието, само с членството в него. Отсъствието ни от Шенген и от еврозоната може да се приеме за непълноценно членство. Можем да ги разглеждаме като три концентрични кръга, от които еврозоната е най-вътрешният. Ние още сме в най-външния\", казва още финансовият министър.\r\n", "date": "2018.04.25", "title": "Горанов настоява: Еврото ще ни донесе само ползи!"}
{"url": "https://www.dnes.bg/obrazovanie/2018/04/25/studentskite-taksi-nadolu-no-samo-v-su-i-samo-niakoi.374659", "text": "Студентски такси намаляват само в Софийския университет за следващата учебна година. В останалите ВУЗ-ове или остават същите, или ще има ръст.\n\r\nНай-голямо е намалението в СУ при специалностите от професионално направление \"Физически науки\" и за специалността \"Ядрена химия\". В редовна форма на обучение годишните такси са 200 лв. (при 750 лв. за настоящата учебна година), а в задочна форма 100 лева (при 300 лева за тази година). \n\r\nАлма Матер обаче увеличава таксите за новоприети студенти в специалностите „Администрация и управление“, \"Право“, „Психология“, и „Филология“. Увеличението за редовната форма на обучение е в границите 40-61 лв., а за задочна форма – 100-160 лв. Единствено в „Социални дейности“ се отчита по-голямо увеличение в задочната форма – 300 лв.\r\n                    \r\n                    \r\nПравителството утвърди днес таксите за кандидатстване и обучение в държавните висши училища за учебната 2018/2019 година. Те са определени въз основа на предложенията на академичните ръководства на висшите училища. \n\r\nБез промяна остават таксите за студенти в 17 държавни висши училища – Университет „Проф. д-р Асен Златаров“ – Бургас, ШУ „Епископ Константин Преславски“, ТУ – София, ТУ – Варна, УАСГ – София, МГУ – София, ЛТУ – София, МУ – София, МУ – Варна, УНСС, Икономически университет – Варна, НМА „Проф. Панчо Владигеров“, НАТФИЗ „Кр. Сарафов“, АМТИ – Пловдив, НСА, ВСУ “Л. Каравелов” и УниБИТ.\n\r\nВ 16 висши училища се увеличават таксите за обучение в някои професионални направления средно с 11,7 на сто.\n\r\nВ ПУ „Паисий Хилендарски“ се увеличават таксите с по 40 лв. във всички професионални направления, с изключение на тези в „Администрация и управление“, „Туризъм“, „Икономика“ и направленията от природните науки, математика и информатика, както и техническите науки. \n\r\nВъв ВТУ “Св. Св. Кирил и Методий” увеличението е с 50 лв. само за новоприети студенти в професионално направление „Педагогика“ – редовна и задочна форма. В техническите университети увеличение има в Габрово – от 100 лв. до 240 лв. в редовна форма и до 30 лв. в задочна форма, а студентите в ХТМУ – София ще плащат 50 лв. повече във всички професионални направления.\n\r\nВ медицинските университети повишение на таксите има в Пловдив и в Плевен. За първия университет таксите се повишават с 250 лв. в направленията „Медицина“, „Фармация“ и „Стоматология“ – за І курс редовна форма на обучение. При втория университет има увеличение от 50 лв. до 100 лв. в различните професионални направления.\n\r\nОт 6% до 8% е увеличението на таксите за всички специалности в РУ „Ангел Кънчев“, с изключение на тези от социалните, стопански и правни науки. Увеличението в ЮЗУ „Неофит Рилски“ е от 11 до 24 процента.\n\r\nПри девет държавни висши училища размерът на таксите за обучение на докторанти се увеличава средно с 13,1% (от 20 лв. до 300 лева). При 24 държавни висши училища и БАН няма промяна в размера на таксите за обучение на докторантите.", "date": "2018.04.25", "title": "Студентските такси надолу. Но само в СУ. И само някои"}
{"url": "https://www.dnes.bg/crime/2018/04/25/28-godishen-burgazliia-pravil-sportni-zalozi-s-chujdi-karti.374657", "text": "Задържаха 28-годишен бургазлия, правил залози в спортни сайтове с чужди карти без съгласието на титулярите им.\r\nСлужители от сектор \"Икономическа полиция\" са извършили претърсване в дома му в блок 40 на комплекс \"Меден Рудник\", съобщиха от Областната дирекция на МВР.\r\nНамерени и иззети са вещи и предмети, имащи отношение към извършено престъпление. Установено е, че от ноември миналата година до края на март тази година младият мъж придобил и използвал, чрез неправомерни транзакции в интернет, данни от банковите карти на трима бургазлии.\r\nЗадържаният залагал парични суми в спортни сайтове, като към момента се уточнява общата сума на направените залози.\r\r\n                    \r\n                    Задържан е за срок до 24 часа с полицейска заповед. Работата по случая продължава от служители на сектор \"Икономическа полиция\" при ОД на МВР - Бургас.\n\r\nОт полицията в морския град припомнят, че от началото на годината това е четвъртият случай, при който полицаите разследват подобно престъпление.\r\n ", "date": "2018.04.25", "title": "28-годишен бургазлия правил спортни залози с чужди карти"}
{"url": "https://www.dnes.bg/sport/2018/04/25/strahoten-grisho-pregazi-jil-simon-v-barselona.374670", "text": "Най-добрият български тенисист Григор Димитров се класира за четвъртфиналите на турнира на червени кортове в испанския град Барселона с награден фонд 2,51 милиона евро.\r\nПоставеният под номер 2 Димитров се наложи убедително французина Жил Симон с 6:2, 6:1 за 82 минути.\r\n26-годишният хасковлия записа трети пореден успех срещу Симон и общо четвърти в девет мача срещу французина.\r\n \r\nПетият в световната ранглиста българин не допусна пробив, а след 2:2 в първия сет взе 10 от следващите 11 гейма, за да триумфира.\r\n \r\nСледващият съперник на Димитров ще бъде Малек Джазири (Тунис), който елиминира \"щастливия губещ\" от квалификациите Ернесто Ескобредо (САЩ) с 6:4, 6:3. 34-годишният Джазири е 88-и в света в момента, но през миналия сезон достигна до рекордното в кариерата си 47-о място.\r\n \r\nДвамата имат един мач помежду си на твърди кортове по-рано през сезона в Дубай, където тунизиецът триумфира с 4:6:, 7:5, 6:4. \r\n \r\n", "date": "2018.04.25", "title": "Страхотен Гришо прегази Жил Симон в Барселона"}
{"url": "https://www.dnes.bg/politika/2018/04/25/gerb-za-mladejkata-konferenciia-napylno-uspeshna.374656", "text": "Управляващите отвърнаха на острите критики на БСП за международната младежка конференция и ги обвиниха в търсене на политическа изгода. Според тях младежката конференция в НДК е била напълно успешна и за първи път е бил постигнат диалог между младите и тези, които взимат решения.\n\r\nПо-рано червената Весела Лечева скочи, че управляващите опростачват политиката и така проведената конференция е унищожила труда на няколко генерации младежи и е показала пълно неуважение към младите.\n\r\n\"За съжаление така се разпростря мрежата от лъжи, че нямаше как да подмине младежките политики. За съжаление нещо толкова съществено бе въвлечено в капана на спекулациите и интригите на БСП\", отвърна задочно председателят на младежката структура на ГЕРБ и зам.-външен министър Георг Георгиев.\r\n                    \r\n                    \r\nПо думите му така направените внушения за провал на конференцията са направени от тясно партийно ангажирани лица.\n\n\r\n\"Дали г-жа Мина Кутева, член на УС на Националния младежки форум и дъщеря на народния представител от БСП Антон Кутев, има нещо общо с така направените внушения за международната конференция? Или г-жа Лилия Еленкова, бивш председател на Националния младежки форум и сестра на депутата от 42-то Народно събрание Станислав Владимиров. Случайност ли е, че БСП и младежката им организация излязоха с почти идентична декларация в подкрепа на обвиненията, които чухме от Европейския младежки форум и Националния младежки форум”, запита Георгиев.\n\r\n\"Няма как да правим младите хора на България заложници в една сляпа ревност, защото опозицията не може да прости поредния успех на правителството\", продължи той.\n\r\nНачалникът на дирекция \"Младежки политики\" в Министерството на младежта и спорта Петър Младенов пък отчете конкретните успехи от конференцията.\n\r\n\"Имаше млади хора и представители на институции от над 40 държави, а участниците бяха общо 250. Имаше едно от най-високите младежки представителства, защото имаше конкретен резултат – европейските младежки цели\", настоя Младенов.", "date": "2018.04.25", "title": "ГЕРБ за младежката конференция: Напълно успешна!"}
{"url": "https://www.dnes.bg/za-da-se-razbirame/2018/04/25/5-priznaka-che-toi-e-nedoraslo-myjle.374585", "text": "В много отношения мъжете съзряват по-късно от жените. Много от представителите на силния пол са свободолюбиви и не се замислят за сериозността на връзката такава, каквато повечето жени я приемат.\r\nДори на пръв поглед един мъж да изглежда пораснал, мъжествен, отговорен и зрял, невинаги се оказва така, когато заживеете заедно.\r\nАко досега сте се съмнявали, че партньорът ви е недорасъл, вижте признаците, които издават именно момчешко поведение и отношение към семейния живот или съжителството на семейни начала.\r\n1. Винаги трябва да разтребвате след него.\r\nАко се чувствате като негова майка, защото събирате мръсни чорапи, разхвърляни панталони и неизгладени ризи след гаджето си, той определено не е пораснал, за да разбира важността на този иначе на пръв поглед битов навик.\r\r\n                    \r\n                    В тийнейджърските си години може да е разхвърлял стаята си, но вече е време да въведе ред не само в стаята си, но и в живота си.\r\n2. Когато се заговори за деца в очите му се чете паника.\r\nЗрелите мъже са готови за деца, още повече ако са влюбени до уши в половинките си. Недораслите момчета обаче се плашат от идеята за такава сериозна отговорност, каквато са децата.\r\n", "date": "2018.04.25", "title": "5 признака, че Той е недорасло мъжле"}
{"url": "https://www.dnes.bg/temida/2018/04/25/koi-s-kogo-koga-i-kolko-oshte-obvineniia-sreshtu-desislava-ivancheva.374686", "text": "Три са датите, в които кметицата на \"Младост\" Десислава Иванчева се е срещала с посредника си Петко Дюлгеров, за да иска парични суми, твърди прокуратурата. Тя прецизира обвиненията срещу зрелищно арестуваната заради подкуп Иванчева и заместничката й.\r\nДвете жени и посредникът им, бившият кмет на \"Младост\" Дюлгеров бяха задържани миналия вторник с подкуп от 70 000 евро. По-късно стана ясно, че те са поискани от бизнесмена Александър Ваклин, за да му бъде разрешен строеж.\r\nДнес прокуратурата е уточнила в обвиненията, че Иванчева е искала първоначално 250 000 евро, после 500 000 евро, а намерената сума е 70 000 евро.\n\n\n\n\r\r\n                    \r\n                    Арестувана кметица отрича обвиненията. Тя е категорична и че не е присъствала на тези дати на тези места. \r\n\"Аз и колегата сме изискали видеокамери от всички тези места, за да могат да се проверят твърденията на господин Ваклин\", каза днес защитникът на Иванчева Димитър Марковски.\r\nТой уточни, че става дума за софийски заведения.\r\n\"Иванчева въобще не е търсила срещи и контакти с г-н Ваклин. С Дюлгеров единствените контакти са били строго служебни, тя е имала познанства с него в качеството на бивш служител на администрацията\", уточни адвокатът.\r\nТой обясни, че Иванчева е дала много подробни обяснения по делото.\r\n\"Самата тя настояваше да се изискват видеокамери от тези заведения, каза, че това е абсурдно\", обясни Марковски. \r\nИванчева дала и подробни обяснения за това как веществото, свидетелство за съприкосновение с парите, е попаднало по части от ръката й, които не са дланта и пръстите й.\r\nАдвокатът на Петко Дюлгеров Мариана Тодорова обясни, че той не се е отказал от първоначалните си писмени показания, дадени при задържането му. \r\nСпоред тях Дюлгеров е искал да помогне на бизнесмена Александър Ваклин, за да му се придвижи преписката в общината.\r\nНови доказателства не са предоставени по отношение обвинението на Дюлгеров.\r\nТодорова обясни и че на Дюлгеров му е било обещано от следователите и оперативните работници, при задържането му, че ако съдейства за разкриване на престъплението ще бъде освободен и няма да бъде задържан.", "date": "2018.04.25", "title": "Кой с кого, кога и колко? Още обвинения срещу Десислава Иванчева"}
{"url": "https://www.dnes.bg/televizia/2018/04/25/posledna-vecher-s-megan-ot-malkiia-ekran-v-sasht.374687", "text": "Меган Маркъл, облечена в бяла рокля бюстие с бродирана фуста,  пристъпва бавно към годеника си в параклис.\r\nНяколко секунди по-късно  двамата се държат за ръце и тя му казва: \"Ти си съпругът, който винаги  съм искала да имам. Обичам те\".\r\nВъв финалния епизод от сериала  \"Костюмари\", в който тя е звезда, бъдещата съпруга на принц Хари прави  холивудска репетиция за предстоящата кралска сватба на 19 май в замъка  Уиндзор, предаде Франс прес.\r\nВ сериала тя се омъжва за съблазнителния адвокат Майк Роуз, чиято  роля се изпълнява от Патрик Джей Адамс. Двамата напускат сериала, който  обаче ще бъде възобновен за нов сезон.\r\nТелевизия Ю Ес Ей, която излъчва  \"Костюмари\" с участието на Меган Маркъл в образа на блестящата и красива  юристка Рейчъл Зейн, разпространи няколко кадъра, за да успокои  феновете.\r\r\n                    \r\n                    Специализирани медии в САЩ увериха, че най-\"шокиращите\" голи  сцени са били изрязани за представянето на \"Костюмари\" пред кралица  Елизабет Втора.Епилогът на съдебната сага ще бъде излъчен днес в САЩ и би трябвало  да отбележи края на холивудската кариера на Меган Маркъл. Тя вероятно  ще получи титлата херцогиня на Съсекс след сватбата си с принц Хари, пише БТА.\r\nТридесет и шест годишната Меган, чиято майка е афроамериканка, вече  закри блога си. След като се сгоди за сина на принцеса Даяна и принц  Чарлз, тя ще се посвети на филантропска дейност по примера на бъдещия си  съпруг и в съответствие с традициите в кралското семейство. Меган ще е  първата американка в кралското семейство след Уолис Симпсън, която също  като нея бе разведена, когато през 1937 г. се омъжи за абдикиралия преди  това Едуард Осми.\r\nВ началото на кариерата си Меган Маркъл е манекенка, преди да й  бъде поверена ролята на Рейчъл Зейн в \"Костюмари\". Снимала се е също във  филмите \"Помни ме\" и \"Шефове гадняри\".", "date": "2018.04.25", "title": "Последна вечер с Меган от малкия екран в САЩ"}
{"url": "https://www.dnes.bg/video-prognoza/2018/04/25/aprilskata-jega-goni-rekorda-no-idniiat-mai-tipichen-za-sezona.374645", "text": "България може да изпрати април с едни от най-високите за месеца температури откакто има метеорологични наблюдения. Това важи в най-висока степен за планините.\r\n\"Мусала по всяка вероятност ще бие всякакъв рекорд\", обяви климатологът Георги Рачев.\r\nТой съобщи, че освен горещ, април си тръгва и нетипично сух.\r\nДъждът на много места е под 20% от месечната норма, а в Югоизточна България - от Пловдив, през Хасково и Сливен, на практика не е валял дъжд.\r\n\"Това е огромен проблем, защото в първите 10-15 см от почвения слой, в които се садят пролетниците, вода няма. Това е проблем за посевите\", обясни климатологът.\r\nМай ще започне топъл и слънчев, с температури между 25-26 градуса, прогнозира Рачев.\rСпоред него времето през следващия месец ще е типично топло за сезона. Вероятно тенденцията за малко валежи обаче ще продължи и въпреки че май традиционно е дъждовен, този може да е по-сух от обичайното.\r\nПрогнозите за суша са най-вече за източната половина от страната.\r\n\"Лятото се очертава хубаво и слънчево, нищо чудно да бъде и доста горещо\", каза още Рачев пред Нова тв и допълни, че не е изключено то да бъде по-топло от обичайното.", "date": "2018.04.25", "title": "Априлската жега гони рекорда, но идният май – типичен за сезона! "}
{"url": "https://www.dnes.bg/sport/2018/04/25/lichna-tragediia-pokosi-karanga-predi-derbito-s-levski.374692", "text": "Ръководството на ЦСКА съобщи, че бразилската звезда на отбора Фернандо Каранга е загубил майка си. Това се случва броени часове преди срещата-реванш от турнира за Купата на България с Левски. Ръководството и колегите му обявиха пълна подкрепа:\r\n\"Армейци, един от най-сърцатите ни футболисти загуби свой много близък човек. Тази нощ майката на Фернандо Каранга е починала.\r\nНие - ръководството, треньорският щаб и служителите на клуба, изказваме своите съболезнования за загубата на Фернандо и изразяваме пълната си подкрепа за този изключителен футболист.\r\nВъпреки загубата, Фернандо заяви, че ще играе в така важния мач за всички ни. Фернандо, ние сме едно семейство! Всички скърбим с теб!\"\r\n ", "date": "2018.04.25", "title": "Лична трагедия покоси Каранга преди дербито с Левски"}
{"url": "https://www.dnes.bg/politika/2018/04/25/kabinetyt-dava-oshte-26-mln-za-da-letiat-mig-ovete.374654", "text": "Още 26 млн. лв. отпусна правителството, за да осигури летателната годност на самолетите МиГ-29. Парите са предвидени в централния бюджет за плащания по договори по рамковото споразумение с РСК \"МиГ“.\n\r\nСредства за поддръжка на самолетите бяха отпускани и миналата година. Предвижда се България да даде общо около 81 млн. лв. за ремонт на 15-те български изтребителя МиГ-29.\r\nРуската компания РСК МиГ бе единствената поканена в процедурата, обявена от МО. За момента покупката на нови изтребители е в застой.\r\nС друго решение на Министерския съвет по бюджета на МВР са одобрени 10 млн. лв. за дейности, свързани с издаването на българските лични документи.\n\r\nМинистерства и общини пък получават общо почти 21 млн. лв. за предотвратяване, овладяване и преодоляване на последиците от бедствия. Тяхното разпределение е одобрено на заседание на Междуведомствената комисия за възстановяване и подпомагане, проведено през март.\r\n                    \r\n                    \r\nЧаст от средствата се предоставят на областните управители на Добрич, Монтана и Смолян за почистване на речни корита. Предвидените за общините средства са за изграждане на диги, възстановяване на обществени сгради, пътни настилки, подпорни стени, укрепване на мостове и др.", "date": "2018.04.25", "title": "Кабинетът дава още  26 млн., за да летят МиГ-овете"}
{"url": "https://www.dnes.bg/notifikacii/2018/04/25/poslednata-vecheria-na-titanik-govejdo-kiflichki.374680", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nУченици от Велико Търново сготвиха менюто от последната вечеря на кораба \"Титаник\". Младежите проучвали 50 дни ястията, които готвачите приготвили за пътниците в трите класи на кораба. \n\r\nГозбите били представени пред директори от над сто елитни училища. Tочно на 14 април се навършиха 106 години от потъването на \"Титаник\".\n\r\nПрочуването на менюто от последната вечеря на кораба \"Титаник\" отнело месец и половина на учениците от гимназията по туризъм във Велико Търново.\n\r\n\"Менюто е съвсем различно за трите класи. Първа класа са с най-богато меню, те имат десетстепенно меню, на втората класа е съвсем обикновенно меню, а на трета класа са неща, които ние днес ядем на закуска!\", обясни ученичката Йорданка Петрова пред \r\nМенюто на пътниците в първа класа всъщност било менюто на крал Едуард, което е смятано за връх на френската кухня и струвало 4350 долара.\n\r\nУчениците приготвили говеждо филе миньон, което било част от десетстепенното меню на първа класа и кифлички от многолистно тесто, които били сервирани на пътниците във втора класа. \n\r\nПокрай проучването на менюто учениците открили и някои малко известни факти за \"Титаник\". Примерно, че последните концерти на бенда \"Уоус Хартли\", преди да се качат на кораба, били в България през зимата на 1912 година.\r\n ", "date": "2018.04.25", "title": "Последната вечеря на \"Титаник\": Говеждо, кифлички..."}
{"url": "https://www.dnes.bg/notifikacii/2018/04/25/shemi-v-podkupnoto-dai-tyrsiat-narusheniia-i-deliat-1200.374675", "text": "1200 евро на ден - по толкова си делели служителите на ДАИ в Благоевград, които вчера бяха задържани. Парите били взмиани от местни транспортни фирми, притежавани предимно от чужденци. Целта - да не им налагат солени глоби за нарушения.\r\nИнспекторите посочвали малки нарушения, които се наказват с глоба от около 200 лева, и изнудвали фирмите, за да не посочат големите нарушения. Схемата бе разказана от Даниела Начева, зам.-шеф на специализираната прокуратура.\n\n\r\n10 инспектори са задържани за 72 часа. Те ще бъдат обвинени в участие в престъпна група. Инспекторите осъществявали контрол на транспортни дружества. Те работели в екип от по двама човека за срок от месец, после били прегрупирани, пише \"\". Транспортните фирми получавали известие за проверка, която можела да бъде планова, комплексна или по сигнал.\r\nПреди проверката фирмите получавали известия какви документи да предоставят. При представянето на документите под тях пъхали плик с пари. От своя страна инспекторите замествали сериозните нарушения, извършени от фирмите, с дребни такива - от една страна, за да демонстрират дейност, а после изнудвали фирмите да си платят, за да не им посочат големите нарушения. Обикновено с инспекторите общували счетоводители, тъй като собствениците на фирмите и управителите били чужденци.\n\r\nНапример едно дребно нарушение, което било посочвано и се санкционирало само с 2 00 лева било за това, че превозното средство не е минало годишен технически преглед. Даниела Начева посочи и случай, в който счетоводителят е съобщил на управителя на транспортна фирма, че му искат подкуп. Той отказал да го даде и за да не санкционират фирмата, счетоводителят дал от себе си парите.\n\r\nНа ден проверки извършвали по 2 екипа. Те работели в съседни стаи. Там в кабинетите си получавали подкупите. Случвало се дори представители на 2 екипа да излязат от кабинетите си и да се консултират за исканите рушвети.\n\r\nСред арестуваните е и съпругът на прокурорка от специализираната прокуратура и братът на гл. секретар на Министерството на транспорта.\n\r\n\"Ние не разследваме роднински взаимоотношения. Не сме във времената на Сталин, когато роднините бяха разследвани и дори наказвани със смърт. Наказателната отговорност е лична\", коментира шефът на спецпрокуратурата Иван Гешев.\n\r\n\"Факт е, че съпруг на прокурор е с мярка за неотклонение 72 часа. Факт е и че всичко това се е случило, но нямаме доказателства тя да е знаела той какво прави. От вчера прокурорката била в отпуск\".\n\r\nКакто обикновено, той не спомена имена нито на задържаните, нито на прокурорката и главния секретар на Министерството на туризма.\n\r\n ", "date": "2018.04.25", "title": "Схеми в подкупното ДАИ: Търсят нарушения... И делят €1200"}
{"url": "https://www.dnes.bg/obshtestvo/2018/04/25/radev-vidia-rejisirana-kampaniia-politici-vodiat-voina-s-dyrjavnostta.374688", "text": "Президентът Румен Радев смята, че има политици, които водят война с българската държавност.\r\n\"За мен това съвсем не е махленски дебат\", посочи Радев пред журналисти, попитан дали е утихнало напрежението между институциите или продължава да ескалира.\n\n\n\r\nЗадочният спор между президента и вторият в ГЕРБ Цветан Цветанов избухна след заседанието на Консултативния съвет по национална сигурност. Цветанов обвини Радев, че предлага становище на КСНС, изводите на което са несъвместими с членството ни в Евросъюза и пакта.\r\nМалко по-късно от \"Дондуков 2\" разпространиха текста на становище и обвиниха Цветанов в манипулативност. В следващите дни двамата си отправяха различни реплики, а от БСП, които подкрепиха президента, заявиха, че от ГЕРБ опитват да създават интриги.\r\r\n                    \r\n                    Според държавния глава се тиражират лъжи в медиите и става дума за режисирана кампания, която не е първата.\r\n\"В стремежа си да дискредитират президентската институция тези хора залагат на карта европейската принадлежност на България, и то в разгара на европейското председателство. Опитват се да приватизират европейската идея за лични политически цели\", добави Радев, цитиран от БТА.\r\n\"И колко струват техните евроатлантически клетви, след като деградират армията и заблуждават съюзниците, и какви европейци са тези политици, след като допуснаха корупцията, бедността, несправедливостта да се превърнат във визитка на страната ни, а България да бъде изхвърлена от европейската карта що се касае до свободата на медиите\", попита президентът.\r\n\"Виждате, че нашата корупция вече се вижда и отвъд океана, чели сте доклада на Държавния департамент на САЩ. И как очакваме да бъдем приети в Шенген и в еврозоната, когато властта насажда убеждението, че тук няма консенсус относно нашата европейска принадлежност. Колкото повече се кълнат в евроатлантизма, толкова повече ни отдалечават от Европа\", добави в коментар Румен Радев.\r\nНа въпрос дали министри са изпълнили заръката на премиера Бойко Борисов да осветлят в президентството теми, за които има съмнения за корупция, Радев отговори, че щом премиерът смята, че някой друг трябва да контролира министрите му, да инициира съответните промени в Конституцията.", "date": "2018.04.25", "title": "Радев видя режисирана кампания: Политици водят война с държавността!"}
{"url": "https://www.dnes.bg/stranata/2018/04/25/maika-na-trite-spaseni-mecheta-v-neizvestnost.374695", "text": "Майката на трите спасени мечета край с. Барутин все още не е открита от фотокапаните, поставени в района, информират от РИОСВ-Смолян.\n\n\r\nВ близост до местността, в която бяха открити малките мечета, са забелязани следи от възрастни мечки, но засега еколозите не могат да гарантират, че майката е в близост. Евентуално връщане на трите малки в зоната, в която са намерени, на този етап крие рискове, тъй като няма доказателства, че майката е наоколо. \n\r\nМечетата са настанени в парка за танцуващи мечки край Белица, където за тях се полагат специални грижи. Предвижда се прехвърлянето им в Център за диви животни в Гърция.\n\r\nВ района на заложените фотокапани при обходи са забелязани множество следи от мечки, като за едни от тях може да се предположи, че са на майката, уточняват от екоинспекцията. На самите фотокапани няма заснета мечка. \r\n                    \r\n                    \r\nСпоред еколозите има риск майката да не припознае мечетата, ако бъдат върнати обратно, поради факта, че те са пипани от хора. Другата опасност е при връщането им да бъдат открити от друга мечка или вълк.\n\r\nОт РИОСВ информират, че настанените в парка край Белица мечета се хранят нормално и вече преодоляват стреса от струпването на много хора. Адаптацията им протича безпроблемно, животните успешно са захранени с козе мляко. \n\r\nПреценено е, че трите мечета трябва да получат грижи в Центъра за диви животни в Гърция, което ще стане със съдействието на фондацията \"Четири лапи\", заявиха от РИОСВ. Там мечетата ще бъдат отгледани с минимално човешко въздействие, което ще спомогне за успешно формиране на инстинкти, позволяващи оцеляването им в естествена среда, смятат от инспекцията.\n\r\nРИОСВ-Смолян призовава гражданите, при намиране на екземпляри от защитен вид, незабавно да сигнализират на \"зеления\" телефон на екоинспекцията.", "date": "2018.04.25", "title": "Майка на трите спасени мечета - в неизвестност"}
{"url": "https://www.dnes.bg/balkani/2018/04/25/katimerini-bylgariia-zatvorena-za-bejanci-marica-otvorena.374624", "text": "Под заглавие \"България затворена /за бежанци/, а Еврос /река Марица/ е отворена\" гръцкият в. \"Катимерини\" помества на челна страница статия, в която говори за наличието на \"дипломатически игри на фона на засилените бежански и миграционни потоци в последно време\".\n\r\nИзданието пише, че тези потоци от Турция през река Марица скокообразно са нараснали и че само вчера на гръцка територия през реката са влезли 340 бежанци, най-вече кюрди от Африн, а от началото на април те са наброявали 2700.\n\r\nВ същото време през българо-турската граница преминават малцина, което се отдава на различния подход към потоците от страна на Турция, смята вестникът.\n\r\nВ материала се цитират данни на българската служба за бежанците, които показват, че от началото на 2018 г. опити за преминаване на границата между Турция и България са били предприети от 356 бежанци и мигранти, които са били заловени.\r\n                    \r\n                    \r\nОт своя страна гръцкият министър за миграцията Димитрис Вицас казал, че по същото време гръцко-турската граница в района на Еврос /р. Марица/, са прекосили 2700 бежанци и турски траждани. Вицас дори добавил, че само вчера на гръцка територия през реката са преминали 340 души.\n\r\nРазликата е огромна и това не може се отдава само на издигнатите от Гърция и България защитни ограждения с Турция. Причината, поради която бежанските групи се насочват от Истанбул към Еврос /р. Марица/, а не към българо-турската граница кореспондира с междудържавните отношения.\n\r\n\"За разлика от Гърция София поддържа отлични отношения с Турция. Съзирайки опасността Ердоган да наводни с няколко десетки хиляди бежанци страната му, Борисов не се поколеба да му угоди, да му изпрати \"дар\" един турски бизнесмен, заловен в София като \"терорист\" гюленист, игнорирайки решението на съда, който се бе произнесъл, че той не бива да бъде екстрадиран\", пише \"Катимерини\".\n\r\nЕрдоган пък не изглежда да е останал неблагодарен. Той засили мерките за сигурност, като наложи още по-строги гранични проверки на 30 км навътре на турска територия, така че тези потоци да не стигат до българската граница и бежанците да се опитват да преминат на европейска територия, посочва вестникът.\n\r\nТочно обратното се случва на границата с Гърция, където бежанците пристигат почти необезпокоени и масово преминават р. Марица, откъдето се опитват да преминат пред безразличните погледи на турските граничари, пише още изданието, като в заключение пояснява, че повечето от влизащите на гръцка територия са кюрди от Сирия и турци, противници на режима на Ердоган, които бързали да се предадат на полицията, за да получат документ, който им позволява свободно да се движат из цялата страна.\r\n ", "date": "2018.04.25", "title": "\"Катимерини\": България затворена за бежанци, Марица – отворена"}
{"url": "https://www.dnes.bg/index/2018/04/25/detstvo-moe-skandalno-i-problemno-detsvo-suzanita-i-sie.374668", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Имам си любим герой, опашат но много мил, Мики Маус се казва той, от обичан детски филм...\" Филмът обаче отдавна не е детски, а героите в него са нацепени батки и 15-годишни момичета, които са облечени твърде оскъдно за възрастта си...\r\nСузанита - дъщерята на Орхан Мурад, пак успя да възмути обществото със скандалното си поведение. Този път дори Агенцията за закрила на детето се самосезира и дори ще бъде изпратен сигнал до СЕМ.\r\nЕто и сценарият: употреба на наркотици и недвусмислени жестове на орална любов. На пръв поглед типичен поп-фолк клип, който тенденциозно търси скандала.\r\nЧервената лампичка обаче светва, когато се сетим, че Сузанита е само на 15 години.\rКак възпитаваме децата си и в какво се превръщат те? Прекрачват ли се морални граници и къде са родителите, коментират в предаването  певецът Тодор Георгиев – Тоши и психологът Еленко Ангелов.\r\n\"Наблюдава се много опасен начин на мислене. Музиката като понятие изчезва от националния ефир. Това, че някоя песен има няколко милиона гледания, не може да се нарече музикален успех. Тази аномалия влияе изключително лошо на обществото - сподели Тоши и коментира още \"примера\", адресиран към подрастващите и може ли той да им се отрази опасно. - \n\r\nХората, от които зависи това, трябва да направят всичко възможно, за да се разкара от полезрението на децата или поне да сложи възрастово ограничение.\" \r\n ", "date": "2018.04.25", "title": "Детство мое скандално и проблемно, детсво... Сузанита и Сие"}
