{"url": "https://www.dnes.bg/notifikacii/2018/10/25/zashto-ubiha-djamal-kashogi-koi-beshe-toi-sreshtu-kogo-e-rabotel.391556", "text": "Дядото на Джамал Кашоги, който беше убит в саудитското консулство в Истанбул, е турчин, живял в свещения мюсюлмански град Медина. Напуснал го през 1919 г., когато британските и арабските войски го завземат след близо 3-годишна защита под ръководството на родения в Русе валия Фахри Юмер паша (Юмер Фахредин Тюркан, който е с ранг на генерал - бел. ред.). Това разказа пред \"168 часа\" арабистът Владимир Чуков.\n\r\nМохамед Кашоги се преселва в Измир при разпадането на Османската империя. А когато впоследствие се оженва за саудитка, успява да се издигне до личен лекар на основателя на Саудитска Арабия крал Абдулазис бин Сауд.\n\r\nБогатата държава днес - 86 г. след създаването си, има брутен вътрешен продукт от близо 630 млрд. долара, заема трето място по залежи на петрол и е износител №1 на черно злато в света.\n                \n                \r\nМоже би затова битките между привърженици на различни лобита сред саудитските принцове са толкова брутални.\n\r\nЗверски разчлененият журналист Кашоги е свързан с изпаднала в немилост част от кралското семейство. Той е бил главен редактор на тв \"Ал Араб\", собственост на най-богатия саудитски принц - Ал Уалид бин Талал. Бизнесменът бе арестуван през януари заедно с още 10 други членове на султанското семейство и затворен в 5-звездния х. \"Риц\" в Рияд.\n\n\n\n\n\r\nУбитият журналист е първи братовчед на трагично загиналия с принцеса Даяна в катастрофата в Париж бизнесмен Доди ал Файед. Двамата мъже са деца на брат и сестра. \n\r\nА техният чичо Аднан Кашоги е един от най-могъщите оръжейни търговци по времето на Студената война. Той продава на Доналд Тръмп яхтата си, снимана в една от версиите на \"Джеймс Бонд\"- тази с Шон Конъри.\n\r\nДжамал Кашоги е бил редактор и на опозиционния в. \"Ал Уатан\". Твърди се, че застъпвал прекалено либерални за арабското кралство възгледи.\n\r\n\"Не е точно така. Самият Джамал е разказвал, че е приел идеологията на \"Мюсюлмански братя\", докато е бил студент в САЩ, а тя е радикална и няма нищо общо с либерализма\", допълни проф. Чуков. До 2013 г. ислямистката групировка е била напълно легална в Саудитска Арабия, но преди 5 г. е забранена като терористична.\n\r\nВърхът в кариерата му е интервюто с Осама бин Ладен в пещерата Тора Бора. \"Там Кашоги е предложил на лидера на \"Ал Кайда\" да спре да критикува саудитската кралска фамилия и да се завърне в страната. Същото, което изпратените от Рияд разузнавачи са сложили на масата пред журналиста на 2 октомври, когато го залавят в консулството в Истанбул - смята проф. Чуков. - Очевидно е, че този човек е работил за или поне в синхрон със саудитското разузнаване до един момент, след което минава на отсрещния лагер“.\n\r\nТова предизвиква реакцията на официалната власт в Саудитска Арабия. Журналистът се срещнал с катарския шейх Тамим, с когото се разбрали да възстановят сателитната програма \"Ал Араб\" с цел да конкурира \"Ал Джазира\", чийто рейтинг пада. Така новата телевизия трябвало да бъде щафетен бегач от страна на Катар. \n\r\nТова също нагнетило недоволството на саудитците. Те свързват Кашоги и със съпричастност към идеята за превръщане на Турция в център на целия Близък изток.\n\r\nИ дори с идеята на Ердоган за могъща държава. Убитият журналист е бил член на турско-арабска медийна асоциация, чиято цел е да привлича арабски журналисти към каузата за превръщане на Турция в център на арабския свят, едва ли не завръщане на Османската империя, казва още Владимир Чуков.\n\r\nИнтересна в това отношение е и годеницата на Кашоги, чието име на арабски се произнася Хаджкаджи, а на турски - Кашъкчъ. Жената, с която той е трябвало да сключи брак на следващия ден, работи в благотворителната фондация за правата на човека IHH. Това според проф. Чуков е втората по значимост неправителствена организация в Турция, финансирана е от държавата и работела с групировки като \"Хамас\" и \"Мюсюлмански братя\".\n\r\nТака се оказва, че Кашоги работел срещу интересите  на саудитците - на страната на турско-катарска коалиция срещу Саудитска Арабия. Тук се намесват още по-големи интереси, защото Европа и особено Германия одобрява тези действия. Берлин отдавна иска да наложи санкции на Рияд, а в замяна на това настоява да паднат мерките срещу Иран.\n\r\n\"Саудитска Арабия отвръща на тези искания със заплаха, че ще вдигне цената на нефта. Така че тези две линии се преплитат\", коментира арабистът. Саудитският министър на енергетиката предупреди бизнесът да не се смесва с политиката, защото в противен случай доларът ще се вдигне, а от това следва световна икономическа криза.\n\r\nТака че убийството на Кашоги не може да се разглежда отделно от геополитическата битка в региона.\n\r\nАмериканският президент Доналд Тръмп се изправи срещу европейските си партньори, които се противопоставят на санкциите срещу Иран. На форума \"Давос в пустинята\" в Рияд не отидоха много европейски представители в знак на протест срещу зверското убийство на Кашоги. Въпреки че няма да участва в конференцията, финансовият министър на САЩ Стивън Мнучин кацна в саудитската столица с намерението да се срещне с престолонаследника Мохамед бин Салман.\n\r\nМнучин де факто е човекът, който налага санкциите срещу Иран и с поведението си показва, че не е съгласен да ги насочи към Саудитска Арабия, коментира арабистът.\n\r\nМиналата година Рияд оповести инициативата за \"Давос в пустинята\" с идеята да промени имиджа на страната. Властите обявиха планове да се създаде нов град, който да покаже съвременни технологии за възобновяеми енергийни източници. Но вместо това фокусът се измести върху зверското убийство на Кашоги, още повече че излязоха данни, че сред присъствалите в консулството в Истанбул са били хора, с които той е работил през годините.\n\r\nСпоред в. \"Ню Йорк таймс\" там е бил бившият шеф на саудитското разузнаване Тюрки Фейсал ал Сауд, чийто медиен съветник е бил преди време журналистът. Двамата са свързани и чрез познанството си с Осама бин Ладен. Тюрки е сменен от поста си само 10 дни преди 11 септември 2001 г., а после е изпратен като посланик в Лондон. Малко преди това топразузнавачът предупреждава, че нещо лошо ще се случи на американци, британци, французи и араби, но твърди, че не знае къде и кога.", "date": "2018.10.25", "title": "Защо убиха Джамал Кашоги? Кой беше той, срещу кого е работел?"}
{"url": "https://www.dnes.bg/usa/2018/10/25/us-general-sled-15-g-shte-ima-voina-mejdu-sasht-i-kitai.391611", "text": "След 15 години САЩ и Китай може да са във война, заяви бившият командващ на американските въоръжени сили в Европа генерал Бен Ходжис, цитиран от \"Вашингтон пост\".\r\nГенералът направи това изказване по време на форум във Варшава. Ходжис е експерт в американския Център за анализ на европейската политика.\r\nСпоред него САЩ нямат необходимите ресурси, за да защитават Европа и Тихоокеанския регион от китайската заплаха.\r\n\"Съединените щати имат нужда от здрава опора в Европа. Мисля, че след 15 години е вероятно – но не е неизбежно – САЩ и Китай да влязат във война\", каза Ходжис, цитиран от БНР.\r\nГенералът посочи, че ангажиментите на САЩ към НАТО остават непоколебими и независимо от изказванията на президента Тръмп сигурността на Европа е от ключово значение за Америка.\r\n                    \n                    \n                През тази година отношенията между Китай и САЩ силно се влошиха, след като президентът Тръмп наложи мита върху редица стоки от Китай, а Пекин от своя страна отговори с реципрочни мерки.\n\r\n ", "date": "2018.10.25", "title": "US генерал: След 15 г. ще има война между САЩ и Китай!"}
{"url": "https://www.dnes.bg/notifikacii/2018/10/25/putin-rusiia-shte-razraboti-novi-oryjiia-bez-analog-v-sveta.391650", "text": "Руският президент Владимир Путин обсъди в националния Съвет за сигурност въпроси от стратегическата стабилност в контекста на намеренията на САЩ да се изтеглят от сключения през 1987 г. Договор за ликвидиране на ракетите със среден и малък обсег, съобщи говорителят на Путин Дмитрий Песков, цитиран от ТАСС.\r\nОбсъдено е било и положението в Сирия и подготовката на срещата на лидерите на Русия, Турция, Франция и Германия в Истанбул в събота.\n\n\r\nПутин заяви още, че Русия ще разработи нови оръжия без аналог по света, предаде Асошиейтед прес.\r\n\"Русия не застрашава никого и строго се придържа към задълженията си в областта на международната сигурност и контрола на въоръженията\", заяви Путин и добави, че руското въоръжение ще бъде модернизирано с цел защита от всякакви потенциални заплахи.\r\n                \n                По-рано днес НАТО започна в Норвегия най-големите си военни маневри след края на Студената война, а преди няколко дни президентът Тръмп обяви изтеглянето на САЩ от сключения през 1987 г. Договор за ликвидиране на ракетите със среден и малък обсег, който според него се нарушава от Русия. Путин отрича това и обвинява САЩ, че те нарушават договора, отбелязва АП.\r\n(БТА)\r\n ", "date": "2018.10.25", "title": "Путин: Русия ще разработи нови оръжия, без аналог в света"}
{"url": "https://www.dnes.bg/obshtestvo/2018/10/25/gripyt-idva-prez-noemvri-epidemiiata-shte-e-seriozna.391633", "text": "Топлото време отложи грипната епидемия. Вместо в края на октомври - началото на ноември, както се очакваше да бъдат изолирани първите грипни щамове в България, се очаква те бъдат установено не по-рано от средата на идния месец, съобщиха епидемиолози.\n\n\r\nОт петък метеоролозите прогнозират затопляне на времето, като на места температурите ще достигнат 20 градуса. Идната седмица времето пак ще е топло.\r\n\"Грипната епидемия у нас ще се забави, но такава със сигурност ще има. Ще я усетим през ноември и декември, а пикът ще бъде януари и февруари\", обяви пред БНТ проф. Тодор Кантарджиев – директор на \r\nНационалния център по заразни и паразитни болести и национален консултант по микробиология.\r\n                    \n                    \n                Ваксините, които в момента са на пазара, не са опасни, допълни той, като подчерта, че това била сигурна превенция срещу инфекцията.\r\n\"Всеки грип може да ни докара усложнения, ако не сме ваксинирани\", коментира проф. Кантарджиев.\r\nОчаква ни голяма епиделия от грип тази зима. Причината е, че сред върлуващите щамове има два, към които нямаме изграден имунитет, тъй като са нови, предупреждават епидемиолози.\r\nЕдиният от тях, \"Сингапур\", е изолиран тази година и все още няма разпространения в Европа. Затова и не е ясно каква ще бъде неговата синптоматика, каза той и изрази надежда да не се различава много от тази на останалите.\r\nДругият нов щам, \"Колорадо\", е изолиран през 2017 г. и към него хората също няма изграден естествен имунитет от предишно преболедуване. И двата страшни щама са от група В, която е по-рядка от А, затова се преболедува по-тежко, докарва тежки пневмонии и удря в бъбреците, ако лечението се забави.\r\nГлавният здравен инспектор д-р Ангел Кунчев припомни, че грипът \"Колорадо\" се проявява много бързо, часове след заразяването. За кратко време човек може да вдигне висока температура, да получи световъртеж и болки в мускулите. Едва след това идва хремата и болките в гърлото. Щамът покосява на легло. Тъй като организмът не се е срещал с него, хората го изкарват много тежко. Заболяването не може да бъде преболедувано на крак, както се случва при хора с по-силни организми, когато се заразят с другите два щамове \"Мичиган\" или \"Пукет\".\r\nГлавният здравен испектор д-р Ангел Кунчев, както и колегите му от Европейсксия център по трип и остри вирусни заболявания предполагжат, че симптомите на новия \"Сингапур\" ще бъдат подобни на тези на \"Колорадо\" и в никакъв случай няма да са по-леки.", "date": "2018.10.25", "title": "Грипът идва през ноември. Епидемията ще е сериозна!"}
{"url": "https://www.dnes.bg/akoshtete-vqrvaite/2018/10/25/po-malko-seksualni-partniori-po-shtastlivi-v-braka.391640", "text": "Жените с по-малко сексуални партньори преди венчавката се оказват по-щастливи в брака, пише в. \"Metro\". Изданието се позовава на анкета на американския християнски Институт за семейни изследвания.\n\r\n65 процента от дамите, които са имали само една сексуална връзка преди да се омъжат, изпитали истинско щастие в последвалия брак. Процентът на щастливите американки, които имали над 21 предбрачни партньори, се оказал 57 на сто, пише БТА.\n\r\nИнститутът се стреми да докаже, че многобройните сексуални забежки на дамите са опасни за традиционните семейни модели. Но противниците на догматичното мислене от своя страна изтъкват, че разликата между почти целомъдрените жени и считаните за „по-разпуснати“ е само 8 процента при намирането на брачното щастие.\n                    \n                    \n                \r\nЗастъпниците на здравия морал все пак посочват, че независимо от малката разлика, правилото е налице. Жените с по-малък сексуален опит намират повече щастие в брака.\n\r\nНо противниците на догмите в секса коментират този факт с обстоятелството, че дамите само с един предбрачен партньор нямат база за сравнение и поради тази причина по-лесно се мислят за щастливи в брачната връзка.\r\nВижте още за живота в ", "date": "2018.10.25", "title": "По-малко сексуални партньори – по-щастливи в брака "}
{"url": "https://www.dnes.bg/obshtestvo/2018/10/25/nedostig-na-akusherki-zdraveopazvaneto-pred-kolaps.391646", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        В България има един и същи сериозен проблем, който стои пред здравната система. В страната има сериозен недостиг на акушерки.\r\nКак изглежда проблемът към днешна дата и как може да се реши - коментар в предаването \"Директно\" по телевизия  на Гергана Николова, мениджър за Hillingdon Hospitals NHS Foundation Trust Лондон, Джесика Рийд - регионален директор за Майчино и детско здравеопазване и родилна помощ за Лондон, и Благовеста Костова.\n\r\n\"Кризата с акушерки в България е много сериозна. Акушерките са малко, не могат да покрият нуждите на болниците. Тенденцията се наблюдава от много отдавна - поне 15 години. Ако в момента пенсионираните акушерки напуснат, положение ще стане съвсем катастрофално\", алармира Благосвета Костова от Алианса на акушерките.\n                    \n                    \n                \r\nПо думите й начинът проблемът да се реши е, ако се върне доверието в професията и да и се даде право да практикува така, както в Западна Европа. Освен това, една от основните мотивации за упражняването на тази професия би било и доброто заплащане. \n\r\nКак изглеждат нещата във Великобритания? \n\r\n\"За съжаление проблемите и тук са подобни. По същият начин кризата с акушерки нараства с всеки изминал ден\", коментира Джесика Рийд.\r\n ", "date": "2018.10.25", "title": "Недостиг на акушерки, здравеопазването - пред колапс"}
{"url": "https://www.dnes.bg/eu/2018/10/25/devin-si-vryshta-evropeiskata-tyrgovska-marka.391589", "text": "Европейският съд в Люксембург нареди на Европейската служба за интелектуална собственост (EUIPO) да върне регистрацията на компанията за безалкохолни напитки \"Девин\".\r\nМагистратите на ЕС се произнесоха по спора за името между хасковската търговска палата и производителя на води, в който бе включена и европейската агенция за марките и дизайна.\n\r\nСпоред хасковската палата водите на \"Девин\" не се наливат на територията на града, а от място извън пределите му. Въпреки това, като заема името, компанията пречи на усилията на града да се развива като международен балнеоложки и туристически център. По-специално се твърди, че съвпадението на имената на града и водата обърква и отблъсква туристите от Гърция и Румъния.\n                    \n                    \n                \r\nВъз основа на хасковската жалба в края на 2016 г. службата за интелектуална собственост на ЕС, базирана в испанския град Аликанте, отнема регистрацията на търговската марка, с която тя може да продава продукцията си на територията на Съюза. Същата служба е регистрирала водите \"Девин\" 5 г. по-рано.\n\r\nСега магистратите на ЕС отменят решението на европейската агенция за търговските марки. Според тях името на град Девин може да бъде не само регистрирано като марка минерална вода, но и да се използва от други компании и лица, които имат основание за това.\n\r\nМагистратите са убедени, че поради присъствието на компанията на пазара от години българите вече правят разлика между минералните бутилки и град Девин.\n\r\nЗа чужденците съдиите отсъждат, че макар Девин да прави туристическа реклама в чужбина, едва средният грък или румънец знае за родопския град.\n\r\n\"Съсредоточавайки се неправилно върху чуждестранните туристи, по-специално гръцки или румънски, които посещават България или Девин, EUIPO не е отчела съвкупността от съответните потребители, която се състои от средния потребител от Съюза, по-специално от посочените държави членки\", се казва в публикуваното днес в Люксембург съдебно решение.\n\r\nСпоред магистратите на ЕС \"EUIPO не е доказала, че средният потребител от Съюза, в частност гръцкият или румънският, разпознава в достатъчна степен град Девин. Частта от потребителите на Съюза, които познават град Девин, трябва да се счита за незначителна.\"\n\r\nЕвропейският съд заключава, че службата за марките на ЕС \"е допуснала грешка в преценката, като е заключила, че оспорваната марка е описателна за географски произход, що се отнася до средния потребител от съседни на България страни, а именно Гърция и Румъния, както и от всички останали държави — членки на Съюза\".\n\r\nСега европейската агенция трябва да възстанови правата на \"Девин\" като търговска марка, регистрирана за продажби на територията на Съюза.", "date": "2018.10.25", "title": "\"Девин\" си връща европейската търговска марка"}
{"url": "https://www.dnes.bg/obshtestvo/2018/10/25/d-r-kacarov-promianata-vyv-fonda-za-deca-tehnicheska.391651", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Фондът за лечение на деца и Комисията за лечение в чужбина да се закрият, а дейността им да се поеме от Здравната каса, а с 490 милиона лева ще се увеличат парите на касата за следващата година. Промените са включени в новия бюджет на НЗОК.\n\r\nД-р Стойчо Кацаров, председател на Центъра за защита правата в здравеопазването коментира в студиото на \"Денят ON AIR\", че във фонда е имало много скандали, а последната промяна е просто технически въпрос и дори не може да се нарече реформа, защото не е важно коя администрация ще издаде формуляра за лечението на нуждаещите се деца.\n\r\n\"Важно е правилата, по които се издават. Те не се променят в случая. Правилата кой има право да получи лечение са същите, единствено ще има един директор с 8 души персонал по-малко. Това е разликата\", категоричен беше д-р Кацаров пред \n                    \n                    \n                \r\nПредседателят на Центъра за защита правата в здравеопазването каза също, че не може да се каже сега дали децата ще бъдат по-добре или по-лошо обслужвани.\n\r\nД-р Стойчо Кацаров коментира и повечето отпуснати пари за НЗОК в следващия бюджет и сподели своето мнение, че това не значи, че трябва да очакваме някаква промяна.\n\r\n\"Организацията на здравната система остава същата, идеите за реформи на този етап са на ниво идеи. Няма големи основание да очакваме радикална промяна\", категоричен беше той.\n\r\nПо думите на д-р Кацаров проблемите в здравеопазването не са въпрос на контрол на работата, а е въпрос на преценка за какво да се дават парите и по колко, и за какво имат нужда хората.\r\n ", "date": "2018.10.25", "title": "Д-р Кацаров: Промяната във Фонда за деца - техническа"}
{"url": "https://www.dnes.bg/obshtestvo/2018/10/25/den-chetvyrti-na-protest-za-ostavkata-na-viceto-simeonov.391648", "text": "Протестът с искане за оставка на вицепремиера Валери Симеонов продължава вече четвърти ден. Протестират както майки на деца с увреждания, така и други граждани, които подкрепят исканията на майките. Протестиращите носят плакати \"Симеонов - срам\", \"Не съм платен, мразя ви безплатно\" и други. Те отново са с черни знамена.\r\nПротестиращите затвориха кръстовището между бул. \"Цар Освободител\" и бул. \"Мария Луиза\". Те заявиха, че преминават към действия на гражданско неподчинение, за да бъдат чути исканията им.\n\n\n\n\r\nМайките не разбират откъде се е появило общественото напрежение във връзка с предвидената промяна в Закона за хората с увреждания ресорният вицепремиер да оглавява Националния съвет за интеграция на хората с увреждания.\r\n                    \n                    \n                \"Категорично не разбрахме кой скандализира обществото в тази връзка. Законът не е писан за конкретния човек, съвсем в реда на нещата е ресорният вицепремиер по демографската политика да оглави и Съвета при условие, че политиките за хората с увреждания са хоризонтални и той трябва да съвмести координацията между различните министерства\", каза за БТА Весела Одажиева - представител на протестиращите майки.\r\nТя допълни, че не счита за съобразно да се променя този текст. По думите на Одажиева проблемът идва от човека, който заема поста в момента, но винаги има начин той да се смени, както днес е сменен от поста на председателстващ Националния съвет за сътрудничество по етническите и интеграционните въпроси към МС. Тя допълни, че има време, докато законът влезе в сила и се надява дотогава Валери Симеонов изобщо да не е вицепремиер. \r\n\"Абсурдно е да се правят законодателни промени само и само да се задържи човек с такъв морал на този пост\", каза Вера Иванова.\r\nДнес с решение на правителството вицепремиерът Валери Симеонов беше освободен като председател на Националния съвет за сътрудничество по етническите и интеграционните въпроси към МС. Председателството на Съвета се поема от вицепремиера Томислав Дончев. Правителственото решение, предложено от министър-председателя Бойко Борисов, е прието неприсъствено.\r\nМайките продължават с протестите и с искането както за оставка, така и за излизането на Валери Симеонов от цялото управление на страната.\r\n ", "date": "2018.10.25", "title": "Ден четвърти на протест за оставката на вицето Симеонов"}
{"url": "https://www.dnes.bg/stranata/2018/10/25/tejka-katastrofa-zatvori-prohoda-na-republikata.391649", "text": "Поради тежка катастрофа временно е затворен за движение проход \"Република\", съобщиха от Агенция \"Пътна инфраструктура\".\r\nОт МВР допълват, че два камиона, микробус и кола са катастрофирали, по първоначални данни има един загинали и двама ранени.\r\nИнцидентът е станал около 19:30 часа. Камион и кола са се ударили челно, след което в тях са се ударили втори камион и микробус.\r\nНезабавно към мястото са насочени екипи на полицията и Спешна помощ. В района на инцидента се извършва оглед, изясняват се причините за тежкото произшествие.\r\nТрафикът в двете посоки е временно ограничен. Пътни полицаи пренасочват леките автомобили през прохода Шипка, товарните изчакват на място. \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ - www.api.bg, lima.api.bg, както и по всяко време от денонощието на тел. 0700 130 20 в АПИ.", "date": "2018.10.25", "title": "Тежка катастрофа затвори прохода на Републиката"}
{"url": "https://www.dnes.bg/akoshtete-vqrvaite/2018/10/25/neshtata-koito-taino-mrazite-v-zavisimost-ot-zodiiata.391631", "text": "Дори да сте супер мил, добър и сърдечен човек, пак  има шансове все да има неща, които абсолютно да ненавиждате. Неща, които да ви дразнят явно или не чак толкова. Както по отношение на нещата, които харесваме и обичаме, така и по отношение на тези, към които изпитваме неприязън - зодиакалният ни знак има някакво влияние.\n\r\nЕто и какви са нещата, които тайно мразите, базирано на вашата зодия:\n\r\n\n\r\nЛичностите, родени под знака на Овен мразят флегматичните хора, ненавиждат тези, които обичат да им разясняват нещата прекалено обстойно и онези, които имат твърде тесногръдо мислене. Овенът ненавижда закъсняващи полети и влакове, натоварения трафик, висенето по опашки, сервитьори, които все се мотаят и т.н.\n                    \n                    \n                \r\n\n\r\nТелците по принцип мразят промените във всяка една област на живота си. Те също така не харесват хора със занемарен външен вид и такива, които се обличат мърляво, безвкусно или твърде небрежно. Те ненавиждат още некачествените услуги, мръсните вицове и лошата, евтина и/или зле приготвена храна.\r\nВижте за останалите зодии в ", "date": "2018.10.25", "title": "Нещата, които тайно мразите, в зависимост от зодията"}
{"url": "https://www.dnes.bg/obshtestvo/2018/10/25/sofiia-sys-zashtiteno-jilishte-za-deca-jertvi-na-trafik.391588", "text": "Новите технологии са силен инструмент в ръката на трафикантите, според еврокомисаря Мария Габриел. На откриването на тематичен форум тя посочи, че голяма част от жертвите са \"набирани\" онлайн.\r\nСкоро ЕК ще публикува новия си доклад в областта на трафика на хора.\r\nМомичетата трябва да знаят какво се крие зад киберпространството. Важна е киберхигиената и още по-добрата координация между службите, каза още Габриел. Тя посочи, че трябва да се работи и за противодействие на сексуалното насилие над деца.\r\nСтоличният кмет Йорданка Фандъкова заяви, че институциите трябват да имат механизми за противодействие на всяка форма на насилие и тормоз. Тя припомни, че наскоро в София са открити два кризисни центъра в подкрепа на жертви на подобни престъпления, предаде БТА.\r\n                    \n                    \n                Следващата година в София ще има вече защитено жилище за деца, станали също жертва на трафик. В него ще могат да бъдат настанени 10 души.\r\n13 на 100 000 жени в България стават жертви на трафик.\r\nТова е пет пъти повече от други страни в Европа, каза Урсула Менле - председател на Фондация \"Ханс Зайдел\". Тя допълни, че България е на път да стане лидер в борбата с киберпрестъпленията.", "date": "2018.10.25", "title": "София със защитено жилище за деца – жертви на трафик"}
{"url": "https://www.dnes.bg/tenis/2018/10/25/ot-3-v-sveta-grisho-moje-da-zimuva-i-izvyn-top-20.391618", "text": "Най-добрият български тенисист Григор Димитров може да изпадне от топ 10 на световната ранглиста още в понеделник, ако японецът Кей Нишикори спечели титлата на турнира във Виена през тази седмица, съобщава .\n\r\n27-годишният хасковлия се представи разочароващо в надпреварата в австрийската столица, където снощи беше елиминиран в първия кръг от квалификанта Михаил Кукушкин (Казахстан) с 4:6, 6:4, 4:6, след като допусна 11 двойни грешки и общо 65 непредизвикани грешки в двубоя. \nДимитров е сред най-добрите десет тенисисти в света от 16 юли 2017 година, като на 19 ноември се изкачи до третата позиция, след като спечели финалния турнир на АТП в Лондон.\n                    \n                    \n                \r\nПрез миналия сезон българинът спечели четири титли, но през 2018-а не успя да надгради, а напротив - отбеляза сериозно отстъпление, като достигна само до един финал в Ротердам през февруари, загубен с 2:6, 2:6 от Роджър Федерер.\n\r\nОт май насам Димитров игра само веднъж на четвъртфинал в последните десет турнира, в които участва, като отпадна в първия кръг на \"Уимбълдън\" и на Откритото първенство на САЩ.\n\r\nБългаринът няма да защитава титлата си на финалния турнир на АТП в Лондон, тъй като е далеч от най-добрите осем за сезона, които печелят квота за участие в надпреварата. А това значи, че ще загуби доста точки в ранглистата.\n\r\nТака при слабо представяне в последния \"Мастърс\" в Париж през следващата седмица, Димитров твърде вероятно ще изпадне и от първите 20 в световната ранглиста. \n\r\n", "date": "2018.10.25", "title": "От №3 в света: Гришо може да зимува и извън Топ 20"}
{"url": "https://www.dnes.bg/eu/2018/10/25/biudjetno-politicheska-kasapnica-shte-razklati-li-italiia-evropa.391551", "text": "След три седмици Италия може да се окаже без бюджет и с блокирано правителство. А ако инвеститорите спрат да купуват италиански държавни облигации, страната ще изпадне в криза.  публикува коментар от Бернд Ригерт.\n\r\nСъс своя несъстоятелен бюджет популисткото правителство на Италия хвърли ръкавицата на Еврокомисията. Тя прие предизвикателството - и сега започва една бюджетно-политическа касапница. Спорът за правилния курс в бюджетната политика ще се превърне в ожесточена борба за надмощие между Брюксел и Рим.\n\r\n\n\r\nИзненадващо е, че ЕК взе твърд курс и за първи път в историята на валутния съюз отхвърли изцяло един проектобюджет на страна-членка. Комисията нямала друг избор, обясни ресорният еврокомисар Валдис Домбровскис, просто защото популисткото движение \"5 звезди\" и дяснорадикалната \"Лига\" почти триумфално се похвалиха, че проектобюджетът \"напълно съзнателно и преднамерено\" нарушава правилата на ЕС.\n\r\n                    \n                    \n                Правителството в Рим се интересува единствено от вътрешнополитическия ефект, тъй че възниква огромният риск да бъде изцяло блокирано и да остане без бюджет. И няма да закъснеят ругатните от Италия срещу \"бюрократите в Брюксел\", които били виновни за всичко. Италианският финансов министър разполага с три седмици, за да представи нов бюджет без много големи нови задължения. Ако не го стори, както може да се очаква, ЕК би трябвало да постави тежки условия, съгласувани с другите страни от еврозоната, а накрая да открие срещу Италия и наказателна процедура за прекомерен дефицит.\n\r\nТова ще налее вода в мелницата на популистите в Рим, които, в противоречие с фактите, твърдят, че Италия била обедняла по вина на ЕС. Така изцяло на заден план ще останат бюджетните проблеми на италианската държава, нейната прекомерна задлъжнялост и структурните ѝ слабости. Сега залогът е всичко или нищо, защото става дума за властта.\n\r\n\n\r\nНа италианското правителство Европейската комисия даде да разбере, че важно е не предизборното му обещание \"Италия на първо място\", а бюджетната и дълговата криза, които имат европейски измерения. Италианците – при това не само популистите и десните кресльовци - се оплакват, че ЕС мерел с двоен аршин. Та нали години наред Германия, Франция и други държави също не спазваха допустимите граници за бюджетен дефицит. Да, така е, но междувременно всички тези страни оставиха зад гърба си процедурата за прекомерен дефицит, придържат се към правилата и могат да се похвалят със значително по-стабилно финансово положение в сравнение с Италия, чийто банков сектор все още е прогнил.\n\r\nНезависимо от всичко това легитимно е подозрението, че европейските финансови надзорници вероятно биха подходили по-благосклонно към Рим, ако там управляваха християндемократи или социалдемократи. Еврокомисията очевидно иска да покаже на популистите и крайно десните в Италия кой има думата. В отговор италианското правителство пък може да си отмъсти на ЕС в други политически сфери, като задушава определени дискусии или блокира решения, например за миграцията, за санкциите срещу Русия, за Brexit-а или за общоевропейския бюджет след 2021 година.\n\r\n\n\r\nВъв всеки случай, с това италианско правителство, което във финансовата си политика се държи като камикадзе, не може дори да се помисли за реформа на еврозоната, за банков съюз или за общи гаранции на спестяванията. Сега много неща зависят от реакцията на инвеститорите и кредиторите на международните финансови пазари. Дали ще накажат Италия, като престанат да купуват нейните държавни облигации? \n\r\nШефът на европейския спасителен фонд Клаус Реглинг предупреждава да не се подклажда паника: италианските финанси били по-стабилни, отколкото изглеждало. Опитният германски специалист смята, че за другите страни в еврозоната няма остра опасност да се заразят от кризата. Засега! След гръмотевичната буря във вторник Еврокомисията трябва да стори онова, което умее най-добре: да преговаря и да търси компромиси. Но дали италианските популисти ще се усмирят по този начин – това не е ясно.\r\n \r\n", "date": "2018.10.25", "title": "Бюджетно-политическа касапница! Ще разклати ли Италия Европа?"}
{"url": "https://www.dnes.bg/index/2018/10/25/kak-bi-izglejdal-empire-state-building-v-razlichen-arhitekturen-stil.391573", "text": "\n\r\nВсеки знае емблематичната сграда Empire State Building в Ню Йорк. Тя е станала символ на модерното високо строителство. Обликът на небостъргача е познат по цял свят, не малко филми са използвали сградата като снимачна площадка.\r\nEmpire State Building е символ на Ню Йорк, построен е през 1931 г. с височина от 443 м. Небостъргачът притежава 103 етажа, а архитектурният стил на сградата е арт-деко.\r\nДизайнът й е толкова запомнящ се, че би било трудно да си го представим в друг архитектурен стил. И все пак американският сайт rchdaily се е решил на подобна стъпка.\r\nИзданието е създало 9 варианта на Empire State Building в различни архитектурни стилове – ренесанс, готика, брутализъм...\r\n                \n                Разгледайте творбите на даровитите американци и преценете дали някой от новите варианти ви допада.\r\nП.С. – авторът на тази статия също си има фаворит – Готическият Empire State Building. Вашият е?\r\n ", "date": "2018.10.25", "title": "Как би изглеждал Empire State Building в различен архитектурен стил?"}
{"url": "https://www.dnes.bg/zvezdi/2018/10/25/vkarvat-megz-otnovo-v-kyshtata-na-big-brother.391634", "text": "Ако сте смятали, че след простотиите на Кулагин и Ричард ще има почивка – в дълбока грешка сте.\r\nСлед ВИП изданието на Big Brother следва All Stars, което ще събере под покрива в Нови хан участници от минали сезони.\r\nСпоред слуховете, възможност за поправителен в отношенията ще имат фолкпевицата Мария и дизайнерката Миглена Каканашева.\r\nНай-вероятно продуцентите ще се надяват да се поднови скандалът между двете. Ще припомним, че миналата година те влязоха в шоуто като приятелки, но после размениха доста нелицеприятни реплики. Тогава Мария нарече Мегз психопатка, а шивачката отвърна, че изпълнителката била компаньонка. Мария дори се зарече да съди Каканашева, но както често се оказва – това са закани само за ефира.\r\nСред спряганите имена за участници е това на Тервел Пулев.\r\n", "date": "2018.10.25", "title": "Вкарват Мегз отново в къщата на Big Brother"}
{"url": "https://www.dnes.bg/stranata/2018/10/25/da-osinovish-bylgarche-s-pretencii-da-e-zdravo-da-e-do-3-godinki.391544", "text": "Едва 578 деца са намерили дом през изминалата година. Вписаните в Регистъра за осиновяване са били общо 2127. Броят на кандидат-родителите пък е 1486, което е с 30% по-малко от децата, които подлежат на осиновяване, показват данните на Асоциацията на осиновените и осиновителите.\r\nОт 2011 до 2016 г. семейство са намерили общо 4277 деца, от които 53 са с увреждания, съобщава \"Монитор\".\r\nБроят на децата, осиновени през този период, намалява с около 50 всяка година.\r\nПреди 7 години са осиновени 952 деца от общо 2976, вписани в регистъра.\r\nПрез 2012 г. децата с нов дом са били 738 деца от общо 2835, а година по-късно са осиновени 737 от 3188 хлапета.\r\n                    \n                    \n                През 2014 г. близо три хиляди деца са били част от Регистъра за осиновяване, но само 676 от тях намерили свое семейство.\r\nПрез 2015-а пък институциите са напуснали 618 от 1542 деца, а следващата година други 556 малчугани са били осиновени от общо 2355 деца в регистъра.\r\nПо-ниският брой осиновени деца спрямо броя на кандидатите се обяснява с това, че желаещите да станат родители заявяват определени предпочитания за хлапетата. Сред тях са възраст от 0 до 3 г., добро здравословно състояние, български или смесен произход.\r\nСпоред данните на асоциацията през последните 7 години около половината от регистрираните за осиновяване деца са били с увреждания.\r\nЗа първите девет месеца на тази година броят на допуснатите осиновявания е 395, съобщиха от Агенцията за социално подпомагане. 44 са пък осиновените до този момент деца във Варна от вписаните във водения от Регионалната дирекция за социално подпомагане регистър, отчете нейният директор Димитричка Кънчева. Повече от половината от тях – 26, са намерили семейство в България.\r\nОстаналите 18 били осиновени от чужбина, където избират предимно по-големи деца или такива с увреждания. Чуждестранните осиновители били от Италия, Испания, САЩ, Канада и др.", "date": "2018.10.25", "title": "Да осиновиш българче, с претенции: Да е здраво, да е до 3 годинки..."}
{"url": "https://www.dnes.bg/stranata/2018/10/25/neochakvano-dvoino-shtastie-feldsher-izrodi-bliznacheta-v-lineika.391576", "text": "Фелдшер от спешна медицинска помощ изроди тази нощ две близначета в линейка. Случаят е станал в Стражица.\r\nРодилката не е знаела, че очаква близнаци, но екипът на Спешна помощ се е справил извън болницата с нелеката задача да помогне на бебетата да дойдат на бял свят.\r\nВ страницата си във Facebook Националната асоциация на работещите в  похвалиха екипа, справил се в тежката и трудна ситуация.\r\nСигналът за родилката от великотърновския град е бил получен в 18:22 ч., обясни д-р Валентина Хаджирадева, директор на ЦСМП Велико Търново.\r\n                    \n                    \n                \"Първоначално е нямало индикации за толкова бързо раждане, но първото бебе се е появило в 18:40 ч. и в рамките на 10 минути всичко е приключило без усложнения, благодарение на адекватната намеса на колегата\", разказа д-р Хаджирадева.\r\nБебета са били в сравнително добро общо състояние. Транспортирани са в АГ отделението в Горна Оряховица, а след това отново с екип на спешния център са преместени в неонатологията във Велико Търново, тъй като били с ниска степен на недоносеност.\r\n\"Годишно имаме около 10 такива израждания, такава е работата на спешна помощ\", каза д-р Хаджирадева.", "date": "2018.10.25", "title": "Неочаквано двойно щастие: Фелдшер изроди близначета в линейка!"}
{"url": "https://www.dnes.bg/cars/2018/10/25/iaponci-sytvoriha-kola-amfibiia.391613", "text": "\r\nЯпонският стартъп FOMM разработи една много необичайна електрическа кола - One EV. Нейната особеност е, че тя е първият в света истински автомобил-амфибия.\r\nКолата е създадена предимно за пазарите в Югоизточна Азия. Там не само има много реки, но често се случват наводнения по време на дъждовния сезон. Засега компанията не съобщава дали колата ще се продава на други пазари.\r\nFOMM One EV е миниатюрен ситикар с дължина 2585 мм, широчина 1295 мм и височина 1560 мм. В същото време той е четириместен. Автомобилът е базиран на стоманена рама, а всички панели на корпуса са пластмасови. Във водата той се задвижва от въртенето на колелата.\r\n                    \n                    \n                Освен това колата е напълно херметизирана. Интересното е също така, че вратитена автомобила са плъзгащи. Воланът пък наподобява щурвала на самолет.\r\n", "date": "2018.10.25", "title": "Японци сътвориха кола-амфибия"}
{"url": "https://www.dnes.bg/notifikacii/2018/10/25/skandal-boi-a-posle-smyrt-v-sofiiskiia-hadji-dimityr.391644", "text": "Мъж е привлечен като обвиняем за причинена смърт по непредпазливост. Разследването се ръководи от Софийската градска прокуратура, съобщиха от там.\r\nТежкият инцидент е станал на 19 октомври в кв. \"Хаджи Димитър\".\r\nНаско С. причинил смъртта на Хенриета Т., след като й нанесъл удари в главата и й причинил тежка черепно-мозъчна травма.\r\nС решение на СГС на обвиняемия е наложена мярка за неотклонение \"задържане под стража\".", "date": "2018.10.25", "title": "Скандал, бой, а после смърт в софийския \"Хаджи Димитър\""}
{"url": "https://www.dnes.bg/rusia/2018/10/25/forbs-s-1-2-mlrd-nai-bogata-sred-ruskinite-e.391595", "text": "Президентът на строителната компания \"Интеко\" Елена Батурина оглави класацията на най-богатите жени в Русия, изготвян от списание \"Форбс\", съобщи ТАСС.\r\nСъстоянието на съпругата на бившия московски кмет Юрий Лужков се оценява на 1,2 милиарда долара.\r\nГенералният директор на интернет магазина за дрехи Wildberries Татяна Бакалчук е на второ място (600 милиона долара). Преди година на тази позиция бе Елена Риболовлева, бившата съпруга на милиардера, собственик и президент на френския футболен клуб \"Монако\" Дмитрий Риболовлев. Тази година тя е на трето място, като изданието оценява богатството й също на 600 милиона долара.\r\nОсновният собственик на авиокомпаниите Сибир и Глобус (от групата S7) Наталия Филева е на четвърто място с капитал от 600 милиона долара.\r\n                    \n                    \n                Челната петица завършва с члена на съвета на директорите на \"Прогрес капитал\" и бивш акционер в завода \"Лебедянский\" Олга Белявцева (500 милиона долара).\r\nПо-рано \"Форбс\" публикува класация на 200 най-богати руски бизнесмени. Рейтингът е оглавяван от председателят на съвета на директорите на металургическия комбинат в Новолипицк Владимир Лисин (19,1 милиарда долара).\r\nНа второ място е основният акционер в Северстал Алексей Мордашов (18,7 милиарда долара). На третото - шефът на Новатек Леонид Михелсон (18 милиарда долара).\r\nМихелсон оглавяваше рейтинга две години поред 2017 и 2016 година. \r\n/БТА/", "date": "2018.10.25", "title": "\"Форбс\": С $1,2 млрд. най-богата сред рускините е..."}
{"url": "https://www.dnes.bg/notifikacii/2018/10/25/biurokraciiata-osnoven-vrag-na-bylgarskiia-biznes.391574", "text": "Целта за удвояване на брутния вътрешен продукт на България в следващите 10 години е постижима. Това обаче няма да се случи с ръст на БВП под 4% годишно. Така доходите ни трудно ще догонят средноевропейските, което е и основната цел. Растеж от между 6 и 7% ще бъде подходящ, за да се изпълнят заложените цели. Това каза , , в ефира на .\r\nСпоред Христов условията за ускоряване на растежа трябва да включват намаляване на административната тежест върху бизнеса и увеличение на конкурентоспособността му.\r\n\r\n                \n                Христов смята, че именно намаляване на административната тежест би имало и положително отражение и върху ръста на производството на труда.\r\n\r\nСпоред госта двойното увеличение на БВП за период от 10 години е амбициозна, но не непостижима цел, с която управлението трябва сериозно да се ангажира.\r\nКато пример за промяна, която може да бъде осъществена, той посочи намаление на изземаният към момента около 38%-ен дял от БВП за публични разходи.\r\n\r\nКато „сравнително балансиран“ проф. Христов определи проектобюджета за 2019 г.\r\n\r\n", "date": "2018.10.25", "title": "Бюрокрацията – основен враг на българския бизнес  "}
{"url": "https://www.dnes.bg/notifikacii/2018/10/25/krimka-v-jenski-drehi-obral-varnenec-sreshtu-laski.391641", "text": "30-годишен рецидивист остава в ареста, след като бе заловен след поредния грабеж. Мъжът се възползвал от жертвата си, преоблечен като жена.\n\r\nСлед 72 часа задържане с постановление на Варненската окръжна прокуратура съдът реши Бисер да остане в ареста с постоянна мярка за неотклонение задържане под стража. Мярката си за неотклонение младият мъж може да обжалва пред апелативния съд.\n\r\nНа 23-и октомври вечерта Бисер се преоблякъл в женски дрехи, сложил си перука и се наредил до бившия ресторант \"Рощок\" на бул. \"Владислав\" в морската столица. Обикновено вечер по протежението на булеварда платени ласки предлагат жени, момчета и травестити.\r\nЖертвата не разпознала в тъмното мъжките черти на Бисер, но се оказало, че портмонето му липсва. В него имало документи и 85 лв., разказва \r\n                \n                Предстои на Бисер да му бъде повдигнато поредното обвинение за грабеж, извършен в условията на опасен рецидив.\r\n ", "date": "2018.10.25", "title": "Кримка в женски дрехи обрал варненец... срещу ласки "}
{"url": "https://www.dnes.bg/politika/2018/10/25/stroitelstvoto-na-aec-belene-otnovo-na-dneven-red.391647", "text": "България планира до края на годината до обяви търг за строителството на АЕЦ \"Белене\", съобщи пред медии българският министър на енергетиката Теменужка Петкова, предаде ТАСС. \r\n\"До края на годината ще бъде обявена процедура, а до края на октомври ще бъде подготвена документацията за процедурата\", каза Петкова.\r\nВ Москва днес се провежда XVI заседание на българо-руската междуправителствена комисия за икономическо и научно-техническо сътрудничество. Председател от българска страна е министърът на енергетиката Теменужка Петкова, а от руска - министърът на промишлеността и търговията Денис Мантуров. (БТА)", "date": "2018.10.25", "title": "Строителството на АЕЦ \"Белене\" - отново на дневен ред"}
{"url": "https://www.dnes.bg/eu/2018/10/25/bylgariia-dala-podslon-na-11000-chujdenci-prez-2017-a.391622", "text": "България е издала разрешителни за престой на 10 958 чужди граждани през миналата година. Това сочат данните на европейската статистическа агенция Евростат.\n\r\n4060 от тях са турски граждани, 2137 руски, а 1115 са украинците. Всички те са новодошли и за тях разрешителното е първото, което получават от България. Гражданите на тези три държави съставляват най-големия брой новопристигнали законно чужденци у нас през 2017 г.\n\r\nНай-голям брой от издадените от България разрешителни са в графата “други причини” (39%), зад които според Евростат се крият хуманитарни причини и предоставен бежански статут. 33 на сто от легализираните са за събиране на семейства. 1822-ма души (17%) са дошли, за да работят, а 1267 (12%) като студенти.\n                    \n                    \n                \r\nСлед като миналата година ЕС свали визите за украинци, над 662 000 души са получили право на законен престой в ЕС, като те водят и сред нациите с издадени работни визи. Според Евростат най-много украинци идват в Европа да работят, основно в Полша. Сред китайците има най-много студенти, а основният мотив за мароканците е събирането на семейства за вече установили се главно в Западна Европа техни роднини.\n\r\nПрез 2017 г. новопристигналите легално чужденци в Европейския съюз са 3 136 141 души. В бройката не са включени нелегалните имигранти, но влизат лицата, на които е предоставена закрила като бежанци.\n\r\nВодещата причина за легална миграция е намирането на работа (32%), следвана от семейни причини (26%). Всеки четвърти е получил убежище или хуманитарен статут.\n\r\nНад 1 млн. души са дошли с работни визи, над 800 хил. като членове на семейства и над половин милион, за да следват в европейски университети, посочва Евростат, като тенденцията е възходяща и в трите направления.\n\r\nБлизо 88 на сто от разрешителните в Полша са за хора, които са дошли да работят в страната, което я прави лидер по издадени работни визи в ЕС.\r\nРазрешителните за работа в Полша са 597 000 срещу 10 пъти по-малко в Германия (51 хил). Втората най-предпочитана от чужденците за работа държава в ЕС е Великобритания. Обединеното кралство води по брой на чуждестранните семейства, а Германия - при събиранията на семейства.\n\r\nСлед украинците най-голямата група ново узаконени мигранти са сирийците - над 200 000, следвани от китайците, индийците, американците и мароканците. Евростат посочва, че докато украинците се стичат към Полша, сирийците и афганистанците са най-много в Германия, а индийците, китайците и американците - във Великобритания. Испания е най-притегателна за мароканците.\n\r\nПрез 2017 г. издадените от Полша разрешителни за престой надвишават чужденците, приети от Германия. 683 000 души са пристигнали легално в Полша срещу 535 000 в Германия. Следват ги 517 000 във Великобритания, 250 000 във Франция и 231 000 в Испания.\n\r\nНа глава от населението приливът на законни мигранти е най-висок в Малта и Кипър, следвани от Полша, Швеция и Люксембург.\n\r\n Интересът към България е сред ниските в ЕС. По-малко легални чужденци са приели само прибалтийските републики, Хърватия и Люксембург.\r\n ", "date": "2018.10.25", "title": "България дала подслон на 11000 чужденци през 2017-а"}
{"url": "https://www.dnes.bg/obshtestvo/2018/10/25/priiateliat-na-ubitata-viki-progovori-gniav-bezsilie-v-nishtoto-sym.391579", "text": "\"Виктория ми сподели, че желае да имаме дете и да заживеем заедно. \"Искам пак бебе\", ми каза в oткровен разговор. Не успяхме да го дочакаме!\", споделя пред \"България днес\" приятелят на жестоко убитата журналистка Виктория Маринов.\n\r\n40-годишният Ивелин Кръстев е собственик и управител на фитнес зала във Варна. С Виктория били заедно от половин година. Не успяват да заживеят заедно.\n\r\nСпортистът и журналистката се запознават през август 2017 г. в обща компания в ресторант в Русе. Тогава Виктория и бащата на детето й Свилен все още са заедно, а Ивелин е заедно с брат си и приятели. Ивелин и Виктория се разговарят на спортна тема, която е общата им страст. Ивелин й споделя, че тренира по три пъти на ден и за него това е начин на живот. \"Обичам спортове и състезания на предела. Бягане, плуване, подводно гмуркане, подводен риболов. Има ли надпревара - там съм\", разказва Ивелин.\n\n\n\n\n                    \n                    \n                \r\nИзвестно време след запознанството им Виктория се обажда на Ивелин и заедно със Свилен пристигат във Варна. В морската столица Ивелин ги свързва със свой близък, който има магазин за спортна екипировка.\n\r\n\"Посрещна ги, направи им голяма отстъпка, напазаруваха доста неща. Вечерта се почерпихме в ресторант и се прибраха в Русе\", спомня си Кръстев. До тази пролет тримата не поддържат контакт и не се чуват.\n\r\n\"Виктория ми писа и инициира по-активното общуване между нас. Не знаех, че те вече са разделени, докато един ден не ми сподели. Каза ми, че е останала впечатлена от разговора ни в ресторанта в Русе. Отговорих, че мога да задържам дъха си 5,40 мин и да слизам на 40-50 метра под вода, без да дишам\", връща лентата назад Ивелин Кръстев. Постепенно между двамата пламва любов.\n\r\nДъщеричката на Виктория - малката Софи и Ивелин бързо се привързват един към друг, споделя ултрамаратонецът. \n\r\n\"Уникално дете, страшен сладур е. Казваше на Вики: \"Мамо, ама той е много хубав. Ако не го вземеш, аз ще се оженя за него, като порасна\". Много симпатична и интелигентна. А Вики я възпитаваше да не бъде глезено дете като много други и беше строга, но справедлива с нея\", споделя Ивелин.\n\r\n\"На 20 август тя имаше рожден ден. Не успях да отида в Русе, защото имах служебни проблеми и нямах възможност. И навръх нейния празник тя ми изпрати голяма торта \"Гараш\" във фитнес залата. Не аз на нея, а тя ми направи изненада навръх нейния рожден ден. Върху нея беше изписано: \"Поздрави от Русе\". \"Ти си ми най-големият подарък\", ми отговори тя на въпроса какво иска да й подаря\", разказва Ивелин.\n\r\nПокрай маратонеца Виктория се запалва по бягането и започва усилено да тренира по крайбрежната алея. Освен любим човек във варненеца Вики открива и личен мотиватор и треньор, който я напътства и съветва как да тренира усилено и здравословно.\n\r\n\"Малцина знаят, че Вики тренираше за участие в ултрамаратона \"Каньон Крийк\". Той стартира на 3 ноември край Басарбовския манастир до Русе. Подготовката й беше за бягане на 10 километра, което щеше да й бъде за първи път. Виждах колко бързо напредва. Три седмици бяга по един и същи маршрут и дори й предложих да се пробва на 20 километра, но тя не пожела. На същото състезание аз се надпреварвам на 50-километрова дистанция\", разказва Ивелин.\n\r\nВики така и не успява да дочака първото си голямо състезание. На 5 октомври вечерта журналистката чете за бившия шеф на Интерпол Мън Хунвей, намиращ се в неизвестност от близо месец, и за съпругата му Грейс, която твърди, че не е сигурна дали мъжът й е жив, след като е задържан от китайските власти.\n\r\nНа следващия ден - 6 октомври, в 10:29 ч. Вики изпраща последното си съобщение до Ивелин. \"Имам среща по работа. Мисля да побягам после\", пише Маринова. И не успява да види отговора.\n\r\n\"Още не мога да осъзная, че нея я няма. Такъв уникален човек и като душа, и като личност. Едновременно изпитвам гняв, мъка, безсилие. В нищото съм. Сякаш четеш за Баташкото клане и как цигани от съседни села и башибозуци са изнасилвали и убивали зверски. Все едно това виждах пред очите ми\", разкрива душата си почерненият Ивелин.\n\r\nКриминалистите отказват да му покажат снимки на безжизнената Вики, за да не се разстрои.\n\r\n\"Близо 10 часа ме разпитваха 10 криминалисти два дни след убийството. Дал съм всичката информация, която имам, и съм се опитал да помогна на разследването с каквото мога\", споделя още Кръстев.\n\r\n\"Рисувам я, това ме успокоява. Бях я завел на едно място на крайбрежната алея, от което се откриваше прекрасна гледка към Варна. Онзи ден бягах 22 километра и отидох там. Това си остава нашето място. Седнах, изключих таймера и стоях 15 минути сам с мислите си. Чаках я да дойде. Но не дойде\", съжалява Ивелин.", "date": "2018.10.25", "title": "Приятелят на убитата Вики проговори: Гняв, безсилие. В нищото съм!"}
{"url": "https://www.dnes.bg/sofia/2018/10/25/prokuraturata-shte-rovi-iz-remonta-na-grafa-ima-li-nerednosti.391623", "text": "Прокуратурата е започнала проверка на скандалния ремонт на столичната ул. \"Граф Игнатиев\", потвърдиха от Столичната община за .\r\nОт там уточниха, че ще бъде ревизиран и проектът за трамвайното трасе по бул. \"Цар Борис III\", след като авторът му инж. Румен Борисов публично се оттегли от работата по ул. \"Граф Игнатиев\", твърдейки, че фирмата изпълнител \"Джи Пи Груп\" използва различен от заявения по проект изолационен материал.\n\n\n\n\r\nПрипомняме, че заради скандалите около ремонта, неправителствената организация \"Спаси София\" изпрати сигнал на Европейската служба за борба с измамите - ОЛАФ.\r\n                    \n                    \n                Резултатите от ремонта разгневиха десетки граждани на столицата след като бяха премахнати огражденията в участъка между ул. \"Алабин\" и пл. \"Гарибалди\", когато пред погледна на столичани се разкри гледка, която не бяха очаквали да видят.\r\nНастилката се оказа нервана, фугите - незапълнени, имаше проблеми и при съединияването на различните настилки.\r\nСлед сигналите за лошо изпълнение ремонт загражденията отново бяха върнати, а от Столичната община обявиха, че реконструкцията не е приключила и не може да се правят генерални заключения.\r\n\"Въпрос на лично възприятие е дали на някого му харесват паветата или не. Нашата основна цел е тези павета, каквито и да са те, да бъдат положени по най-качествения начин\", обяви зам.-кметът на София Евгени Крусев, след като дойде на място да разгледа обекта.\r\nНа свой ред днес кметът на София Йорданка Фандъкова настоя, че прокурорската проверка е най-добрият начин да се установи дали има някакъв проблем, или не.", "date": "2018.10.25", "title": "Прокуратурата ще рови из ремонта на \"Графа\" – има ли нередности?"}
{"url": "https://www.dnes.bg/akoshtete-vqrvaite/2018/10/25/kardio-kafe-10-hitrinki-za-po-byrz-metabolizym.391591", "text": "Метаболизмът е начинът, по който се извършва обмяната на веществата в организма. Тоесто - превръщането на храната, която поемаме, в енергия. Ако забързате метаболизма си, е много по-вероятно да премахнете излишните килограми и да се чувствате по-добре в кожата си. Ето няколко лесни начини за това, според Prevention. \r\n\r\nВдигането на тежести причинява горене на калории и по време на тренировка, и доста време след като тренировката е приключила. Ако вдигате по-тежки предмети във фитнеса и правите по-кратки почивки, може да изгорите около 452 калории за целия ден, благодарение на това занимание.Но ако правите почивки и вдигате малки тежести навярно ще изгорите само около 100 калории.\r\n \r\n\r\nКардио упражненията изгарят към 200 допълнителни калории на ден. Пробвайте с бързо тичане, плуване, каране на колело. 20-30 минути на ден интезивни тренировки от този вид два или три пъти в седмицата вършат чудеса.\r\n \r\n\r\nНе може да не сте чували, че закуската е най-важното хранене за деня. Ако закусвате редовно, това забързва метаболизма още рано сутрин и ви дава енергия. За жените, които изпускат това хранене, е 4 пъти по-вероятно да страдат от затлъстяване, сочат прочувания.\r\n \r\n\r\nКофеинът стимулира централната нервна система и дневната доза кафе повишава метаболизма с 5%-8%. Антиоксидантите в чайовете имат подобно действие.\r\n \r\n\r\nНемски проучвания сочат, че пиенето на литър и половина студена вода на ден подпомага изгарянето на повече калории. Ясно е, че трябва да се пие много вода - тя гони и апетита.\r\n \r\n", "date": "2018.10.25", "title": "Кардио, кафе... 10 хитринки за по-бърз метаболизъм"}
{"url": "https://www.dnes.bg/obrazovanie/2018/10/25/vylchev-lichno-ne-vijdam-djendyr-i-v-uchebnicite.391645", "text": "Министър Красимир Вълчев смята, че в учебниците няма \"джендър\" идеология. Той призна, че това е лично негово мнение и допълни \"може би не разбирам“. Но ако има такава идеология, веднага бих препоръчал промяна на текстовете, каза образователният министър пред bTV.\n\n\r\nТака отговори на внесения до него въпрос от депутати от ВМРО има ли \"джендър\" текстове в учебника по биология за 9 клас.\r\n\"Има комисия, която прави цялостен преглед на всички текстове в учебниците. Те са изписват от авторски колективи, наети от издателствата“, посочи той и призна, че има текстове, които са дискусионни и не са написани по най-добрия начин.\r\n                    \n                    \n                \"Служителите от МОН нямат най-добрия поглед, за да дадат най-точната оценка. За това е необходимо предложението на по-широк кръг от специалисти и приех предложението на ВМРО за сформиране на комисия“, уточни Вълчев.\r\n\"Комисията работи, но все още не е приключила работа, защото става въпрос за голям брой учебници“, поясни той.\r\nПо думите му темата за джендър идеологията е била поставена от Веселин Марешки като народен представител. \"Той обръща внимание на определени текстове в учебник за 9. клас на едно от издателствата. Лично аз не виждам никаква \"джендър“ идеология в тях, може би не разбирам, колкото някои народни представители“, коментира Вълчев.\r\n\"Отворени сме за предложения и забележки. През последните години се подобрява качеството на учебниците, но от друга страна разнообразието от издателства води до риск от грешки“, каза още образователният министър.", "date": "2018.10.25", "title": "Вълчев лично: Не виждам \"джендър\"-и в учебниците"}
{"url": "https://www.dnes.bg/index/2018/10/25/klimatyt-se-promenia-bydeshteto-prinadleji-na-uraganite-i-sushata.391643", "text": "Рязкото увеличаване на средните глобални температури ще доведе до чести поройни дъждове и наводнения в целия свят, съобщава Лайф.\n\r\nУчени от Уханския университет в Китай анализирали увеличаването на средните температури на планетата и заключили, че рязкото смесване на климатични зони ще предизвика големи наводнения, урагани и проливни дъждове, които ще причинят огромни щети не само в крайбрежните райони, но и в целия свят. \n\r\nУчените са установили, че периодите на анормална горещина през зимата и на студ през лятото ще станат главната причина за последвалите седмични проливни дъждове или продължителна суша. Тези катастрофи ще са по-мащабни, отколкото преди 10-15 години.\n\r\nКитайските изследователи поясниха, че вследствие на резките климатични промени първо ще пострадат крайбрежните райони, които по-често ще бъдат връхлитани от урагани и тайфуни. Територии във вътрешността на континентите също ще бъдат засегнати - в отдалечени от крайбрежията райони учените очакват екстремна суша, която ще бъде последвана от поройни дъждове с продължителност няколко седмици.\n\r\nРезултатите от изследването са публикувани в сп. \"Нейчър\".\n\r\n ", "date": "2018.10.25", "title": "Климатът се променя: бъдещето принадлежи на ураганите и сушата"}
{"url": "https://www.dnes.bg/obrazovanie/2018/10/25/shto-e-to-djendyr-i-zashto-e-v-uchebnika-za-9-ti-klas.391621", "text": "Джендър идеология в учебник провокира депутатите от ВМРО да питат просветния министър кой разреши такова съдържание в уроците за дацата.\n\r\nСтава дума за учебника по \"Биология и здравно образование“ за IX клас на издателство \"Анубис\".\r\nВ него, в раздел \"Психо-сексуално развитие – зряла възраст\", пише, че това е времето на \"окончателно формиране на сексуалната идентичност – хетеросексуалност или хомосексуалност\". \r\nЗа \"Юношество\"-то пък пише, че е възможно \"осъзнаване на сексуално влечение към същия пол\".\r\nПатриотите от ВМРО напомнят на министър Красимир Вълчев, че по тяхно предложение през месец юни т.г. МОН състави работна група, която да проверява съдържанието на учебниците за средния курс. Министърът е уверил, че групата ще приключи проверката до няколко месеца. \r\n                    \n                    \n                Затова и депутатите питат на какъв етап е работата на групата, която проверява учебниците, и дали са установени нередности и грешки в съдържанието на учебниците. \r\nПатриотите искат да знаят и какви мерки ще предприеме МОН при установяване на такива. \r\nОт ВМРО напомнят и за категоричното несъгласие на огромната част от българското общество с т.нар. \"Истанбулска конвенция\" и налагането на джендър идеологията.", "date": "2018.10.25", "title": "Що е то джендър и защо е в учебника за 9-ти клас?!"}
{"url": "https://www.dnes.bg/za-da-se-razbirame/2018/10/25/6-neshta-koito-da-ne-kazvate-na-priiatel-v-razvod.391521", "text": "Да си добър приятел означава да застанеш зад човека, да го подкрепиш, да го разбереш без да го съдиш и най-вече – да не бъркаш в раната с неподходящи думи. Когато любовта е приключила по една или друга причина, семейството се разпада. Ако ваша приятелка е напът да се разведе, изправена е пред дилемата дали да поиска развод или е в процес на развод, има някои неща, които не трябва да казвате, за да не нараните чувствата ѝ. Кои са те?\r\n\r\nМожете да бъдете сигурни, че приятелката ви е помислила преди всичко за децата си, както всяка майка би постъпила. Дори да сте приятели със съпруга ѝ, не бързайте да заемате нечия страна. Не съдете. Не намесвайте децата, защото в много ситуации за децата наистина е по-добре да не живеят в семейство без любов или още по-лошо – в семейство с омраза.\r\n                    \n                    \n                \r\nВъздържайте се от подобни възклицания и сравнения, защото последното, което иска да чуе приятелката ви е, че животът ви с вашия партньор е като в приказка, за разлика от нейния. Вместо да я успокоите, вие ще я накарате да се почувства още по-зле, че няма мечтания живот с прекрасния съпруг, който очевидно вие имате.\r\n", "date": "2018.10.25", "title": "6 неща, които да не казвате на приятел в развод"}
{"url": "https://www.dnes.bg/world/2018/10/25/ukrainskiiat-rejisior-oleg-sencov-s-nagradata-saharov.391598", "text": "Украинският филмов режисьор Олег Сенцов е носителят на тазгодишната награда \"Сахаров\" на Европейския парламент за свобода на мисълта, съобщи председателят на институцията Антонио Таяни. \n\r\nОт името на своите колеги той призова за незабавното освобождаване на Сенцов, осъден на 20 години затвор за \"замисляне на терористично нападение\" срещу Крим.\n\r\nПленарната зала в Страсбург приветства възторжено и със ставане на крака обявяването на името на победителя. Сенцов е първият европеец, на когото наградата \"Сахаров\" бива присъдена в последното десетилетие.\n\n\n\r\nСенцов бе предложен за отличието от групата на Европейската народна партия (ЕНП). В изявление на групата на ЕНП се посочва, че Сенцов е невинен и честен човек, лишен от свобода по скалъпени обвинения. \n                    \n                    \n                \r\nОтбелязва се, че Сенцов е подел мирен протест срещу завземането на родния му Крим и е обявил гладна стачка до освобождаването на задържаните от Русия украински политически затворници. С наградата показваме, че не сме забравили всички тях, допълват от политическата група.\n\r\nСенцов бе заловен през 2014 г. в Симферопол и бе изпратен в руски затвор със строг режим, припомня БТА. Според Амнести интернешънъл делото срещу него е било гледано от военен съд и е било нечестно.\n\r\nОсвен Сенцов за наградата бяха предложени 11 неправителствени организации за спасяване на мигранти в Средиземно море (група на Зелените) и Насер Зефзари от Мароко, водач на движение срещу корупцията и злоупотребите с власт. Зефзари също е осъден на 20 години затвор за заговор срещу държавната сигурност и бе предложение на групата на Европейската обединена левица.\r\nНаградата ще бъде връчена в Страсбург на 12 декември.", "date": "2018.10.25", "title": "Украинският режисьор Олег Сенцов – с наградата \"Сахаров\""}
{"url": "https://www.dnes.bg/notifikacii/2018/10/25/dori-platenite-poslanici-na-samsung-polzvat-iphone.391563", "text": "Често големи компании плащат на популярни личности да използват техни продукти, за да ги промотират сред масовата аудитория. Samsung не е изключение и има договори с много известни личности по света, които са задължени да ползват техните устройства.\n\r\nТази година обаче явно компанията удари на камък с един от своите посланици - в Русия. Там посланикът на марката телефони Samsung е Ксения Собчак - известна телевизионна водеща, която бе един от кандидатите за президент на Русия.\r\nБританското издание Mirror посочва и потвърждава множество коментари от социалните мрежи, че Собчак е \"хваната\" да използва своя iPhone X по време на телевизионно интервю, въпреки усилията си да го прикрие с лист хартия.\r\n                \n                Според Mirror това не е първият път, в който тя публично използва не Samsung устройство, както е задължена по договор с компанията, а iPhone устройство. \r\nСпоред различни източници на Mirror и AppleInsider Samsung вече завежда иск на стойност $1.6 млн., което май ще се окаже доста повече от сумата, която Собчак е получила досега за промотирането на Samsung телефона.\r\nМоже би Гал Гадот от \"Жената чудо\" може да ѝ даде полезен съвет, тъй като по-рано тази година тя направи подобен гаф - пускаше туитове от своя iPhone, въпреки че има договор за промотирането на Huawei устройства.\r\nЗа сега нито Собчак, нито Samsung коментират официално тази информация.", "date": "2018.10.25", "title": "Дори платените посланици на Samsung ползват... iPhone!"}
{"url": "https://www.dnes.bg/obshtestvo/2018/10/25/goranov-gotvi-promeni-v-mitnicite-za-poveche-kontrol.391603", "text": "Промени в структурата на Агенция \"Митници\" готви финансовият министър Владислав Горанов.\n\r\nСлед направен анализ се оказало, че има административни структури със значително намален обем на дейности и с неадекватно съотношение между използваните ресурси и постигнатите резултати, пише той в писмен отговор на депутатски въпрос. \n\r\nВсе пак Горанов уверява, че на този етап няма да бъдат сливани митниците с НАП.\n\r\nТой обаче подготвя създаването на нови териториални структури в Агенция \"Митници\", както и законова възможност в Централно митническо управление на агенцията да бъде създадена главна дирекция с оглед по-добра координация, ръководство и контрол при осъществяване на приоритетни функции.\n                    \n                    \n                \r\nЦелта на реформата е повишаване на събираемостта на публичните държавни вземания в резултат на оптимизация и засилен контрол в областта на митническите, акцизните и валутните нарушения и престъпления.\n\r\nОсвен това така щяла да се повиши ефективността на работата на митническите учреждения, да се оптимизира общата и специализираната администрация, да има по-добър контрол над управлението на човешките ресурси в администрацията.\n\r\nОчакваните ефекти от преструктурирането са подобряване на държавната политика в областта на противодействието на митническите, валутните и акцизните нарушения и престъпления, на незаконния трафик на наркотични вещества, прекурсори, оръжия и изделия, и технологии с двойна употреба и на защита права върху интелектуална собственост.\n\r\nС реализирането на тези структурни промени ще се създадат възможности за по-добра координация, ръководство и контрол при осъществяване на основните функции и задачи на Агенция \"Митници\".\n\r\nСтруктурните реформи се предвиждат и с оглед големия обем от задачи, изпълнявани от митническата администрация, свързани с осигуряване спазването на изискванията на националното и съюзното законодателство, подчертава Горанов.\n\r\nТой отбелязва още, че с реформата ще се постигне облекчаване на администрацията от излишни структури, повишаване на качеството на административния капацитет и оптимизиране на вертикалната организационна структура, увеличаване на оперативния състав за сметка на ръководните кадри, повишаване на ефективността на работа на митническите учреждения, оптимизиране на натовареността на митническите служители, увеличаване на приходите в резултат на засилените контролни функции.", "date": "2018.10.25", "title": "Горанов готви промени в митниците за повече контрол"}
{"url": "https://www.dnes.bg/stranata/2018/10/25/djip-blysna-14-godishen-na-peshehodna-pyteka-v-blagoevgrad.391592", "text": "14-годишен ученик, който претичал през пешеходната пътека в Благоевград, бе блъснат от джип. \r\nПострадалият е прегледан от училищен лекар и пристигнал на местопроизшествието медицински екип на Спешна помощ, съобщава \r\nСвидетели разказват, че детето е претичало по пешеходната пътека и точно в този момент е било блъснато от джипа, който се движил с ниска скорост. Инцидентът е станал на бул. \"Васил Левски\".\r\nУченикът е имал леко натъртване и не е пострадал тежко. Той се е отказал от медицинска помощ.", "date": "2018.10.25", "title": "Джип блъсна 14-годишен на пешеходна пътека в Благоевград"}
{"url": "https://www.dnes.bg/muzika-drugi/2018/10/25/vals-sys-strauss-capelle-vienna-v-ndk.391600", "text": "Strauss Capelle Vienna, оригиналният оркестър на Йохан Щраус, който гостува у нас на 1 декември в Зала 1 на НДК, предоставя на българската публика възможността да чуе световноизвестните валсове и полка, както първоначално са били създадени от династията Щраус. Ще видим Strauss Capelle Vienna да изпълняват любимите музикални шедьоври, облечени в автентичните си исторически костюми.\n\r\nStrauss Capelle Vienna представят своите чувствителни музикални интерпретации както във Виена, така и на международни фестивали и концерти по целия свят, като утвърждават своята отлична репутация през последните четири десетилетия.\n\r\nИ го правят не само благодарение на факта, че оркестърът е създаден от един от най-обичаните и талантливи австрийски композитори, но и заради впечатляващите музиканти, които са лицето на Strauss Capelle Vienna днес.\n                    \n                    \n                \r\nЗа концерта в София оркестърът пристига в състав от 35 човека. От 2011 г. главен диригент на оригиналния оркестър на Йохан Щраус е Маестро Rainer Roos. Роден е в Щутгарт, където завършва Щутгартска музикална школа за сценични изкуства (Musikhochschule Stuttgart).\n\r\nС годините придобива богат опит, работейки с различни известни международни оркестри, сред които Югозападен немски камерен оркестър, Парижки камерен оркестър, Симфоничен оркестър на Виенска народна опера, Сценичен оркестър на Виенска държавна опера и много други.\n\r\n\"Всички музиканти от Strauss Capelle Vienna са изключителни, способни са да спечелят всяка аудитория, дори и най-модерната\", пише The Washington Post, а много други международни медии, сред които и New York Times, описват Strauss Capelle Vienna като един от най-брилянтните световни оркестри.\n\r\nБилетите за концерта у нас, организиран от 5PT, може да намерите в билетен център НДК и в мрежата на Eventim.bg.\r\n ", "date": "2018.10.25", "title": "Валс със Strauss Capelle Vienna в НДК "}
{"url": "https://www.dnes.bg/politika/2018/10/25/simeonov-otgovaria-za-horata-s-uvrejdaniia-kakyv-e-problemyt.391612", "text": "Социалният министър Бисер Петков смята, че няма проблем вицепремиерът Валери Симеонов да оглави Националния съвет за интеграция хората с увреждания.\r\nПетков напомни, че още преди четири месеца при подготовката на законопроекта за хората с увреждания една от целите е била извеждане на хоризонталния характер на политиката за тези хора, с което и други ведомства да бъдат въвлечени в нея.\n\n\n\r\nЗа това са настоявали и майките, които също искат да има и специализиран орган за хората с увреждания, който да е на пряко подчинение на премиера от 2021 г., коментира социалният министър.\n\r\nТой допълни, че в проектозакона е записано, че Националния съвет за хората с увреждания се предлага да се ръководи от ресорния вицепремиер по подобие на НСТС, което, по думите на Бисер Петков, е и желание на хората с увреждания. \n                    \n                    \n                \r\n\"Тези четири месеца никой не е възразил срещу това председателство. Така че аз не мисля, че законите трябва да се пишат според текущата конюнктура, ако депутатите предложат да се промени, ние няма да възразим\", каза Петков, цитиран от БТА.\n\r\nСоциалният министър съобщи, че се очаква по сто лева целеви помощи за отопление допълнително да получат хората, които попадат в обхвата на уязвимите целеви групи. \n\r\nСтава дума за около 210 000 души. Заявленията за целева помощ за отопление се подават до края на този месец.\n\r\nСега се водят разговори с Министерството на финансите за осигуряване на допълнителния ресурс за хората, които ще получат или вече са получили целевите помощи, с които да се компенсират по-високи разходи заради увеличението на част от горивата и предизвиканото от това нарастване цените на други стоки, каза министърът.\n\r\nСега месечната помощ е 73 лева и е за срок от пет месеца с еднократно плащане. Вероятно през ноември ще се финализира решение за одобрените за целева помощ, допълни Петков. За следваща година в проектобюджета са предвидени допълнителни 40 млн. лева, като в началото на годината ще се правят промени в ресорната наредба за увеличаване на обхвата и размера на подпомагането, допълни министърът.\n\r\nПредвиденото увеличение от десет на сто на заплатите в бюджетния сектор, което засяга и работещите в ресорните агенции към социалното ведомство, ще бъдат разпределени между второстепенните, където има чувствително изоставане на заплатите, където се работи на терен и има нужда от съществена мотивация на служителите, каза министърът. Това ще става на базата на индивидуалните оценки на служителите, след приемането на проектобюджета на държавата.\n\r\nЛидерът на КНСБ Пламен Димитров припомни подписаното споразумение с ведомството по отношение на увеличеното на заплатите в държавния сектор, че трябва да има твърда компонента, която да компенсира поне инфлацията за всички заети, и плаваща според това как даден служител се е представил на работното си място.", "date": "2018.10.25", "title": "Симеонов отговаря за хората с увреждания. Какъв е проблемът?"}
{"url": "https://www.dnes.bg/obshtestvo/2018/10/25/bsp-predlaga-promeni-kabinetyt-da-ne-harchi-bezkontrolno.391606", "text": "За да не може премиерът Бойко Борисов да харчи еднолично излишъка в бюджета, БСП внесе предложение за промени в Закона за публичните финанси. В него социалистите настояват правителството да може да харчи 1% от излишъка с постановление на Министерския съвет, а всичко останало да става с актуализация на бюджета от парламента.\n\r\n\"Традиционно премиерът харчи излишъка в бюджета на държавата еднолично и целесъобразно според него. Това се задава и тази година. До края на годината смятат да изхарчат 2 млрд. непрозрачно. Тази политика е целенасочена, но удря в същността на цялата държава - да събираме парите от всички българи, а един човек да ги харчи както си реши. Затова внасяме тези промени и се надяваме да бъдат гласувани бързо\", обясни соцлидерката Корнелия Нинова.\n                    \n                    \n                \r\nТя припомни и че държавният глава Румен Радев също е призовал излишъкът в бюджета да се харчи през парламента, а не от правителството.\n\r\nДнес социалистите представиха и алтернативния си бюджет за следващата година, като започнаха от данъчните закони. Според червените техните предложения ще намалят неравенствата и огромната ножица между доходите на най-бедните и най-богатите.\n\r\nЗатова от БСП предлагат прогресивен данък върху доходите на физическите лица. Така хората с по-високи доходи ще плащат и по-висок доход по прогресивна скала. А хората с доходи до 3900 лева ще продължат да плащат сегашния данък от 10%.\n\r\n\"За най-бедните, за 2 240 000 българи, данъкът върху доходите не се променя. За 47 000 трудещи се, които печелят над 3 900 лева, данъкът се променя\", обясни червеният Драгомир Стойнев.\n\r\nСоцилиастите предлагат и данъкът върху дивидентите да не е 5%, а също да се променя по прогресивна скала.\n\r\nОт БСП искат и на младите работещи родители да им се приспадат от данъка по 50 лева за всяко дете.\n\r\n\"Ако получават 1000 лева доход и дължат 100 лева данък и имат две деца, няма да дължат данък\", пресметна соцлидерката Корнелия Нинова.\n\r\nОт левицата настояват и за 9% ДДС върху лекарствата и 5% ДДС върху хляба.", "date": "2018.10.25", "title": "БСП предлага промени: Кабинетът да не харчи безконтролно!"}
{"url": "https://www.dnes.bg/akoshtete-vqrvaite/2018/10/25/pazete-se-nai-opasnoto-neshto-koeto-pravi-vsiaka-zodiia.391594", "text": "\r\nИмпулсивноста и неочакваният изблик на емоции правят Овните опасни. Те са най-избухливите зодии и дори биха извършили престъпление, заради страстта, която ги управлява. Когато се ядосат, наоколо пламва пожар и нараняват не само с думи, но и действия. Рядко мислят преди да говорят и могат да нанесат много щети, преди да се успокоят.\r\n \r\n\r\n \r\nИнатът е най-опасното в Телците. Решат ли нещо, трудно е да ги накарате да направят компромис или да се съгласят с вас. Затова между тях и другите знаци често избуфват скандали и конфликти. Искат да доминират и лесно се ядосват.\r\n \r\n\r\n \r\nНеорганизирани са и не може много да се разчита на тях. Няма да крадат от вас, но ще загубят любимото ви колие, което сте им дали назаем, ще забравят да купят билет за концерт, няма да ви върнат парите, които ви дължат.\r\n \r\n\r\n \r\nСмяната на настроението на Раците плаши околните. Ако ги нараните или обидите, те ще реагират прекалено бурно и ще приемат това за края на света. Разстройват се от малки неща и могат да изоставят хората заради дребен проблем. Емоциите ги превземат и ги правят нестабилни.\r\n \r\n\r\n \r\nПасивно-агресивни са. Ако имат някаква облага, ще стоят във връзки, в които са нещастни или ще правят неща, които не им харесват. И то само заради изгодата. През повечето време са силни и смели, но имат моменти, в които се чувстват несигурни и самотни. Трябва им внимание, затова манипулират.\n                    \n                    ", "date": "2018.10.25", "title": "Пазете се: Най-опасното нещо, което прави всяка зодия"}
{"url": "https://www.dnes.bg/obshtestvo/2018/10/25/simeonov-veche-ne-e-shef-na-syveta-po-etnicheskite-vyprosi.391614", "text": "С решение на правителството вицепремиерът Валери Симеонов вече не е председател на Националния съвет за сътрудничество по етническите и интеграционните въпроси към МС.\r\nПредседателството на Съвета се поема от вицепремиера Томислав Дончев.\n\n\r\nПравителственото решение, предложено от премиера Бойко Борисов, е прието неприсъствено, съобщиха от МС.\n\r\nНационалният съвет подпомага кабинета в разработването и провеждането на държавната политика по етническите и интеграционните въпроси.\r\nСъщо така съдейства за сътрудничеството, осъществява координацията и провежда обществени консултации между държавните органи и юридическите лица с нестопанска цел на български граждани, принадлежащи към етнически малцинства.\r\n                    \n                    \n                Осъществява и текущ мониторинг на Националната стратегия за интегриране на ромите (2012 – 2020) и на други програмни документи на държавни органи в областта на междуетническите отношения.\r\nРешението на правителството идва след серия от протести на майки на деца с увреждания с искане за оставката на Симеонов, който ги нарече \"кресливи жени\" с \"уж болни деца\".\r\nНедоволство предизвика и възможността вицепремиерът да оглави \r\nЗаконът за хората с  увреждания е първа точка в дневния ред на депутатите утре. ", "date": "2018.10.25", "title": "Симеонов вече не е шеф на Съвета по етническите въпроси "}
{"url": "https://www.dnes.bg/obshtestvo/2018/10/25/135-hil-vzemat-po-2600-leva-knsb-ne-nakazvame-mladite-davame-prava.391586", "text": "Ръстът на максималния осигурителен  доход на 3000 лева не е самоцелна стъпка, която цели  да накаже младите IT специалисти, а обратно, коментира  лидерът на КНСБ Пламен Димитров.\r\nПо думите му на тези 135 хиляди души,  които получават доход над 2600 лева, се дават възможности за повече  права от цялата осигурителна система.\r\nХората ще плащат с около 50 лева повече вноски, като една пета от тези  50 лева отиват при индивидуалната им пенсионна партида, каза още той.\n\n\r\nВицепремиерът  Валери Симеонов твърди, че данъците се увеличават, те не се увеличават -  увеличават се вноските и правата на хората, коментира Пламен Димитров, цитиран от БТА.\r\n                    \n                    \n                Според КНСБ проектобюджетът за 2019 година е най-добрият досега в управлението на Бойко Борисов, а оценката беше направена пред Координационния съвет на КНСБ.\r\nНа него присъства финансовият министър Владислав Горанов, който представи параметрите на основния финансов закон.\r\nНарастването на разходите в много от перата е значително, като те могат да осигурят добри политики в отделните сектори, направления и най-вече едно прилично нарастване на възнагражденията на около 440 хиляди, които получават своите заплати от бюджета, каза Пламен Димитров.\r\nКритиката на КНСБ е, че рамката на бюджетите през всички тези години винаги е била оптимистично занижавана като приходи и с общи усилия преизпълнявана. Според Димитров ще се види същото и следващата година.\r\nСпоред синдиката преките данъци в България не се събират справедливо. Те ще нараснат с около половин милиард за следващата година, като от тяхното разпределение 60 процента ще плащаме ние, а 40 процента - бизнесът, коментира лидерът на КНСБ.\r\nРазличията в данъчната политика остават - от КНСБ са против плоския данък и смятат, че той трябва да бъде усъвършенстван с въвеждането на необлагаем минимум.\r\n41 хиляди ще получат реалните си пенсии, а за нито едни български работник, който работи в условията на трета категория, няма да има таван, защото в момента най-високата изчислена пенсия е 1100 лева. Около 20 хиляди души ще останат с орязани пенсии, предимно категорийни работници в сферата на индустрията, някои в силовите ведомства.\r\nБюджетът залага прилично нарастване на доходите, но КНСБ ще продължи да настоява за по-високи увеличения с 15-20 процента в културата, в домовете, в някои части от здравеопазването, науката, сценичните изкуства и др, заяви Димитров.", "date": "2018.10.25", "title": "135 хил. вземат по 2600 лева. КНСБ: Не наказваме младите, даваме права!"}
{"url": "https://www.dnes.bg/akoshtete-vqrvaite/2018/10/25/bebeto-fenomen-koeto-se-rodi-na-datata-na-tatko-diado-lelia.391581", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНовината за едно българско бебе обиколи световните медии и си спечели усмивките на мнозина. Малкият Кристъфър стана световна сензация, след като се роди на 6 октомври – рождената дата на своя баща, дядо и.. леля!\r\nЦветомира и Филип се запознават пред 12 години в Бургас. Той е от Македония, а тя – българка. Срещата им се оказва съдбовна и любовта по между им пламва. Двамата обикалят света заедно и делят дом в английския град Ливърпул.\n\r\nОпитват да имат дете многократно, но без успех. Лекарите им дали само 30% шанс за зачеване по естествен път. Така двойката решава да запише час за ин-витро. Щастието, обаче, чука на вратата и чудото се случва – Цветомира забременява съвсем естествено.\r\n                    \n                    \n                Терминът за раждане бил на 1 октомври. Бебето обаче се забавило. Тогава родителите му насрочили предизвикано раждане. Малкият Кристофър, обаче, изглежда е дете със собствено мнение и то още преди да се появи на бял свят. Така бебето изненадва всички за пореден път и се появява по естествен начин. Неговият рожден ден е рожден ден на татко му, дядо му и леля му!\r\n\"Това е най-големият подарък, който мога да получа\", сподели бащата на малчугана пред телевизия .\r\nШансът нещо подобно да се случи е изключително минимален и така Кристофър привлича погледите на света към себе си. Превръща се в звезда преди да може да каже дори: \"Мама\". \n\r\n\r\n ", "date": "2018.10.25", "title": "Бебето-феномен, което се роди на датата на татко, дядо, леля...!"}
{"url": "https://www.dnes.bg/zvezdi/2018/10/25/aleksandra-v-ujas-mishki-napadnaha-fermata.391608", "text": "Неканени гости се появиха в риалитито \"Фермата\" и предизвикаха напрежение сред част от участниците.\r\nВ ранната сутрин преди ден филоложката Александра се събуди в ужас, тъй като по думите й, докато спяла, усетила как мишка се разходила по главата й.\r\nТя моментално разсъни спортната звезда Ваня Стамболова и лесовъдката Милена, за да й помогнат да открие животното. Към групата на детективите бяха привикани и част от мъжете, също сънените Жоро и Роман, и всички заедно се заеха с търсенето на гризача из спалнята. \r\nВ крайна сметка се оказа, че страхът на Александра е бил неоснован, тъй като единственото животно, което се измъкна изпод леглата на фермерките, беше летящо насекомо. Въпреки че цялата случка беше приета с много смях от Ваня и Милена, Сашка не се нае отново да легне да спи.\r\n                    \n                    \n                Нищо чудно обаче Александра наистина да е усетила мишка на главата си, тъй като малко по-късно през деня малък гризач се появи в лятната кухня. Роси намери мишле в тенджерата, в която беше сготвена вечерята за фермерите. \r\nОказа се, че без да иска Александра е оставила тенджерата без капак и така животното е успяло да се намърда в храната.\r\nНеобмислените действия на филоложката лишиха съфермерите й от приготвената вечеря и от хляба, който беше изпечен, защото фермерът на седмицата Александър моментално взе решение всичко да се изхвърли.", "date": "2018.10.25", "title": "Александра в ужас, мишки нападнаха \"Фермата\""}
{"url": "https://www.dnes.bg/stranata/2018/10/25/koledni-dobavki-za-pensionerite-iasno-do-mesec.391601", "text": "До средата на ноември ще има яснота за коледните добавки за пенсионерите, съобщи министърът на финансите Владислав Горанов.\r\n\"Работим върху това, правят се изчисления. Вижда се, че от трансферите за Държавното обществено осигуряване е реалистично да се очакват спестяванията, което да даде възможност на правителството в тази посока\", каза министърът и предположи, че до средата на следващия месец ще има яснота.\r\nТой бе категоричен, че ако се стигне до подобно решение, при всички случая добавката ще бъде изплатена с пенсиите за декември в началото на месеца.\r\nМинистърът на финансите Владислав Горанов се срещна с членовете на Координационния съвет на КНСБ и ги запозна с параметрите на проекта за държавен бюджет за 2019 г. Следваме фискалната стратегия още от 2014 г. и през 2020 г. бюджетът ще бъде балансиран и като разчет, каза министър в отговор на въпрос, съобщава БТА. \r\n                    \n                    \n                \"Нека приемем, че този дефицит, това планирано превишение на разходите над приходите е своеобразен буфер за по-неблагоприятно развитие на икономиката от очакваното. Не виждам нищо драматично\", посочи още Горанов.\r\nМинистърът изброи сред заплахите пред икономиката на страната през следващата година \"нестандартната геополитическа ситуация\" в контекста на набиращата сила търговската война между Европа, САЩ и Китай, заявката за денонсиране на ядреното споразумение между САЩ и Русия, девалвацията на турската лира, повишението на цените на енергоносителите, което създава инфлационен натиск в краткосрочен план. \r\n\"Рисковете са много. Най-малкото заради опита за налагане на мерки за протекционизъм, най-вече от САЩ, и агресивното им провокативно поведение по отношение на останалите държави с развити икономики\", каза още министър Горанов.", "date": "2018.10.25", "title": "Коледни добавки за пенсионерите? Ясно до месец!"}
{"url": "https://www.dnes.bg/dnes-te-kazaha/2018/10/25/25-10-2018.391629", "text": "До средата на ноември ще има яснота за коледните добавки за пенсионерите... Работим върху това, правят се изчисления. Вижда се, че от трансферите за Държавното обществено осигуряване е реалистично да се очакват спестяванията, което да даде възможност на правителството в тази посока\" Министърът на финансите Владислав Горанов", "date": "2018.10.25", "title": "25.10.2018"}
{"url": "https://www.dnes.bg/pop/2018/10/25/denica-karaslavova-moje-da-mi-se-obadish.391609", "text": "\r\nДеница Караславова вече е част от лейбъла Монте мюзик. Тя представи своя дебютен сингъл с видеоклип, който е озаглавен \"Може да ми се обадиш\".\r\nТалантливата Деница натрупа популярност с участието си в последния сезон на \"Гласът на България\" като основен претендент в отбора на Поли Генова. Малко след края на предаването, 16-годишната певица подписа и своя договор. \r\n\"Може да ми се обадиш\" е по музика и аранжимент на Светлин Къслев, а видеото към него е заснето от екипа на режисьора Стефан Маринов (Buddubbaz Tape Company). ", "date": "2018.10.25", "title": "Деница Караславова: Може да ми се обадиш!"}
{"url": "https://www.dnes.bg/notifikacii/2018/10/25/nato-s-nai-golemite-si-manevri-sled-studenata-voina.391597", "text": "Най-големите военни маневри на НАТО след края на Студената война започнаха в Норвегия по сценарий, който включа възстановяване на суверенитета на скандинавската държава след атака на \"въображаем агресор\", предаде Асошиейтед прес.\n\r\nРусия, която граничи с Норвегия, е уведомена за ученията \"Единен тризъбец 2018\" и е поканена да прати наблюдатели, но е все още недоволна. Руското министерство на отбраната заплаши, че ще отговори на засилената военна активност на Алианса край западната граница на страната, отбелязва АП, цитирана от БТА.\n\r\nВ започналите днес маневри, които ще приключат на 7 ноември, участват около 50 хиляди военни от всичките 29 държави от НАТО плюс войници от Швеция и Финландия.\n\n\n\r\n                \n                В ученията, които обхващат централни и източни райони на Норвегия и част от акваторията на северния Атлантически океан и на Балтийско море, ще се включат около 65 кораба, 150 летателни апарата и 10 хиляди танка и други сухопътни превозни средства, съобщи АП.\r\nРойтерс отбелязва, че тези дни температурите в Централна Норвегия са паднали под нулата, което съответства на задачата - отбрана на северния фланг на НАТО.\r\n\"Силите са на позиция; те са интегрирани и започват обучение за усъвършенстване на уменията в голяма бойна операция през следващите две седмици\", каза пред агенцията полковник Ейстейн Кварвинг в Обединения щаб в Норвегия.\n\r\nМиналия месец Русия проведе своите най-мащабни военни маневри от 1981 г. В ученията \"Изток-2018\" край границата с Китай бяха мобилизирани 300 хиляди войници, сред които китайски и монголски.\n\r\nПо план бе предвидено ученията на НАТО в Норвегия да включват 35 хиляди военни, но през през последните месеци числеността им нарасна, вкл. заради присъединяването на американския самолетоносач \"Хари Труман\" с около 6000 човека персонал.\n\r\nСлед като Русия анексира Крим през 2014 г., у западните съюзници нараснаха опасенията от евентуална руска агресия. Затова Норвегия поиска удвояване на контингента морски пехотинци от САЩ, които всяка година преминават обучение на нейна територия.", "date": "2018.10.25", "title": "НАТО с най-големите си маневри след Студената война"}
{"url": "https://www.dnes.bg/notifikacii/2018/10/25/predi-kralica-na-zaharta-sega-kuba-vnasia-ot-franciia.391545", "text": "Френска захар в кубинското кафе - карибският остров, който дълго време бе световен лидер в производството на захар, сега за първи път в историята си трябва да внася големи количества от Франция заради много лошата реколта, информира Франс прес.\n\r\nСпоред митническите данни Франция е изнесла 40 000 тона захар за Куба между лятото на 2017 година и август 2018 година, посочи пред АФП националната организация за селско стопанство и морски продукти ФрансАгриМер.\n\r\nИнформацията съобщи кубинският блог Каторсеимедио, според който Куба вече е била принудена в миналото да внася захар от Бразилия.\n\r\nНовината бързо се разпространи сред домакинствата в Хавана, които изведнъж получиха срещу традиционните си купони за храна (\"либретас\") по-фина и по-блестяща захар от обичайното. Франция произвежда захар от цвекло, а Куба - от захарна тръстика.\n                \n                \r\n\"Доставената захар е много добра, подслажда колкото кубинската, като единствената разлика е в цвета - едната е по-бяла, а другата по-тъмна\", твърди 40-годишната домакиня Фелисия Наваро.\n\r\n5000 тона бяла захар през юни, 25 000 през юли, 10 000 през август: \"В исторически план Куба за първи път внася френска захар в толкова значителни количества\", отбелязва ФрансАгриМер. За сравнение между 2001 и 2017 година вносът е бил 3 тона.\n\r\nТази новина е с доста горчив привкус за Куба, чиято захарна индустрия е основен стълб в икономиката на страната.\n\r\nДо 1989 година Куба бе един от водещите износители на захар в света, като най-големият й клиент до 1960 година бяха САЩ, а след това СССР, който купуваше захарта на преференциална цена.\n\r\nВнесена от остров Сан Доминго от завоевателя Диего Веласкес, захарната тръстика дълго време ощастливяваше острова. Дори Фидел Кастро с мачете в ръка участваше в прибирането на реколтата.\n\r\nРазпадането на големия съветски брат обаче доведе до упадък на сектора. Този процес се ускори и от срива на цените, липсата на инвестиции, семена, торове и пестициди.\n\r\nОт 8 милиона тона годишно производство до началото на 1990-те години то не е превишавало 2 милиона от 2000 година.\n\r\nДелът на захарта в износа на Куба се е стопил от 73 процента през 80-те години на миналия век до 13 процента през 2015 година. Тя се е превърнала в относително малка част от продуктите за износ наред с тютюневите изделия и никела.\n\r\nОсвен това реколтата през 2017-2018 година бе силно засегната от урагана Ирма, а след това и от продължителния дъждовен период. \r\n \r\n/БТА/", "date": "2018.10.25", "title": "Преди кралица на захарта, сега Куба внася от Франция"}
{"url": "https://www.dnes.bg/sofia/2018/10/25/20-e-busa-shte-boriat-mrysniia-vyzduh-v-stolicata.391554", "text": "Столичен градски транспорт се сдоби с първите си 20 електрически автобуса. \r\nМодерните превозни средства ще се движат по линиите, които кръстосват централната градска част на София. \r\nНе е тайна, че въздухът в София е замърсен и Столичната община е решила да се справи с проблема като подобри качеството на автопарка си.\n\r\nДиректорът на \"Столичен автотранспорт\" Слав Монов обясни пред БНТ какви екстри ще има в новите возила. \r\nРутер за безплатен интернет, зарядни за мобилни телефони, нисък под и климатик ще радват столичани. \r\nНовите електрически автобуси ще имат минимум 70 места и няма да се различава от нормалните автобуси освен, че ще се задвижва от електрически двигател, който не изхвърля никакви вредни емисии. \r\nНа таблото на електробусите ще се вижда капацитетът на батерията, а батериите ще се зареждат в трите гаража на столичния градскитранспорт.", "date": "2018.10.25", "title": "20 е-буса ще борят мръсния въздух в столицата"}
{"url": "https://www.dnes.bg/sofia/2018/10/25/chasti-ot-sofiia-ostavat-bez-voda-na-26-oktomvri-petyk.391561", "text": "На 26 октомври 2018 г. (петък), във връзка с подмяна на сградно водопроводно отклонение на ул. „Христо Ботев“ гр. Нови Искър кв. „Гниляне“, се налага спиране на водоподаването от 09:00 до 14:00 часа на клиентите на „Софийска вода”, живеещи в района на:\r\nкв. „Гниляне“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Христо Ботев“ ъгъла с ул.“Смолничето“.\n\r\nНа 26 октомври 2018 г. (петък), във връзка с изпълнение на инвестиционен проект за реконструкция на уличен водопровод на ул. „Ген. Паренсов“ Център, се налага спиране на водоподаването от 09:00  до 21:00 часа на клиентите на „Софийска вода”, живеещи в района на:\r\nул. „Ген. Паренсов“ от бул. „Васил Левски“ до ул. „6-ти септември“\r\nбул. „Васил Левски“, ул. „Гурко“, ул. „6-ти септември“, ул. „Граф Игнатиев“.\n                    \n                    \n                \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Иван Шишман“ ъгъла с ул. „Юри Венелин“.\n\r\nСлед възстановяване на водоснабдяването е възможно временно повишаване  мътността на водата.\n\r\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\n\r\nНа 26 октомври 2018 г. (петък), във връзка с изграждане на сградно водопроводно отклонение на ул. „Знание“ кв. „Бенковски“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на:\r\nул. „Знание“ – бл. 1, бл. 2, бл. 3.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: до бл. 2.\n\r\nНа 26 октомври 2018 г. (петък), във връзка с подмяна на спирателен кран на бул. „Мадрид“ кв. „Подуене“, се налага спиране на водоподаването от 00:00 до 06:00 часа на клиентите на „Софийска вода”, живеещи в района на:\r\nбул. „Мадрид“ от ул. „Алеко Константинов“ до ул. „Черковна“(четни)\r\nул. „Черковна“ от бул. „Мадрид“ до ул. „Русалка“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Васил Друмев“ ъгъла с бул. „Мадрид“.\n\r\nНа 26 октомври 2018 г. (петък), във връзка с подмяна на сградно водопроводно отклонение на ул. „Момин кладенец“ с. Казичене, се налага спиране на водоподаването от 09:30 до 16:00 часа на клиентите на „Софийска вода”, живеещи в района на:\r\nул. „Момин кладенец“ от ул. „Хан Аспарух“ до ул. „Липите“,\r\nул. „Кръстю Пастухов“ от ул. „Васил Левски“ до ул. „Момин кладенец“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Момин кладенец“ №22.\n\r\nНа 26 октомври 2018 г. (петък), във връзка с подмяна на сградно водопроводно отклонение на ул. „Лесновска“ с. Чепинци, се налага спиране на водоподаването от 09:30 до 14:30 часа на клиентите на „Софийска вода”, живеещи в района на:\r\nул. „Искър“, ул. „Орфей“, ул. „Стара планина“, ул. „Минерален извор“.\r\nПри продължителност на строително-ремонтните дейности над 12 часа.\n\r\n„Софийска вода” ще осигури алтернативно водоснабдяване с водоноски на адрес: ул. „Реката“ ъгъла с ул. „Мургаш“.\n\r\nНа 26 октомври 2018 г. (петък), във връзка с изграждане на сградно водопроводно отклонение на ул. „Панорамен път“ местност „Гърдова глава“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на:\r\nул. „Петко войвода“ от ул. „Панорамен път“ до ул. „Букара“\r\nул. „Сребриста липа“ от ул. „Петко войвода“ до ул. „Бял равнец“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Сребриста липа“ ъгъла с ул. „Петко войвода“.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n“Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.\r\n ", "date": "2018.10.25", "title": "Части от София остават без вода на 26 октомври, петък "}
{"url": "https://www.dnes.bg/akoshtete-vqrvaite/2018/10/25/stratezite-liubopitni-fakti-za-sineokite-hora.391519", "text": "Какво е общото между Дженифър Лорънс, Ема Стоун, Камерън Диас, Тейлър Суифт, Джиджи Хадид, Джерард Бътлър?\r\nТези знаменитости определено са привлекателни, но това, което ги събира под общ знаменател са сините им очи. Ако очите са прозорец към душата на човека, вижте какво трябва да знаете за синеоките.\r\nСините очи са се формирали преди векове в резултат на мутация. Хората, които ги притежават са толерантни, но понякога могат да бъдат и доста избухливи.\r\nМъжете със сини очи намират синеоките жени за по-атрактивни. Интересно е, че проучванията показват, че мъжете със сини очи са много привлечени от жените, които споделят цвета на очите им.\r\nУчени предполагат, че това може да е еволюционен и несъзнателен рефлекс, да се свържат с жени, които споделят техните физически характеристики. Синеоките мъже са малко потайни, но страстни и в повечето случаи спокойни натури.\r\n                    \n                    \n                Що се отнася до връзките, синеоките са грижовни любовници, които се стремят винаги да задоволят половинката си. Биха могли да създадат дълготрайни любовни връзки, но изискват любимият човек да им е напълно отдаден. Флиртът не им е чужд.\r\nПовечето синеоки хора са чувствителни към ултравиолетовите лъчи. Генетично, те имат по-малко меланин, отколкото хората с по-тъмни очи, което също означава, че сините очи са по-чувствителни към светлината.\r\nСпоред проучвания, хората със сини очи са по-склонни към злоупотреби с алкохол.\r\n", "date": "2018.10.25", "title": "Стратезите... Любопитни факти за синеоките хора"}
{"url": "https://www.dnes.bg/obshtestvo/2018/10/25/mareshki-kym-simeonov-i-karakachanov-politicheski-trupove.391555", "text": "Остри  реплики от страна на лидера на партия \"Воля\" и зам.-председател на  Народното събрания Веселин Марешки по адрес на \"патриотите\" Валери  Симеонов и Красимир Каракачанов. Освен че ги нарече \"политически  трупове\", Марешки поиска оставката и на двамата лидери. \n\n                    \n                    \n\n\n\n\n\n\n\r\nОстри рeплики от страна на лидера на партия \"Воля\" и зам.-председател на Народното събрания Веселин Марешки по адрес на \"патриотите\" Валери Симеонов и Красимир Каракачанов. \r\nОсвен че ги нарече \"политически трупове\", Марешки поиска оставката и на двамата лидери.\n\n\n\r\n\"Не мисля, че Каракачанов може да е основна фигура в каквато и да е конструкция, камо ли в правителството на България. Той от много месеци твърди колко добре работи, а вчера сам каза, че след година и половина в правителството нищо не е направил. Колкото по-бързо си подадат оставките Каракачанов и Симеонов и освободят българския народ, толкова по-добре за държавата\", категоричен бе Веселин Марешки пред.\r\nПо думите му \"Воля\" може да се разглежда като алтернатива на ОП в един следващ парламент.\r\n\"Правителството се крепи на програма за развитие, а не на Каракачанов и Симеонов. Без тях двамата ГЕРБ пак ще има мнозинство. Двамата лидери не са целите партии. Ако те харесват програмата, трябва да я подкрепят, независимо, че не са министри. Ако ти не си достоен и не разбираш от някаква материя, може да си намериш свой кандидат за поста. Конструкцията на управляващите си е ГЕРБ, НФСБ, ВМРО и \"Атака\", но Каракачанов и Симеонов да не са министри\", заяви още лидерът на партия \"Воля\".\r\nСпоред него до 1-2 дни Симеонов и Каракачанов ще подадат своите оставки и няма да са в Министерския съвет. \r\nОсвен това зам.-председателят на партия \"Воля\" се надява, че няма да се наложи лидерът на НФСБ да трябва да оглавява Националния съвет за интеграция на хората с увреждания.\r\n\"Готвим се за евроизборите. Те ще покажат дали правителството има подкрепата на обществото\", завърши Марешки. ", "date": "2018.10.25", "title": "Марешки към Симеонов и Каракачанов: Политически трупове!"}
{"url": "https://www.dnes.bg/obshtestvo/2018/10/25/da-pomognem-na-koki-za-5-dni-da-syberem-5000-lv.391564", "text": "Лечението на Калоян Казаков продължава, но семейството му има нужда от средства, за да продължи по предначертания от лекарите план. Те са удивени от неговото подобрение и дават големи шансове да пребори диагнозата си.\n\r\nСлед пет дни той трябва да започне първия от предписаните два курса на лечение с имуностимулатор, който се закупува от Япония. Всеки един от тях продължава по три месеца и струва по 8000 лв. Семейството се обръща за помощ, тъй като няма възможност да заплати цялата сума. Отделно терапиите на Коки излизат между 2000 и 2500 лева на месец. \n\r\nЗа пет дни трябва да бъдат събрани още 5000 лв., за да закупят жизнено важното лекарство за първия курс.\n\r\n\"Искам да благодаря на всички, които помогнаха да се случи това! На 22 август в Киев премина първата вливка на стволови клетки. Последва още една процедура, биха му три подкожни инжекции със стволови клетки отново. След всяка вливка ни вкарваха в барокамера за по 30 минути. Лекарите са удивени от подобрението на Коки. Казаха, че това, което сме направили е страхотно и състоянието му е едно от най-леките, които са имали в клиниката. Другото нещо, което много ни зарадва е, че вече не трябва да спазва диета\", разказва неговата майка.\n                    \n                    \n                \r\nОтпаднала е глутеновата непоносимост и вторичния недоимък на лактазата.\n\r\nОт организма на Коки и състоянието му зависи още колко вливки ще са нужни - според докторите една или две ще са достатъчни. Искат следващата вливка да се направи през март месец, за което ще са нужни още 16 000 долара.\n\r\n\"Предписан му е много силен имуностимулатор, от него се очаква да извлечем максимума от стволовите клетки. За 3 месеца лечение той струва 8000 лв. Така сумата, която трябва да заплатим до края на годината за всички терапии и лечението му в Италия е около 15 000 евро. Имуностимулаторът до втората вливка ще струва 16 000 лв. и трябва да осигурим още 16 000 долара до края на февруари за втората вливка на стволови клетки в Киев. Общата сума възлиза на над 65 000 лв., а това е непосилна сума за нас. Молим всички хора с големи сърца, помогнете ни! Помогнете ни Коки да бъде пълноценен човек!\", призовават родителите.\n\r\nВярваме, че всеки от нас може да помогне и да не оставим Коки толкова близо до крайната цел. Можете да му помогнете чрез .", "date": "2018.10.25", "title": "Да помогнем на Коки: За 5 дни да съберем 5000 лв."}
{"url": "https://www.dnes.bg/notifikacii/2018/10/25/severin-krasimirov-shte-chaka-prisydata-si-v-aresta.391559", "text": "Апелативния съд във Велико Търново съобщи, че няма  внесена жалба срещу мярката \"задържане под стража\" на Северин Красимиров, обвинен в убийството на журналиста Виктория Маринова от Русе.\r\n \r\nЗаконовият срок за обжалване и протест на становището на Окръжния съд в Русе за мярката \"задържане под стража\" пред апелативната инстанция е изтекъл в сряда.\r\nЖалба от никоя от страните не е внесена, уточниха от Апелативния съд във Велико Търново. Обвинението срещу Северин Красимиров е за изнасилване и убийство на журналистката Виктория Маринова от Русе. Предстои насрочване на делото за тежкото престъпление в Окръжния съд в Русе.\n\r\nПрипомняме, че Северин Красимиров направи самопризнания за извършеното убийство и най-вероятно ще получи 30 години затвор за деянието си.\r\n                \n                Той е нанесъл седем жестоки удара в главата на телевизионната водеща Виктория Маринова, които са довели до тежки увреждания и са една от причините за настъпването на смъртта на младата жена. \n\r\nКрасимиров няма завършен осми клас, постоянният му адрес е в квартал \"Тракцията\", където е домът на леля му, и се препитавал като докер, но никога не е имал постоянна работа.\r\n ", "date": "2018.10.25", "title": "Северин Красимиров ще чака присъдата си в ареста"}
{"url": "https://www.dnes.bg/cars/2018/10/25/za-krajba-na-kola-zad-reshetkite-ot-1-do-10-godini.391571", "text": "Кражбата на кола ще се наказва със затвор от 1 до 10 години. Това решиха депутатите, като приеха на първо четене поправки в Наказателния кодекс, предложени от кабинета.\n\r\nВ НК се създава нов квалифициран състав на кражба - когато предметът ѝ е моторно превозно средство. Промените предвиждат още приготовлението към кражба на автомобил да се наказва като самостоятелно престъпление.\n\r\nС измененията отпада възможността за налагане на алтернативното наказание \"глоба\" в случаите на противозаконно проникване в чужда кола.\n\r\nПарламентът прие и промените в НК, внесени от депутатите от ГЕРБ и Обединени патриоти за нелегалното производство на алкохол и цигари.\n                    \n                    \n                \r\nДо тях се стигна заради разбитата нелегална фабрика за цигари в Карнобат, заради която собственикът на \"Винпром Карнобат\" Миню Стайков и още 9 души попаднаха в ареста.\n\r\nОт 1 до 10 г. затвор и глоба от 20 до 100 хил. лева вече грози всеки, който произвежда или държи с цел разпространение алкохол, алкохолни напитки или тютюневи изделия без лиценз, решиха депутатите. \n\r\nДо момента НК преследваше само продажбата на нелегално произведени цигари и алкохол, но не и производството им. Така че управляващите спешно изготвиха промените, за да запушат пропуските в законодателството.\n\r\nЗаконотворците решиха още, че и притежанието на самата техника за т.нар. нелегални цигарени фабрики, също ще се счита за престъпление. \n\r\nПоправката в НК предвижда да се наказва с 3 години затвор този, който в нарушение на установения ред изготвя, държи или укрива предмети, материали или оръдия, както и технически съоръжения, за които знае или предполага, че са предназначени или послужили за изграждане на съоръжения за производство на алкохол или тютюневи изделия. \n\r\nС проекта за промени в НК се правят изменения и в Закона за тютюна и в Закона за акцизите и данъчните складове. За издаване на лиценз вече ще се иска и документ за произхода на машините и съоръженията за производство на тютюневи изделия. Този документ трябва да доказва, че те са придобити от лице, регистрирано по Закона за тютюна, след проведена публична продан или от лице, което е извършвало дейност с тях като лицензиран складодържател.\r\nСъздава се регистър на лицата, извършващи внос, производство, продажба, предлагане или рециклиране на машини и съоръжения за производство на тютюневи изделия.\r\nРегистърът ще бъде публичен и ще се води от Министерството на икономиката. Редът и начинът за водене на регистъра се уточняват в наредба. \n\r\nТези, които пропуснат да се впишат в регистъра, ще се глобяват с 500 до 5000 лева.", "date": "2018.10.25", "title": "За кражба на кола: Зад решетките от 1 до 10 години"}
{"url": "https://www.dnes.bg/sofia/2018/10/25/na-post-sreshtu-vandalizma-patrul-vardi-syvetskata-armiia-ot-huligani.391560", "text": "\n\r\nПостоянен патрул ще следи за посегателства над паметника на Съветската армия в София, както и за бързото разкриване на евентуални извършители. Паметникът редовно става жертва на вандали, които го боядисват в различни цветове.\r\nПоследните два случая са от 8 септември и 7октомври. При първият неизвестни го боядисаха с яла боя и разляха моторно масло на стълбите.\n\n\n\r\nНа 7 октомври монументът отново стана обект на нечий артистични прояви и осъмна с призив към Столичната община да премахне паметника.\r\nТака че сега мерките по охраната му се засилват. При необходимост ще бъде назначаван и пеши патрул с цел осигуряване на засилено полицейско присъствие, обяснява МВР шефът Младен Маринов в писмен отговор на депутати  от БСП.\r\n                    \n                    \n                Той допълва, че на 7 октомври сигналът е получен около обяд. Полицаите, които отишли на мястото около 13:40 ч. са се натъкнали на двама американци. Интересното било, че са държали вестник, издаван в щата Флорида. Американските туристи обяснили на униформените, че се снимат с въпросния вестник пред всяка забележителност, не само в България, ами и в останалите страни, които посещават.\r\nЗанапред служителите, изпълняващи патрулно-постовата дейност, ще наблюдават и проверяват лица от рискови групи и със съмнително поведение в близост до обекта. Полицейските наряди ще следят за лица с нетипично поведение и реакции – често обхождане и изучаване на паметника, оглеждане на техническите средства за охрана, заснемане на обекта и най-вече района около него, провокиране на инциденти, които биха довели до разкриване на методите на действие и времето на реакция на силите за охрана.\r\nПолицейските и младши полицейски инспектори, обслужващи територията, в която попада паметникът на Съветската армия, ще извършват периодични обходи.\r\nПредприети са допълнителни мерки, като наличните камери от изградените системи за видеонаблюдение на СДВР и Столичната община са включени в зоните са денонощно наблюдение.\r\nФирмата, която охранява района на \"Княжевска градина\", в която се намира Паметникът на Съветската армия, е \"Егида – София\" ЕАД. Извършена е проверка на охранителите на обекта, при която нарушения не са констатирани.\r\nПаметникът на Съветската армия е един от най-спорните монументи в София и това е причината редовно да става обект на вандализъм.\r\nПреди въпросните два случа – през септември и октомври, през юли миналата година някой беше написал на него: \"БКП са терористи\".\r\nПрез февруари 2014 г. пък осъмна с надписи: \"Слава на Украйна\" и \"Капутин\". Над тях бе нарисувано украинско знаме, а една от фигурите на войниците от скулптурната композиция бе боядисана в цветовете на Украйна - синьо и жълто.\r\nПрез август 2013 г. паметникът беше с боядисани в розово войници, а под тях имаше надписи на чешки и български език: \"България се извинява !!!\" и \"Прага \"68\" по повод 45 г. от потушаването на Пражката пролет, когато войски на Варшавския договор нахлуват на чешка територия.\r\nПрез лятото на 2011 г. войниците бяха преобразени в известни комикс герои като Супермен и Батман, а под тях авторите оставиха мото: \"В крак с времето\".", "date": "2018.10.25", "title": "На пост срещу вандализма: Патрул варди Съветската армия от хулигани!"}
{"url": "https://www.dnes.bg/football/2018/10/25/atletiko-madrid-s-rekordna-zaguba-pri-cholo-simeone.391568", "text": "Атлетико Мадрид загуби с 0:4 гостуването си на Борусия Дортмунд в Шампионската лига снощи и това поражение се оказа с исторически размери.\n\r\nБорусия изненада не само критиците си, но и собствените си футболисти, постигайки изненадващия разгром над един от най-добрите по отношение на защитната игра отбори.\n\r\nТова пък се оказа най-тежката загуба за Диего Симеоне, откакто той пое \"дюшекчиите\" през 2011 година. За 390 мача под негово ръководство досега Атлетико нямаше нито едно поражение с четири гола разлика.\n\r\nДо момента най-големият разгром за \"бандата на Чоло\" беше поражението от Реал Мадрид с 1:4 след продължения във финала на Шампионската лига през 2014 година.\n                    \n                    \n                \r\nВсе пак добрата новина за Симеоне и неговите момчета е, че Монако и Брюж не успяха да се победят, което остави Атлетико на второ място в групата с цели пет точки пред споменатите два клуба. Борусия Дортмунд е лидер с пълен актив от девет пункта.\r\n ", "date": "2018.10.25", "title": "Атлетико Мадрид с рекордна загуба при Чоло Симеоне"}
{"url": "https://www.dnes.bg/sofia/2018/10/25/ribki-v-ekzotichno-nargile-pluvali-no-i-umirali-zashto-li.391552", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Екзотично наргиле\" в столичен бар предизвика възмущение в социалните мрежи.\r\nСнимка на риби, плуващи в наргиле, раздели обществото на две. Има ли опасност за животинките?\r\nПо думите на персонала на заведението, рибите често умират.\r\nЕкип на  посети въпросното заведение, за да провери дали това е така.\n\r\n ", "date": "2018.10.25", "title": "Рибки в \"екзотично наргиле\". Плували, но и умирали. Защо ли?"}
{"url": "https://www.dnes.bg/akoshtete-vqrvaite/2018/10/25/puhkavite-botushi-kato-zimni-gumi-kakvo-e-obshtoto.391337", "text": "След като ви представихме високите елегантни ботуши с ток и задължителните за всяка зима кубинки и техният еквивалент в гуми за автомобила, идва време да обърнем внимание и на любимите на всяка жена пухкави и меки ботуши.\r\nМакар често да ги определят като тенденцията за \"ugly shoes\", те покориха модните подиуми до такава степен, че буквално успяха да се наместят в гардероба на всяка дама.\r\nТе са изключително меки, топли и удобни, а нестандартната им форма ги превръща в идеален завършек на спортна зимна визия.\r\n \r\nЕквивалентът на ботушите тип Uggs при автомобилните гуми са сезонните Continental AllSeasonContact.\r\n\r\n\r\n \r\nПо същия начин, по който и ботушите, тези гуми изискват определен компромис, тъй като могат да бъдат използвани в определени условия.\r\n \r\nАко с пухкавите ботуши не можем да си позволим да излезем при силен дъжд, тъй като меката им част вероятно ще пропуска вода, така и този модел гуми е идеален за пътувания в спокойно време до морето, например.\r\n \r\n", "date": "2018.10.25", "title": "Пухкавите ботуши като... зимни гуми. Какво е общото?"}
{"url": "https://www.dnes.bg/stranata/2018/10/25/dvegodishno-pochina-sled-incident-s-kon-v-sliven.391567", "text": "Двегодишно дете е починало след инцидент в местността \"Гочева мелница\", съобщиха от ОДМВР-Сливен.\r\nСигналът за случая е получен вчера по обяд в дежурната част на РУ-Сливен от ЦСМП.\r\nСлужителите на реда установили, че детето е починало след инцидент с движещ се на кон ездач - 21-годишният Х.Н. от Сливен, който е задържан за 24 часа.\r\nПо случая е образувано досъдебно производство.\r\nОт прокуратурата по-късно съобщиха, че Хюсеин е осъждан и преди.\r\n", "date": "2018.10.25", "title": "Двегодишно почина след инцидент с кон в Сливен "}
{"url": "https://www.dnes.bg/health/2018/10/25/za-kakvo-podskazva-systoianieto-na-kosata.391520", "text": "Обикновено смятаме, че състоянието на косата зависи от начина, по който се грижим за нея и от външните фактори. Но нещата могат да бъдат много по-сериозни и състоянието ѝ да е индикатор, който разкрива, че нещо не е наред с това как функционира тялото ни. Вижте 6 проблема, за които състоянието на косата подсказва.\r\n\r\nИмате вяла и безжизнена коса? Това едва ли се дължи на ежедневните грижи за нея. През есенно-зимните сезони в организма е възможно да има недостиг на витамини и микроелементи. Този симптом може да показва, че тялото ви се нуждае от селен, сяра и фосфор.\r\n\r\nИма много и различни причини за появата на пърхот. Може би използвате прекалено много продукти за грижа за косата. Друга причина може да бъде стрес, имунен дефицит, проблеми със стомашно-чревния тракт. Ако страдате от пърхот, това може да се дължи и на себореен дерматит. В този случай шампоаните против пърхот няма да ви помогнат и е добре да се консултирате с дерматолог.\r\n                    \n                    \n                ", "date": "2018.10.25", "title": "За какво подсказва състоянието на косата?"}
{"url": "https://www.dnes.bg/obshtestvo/2018/10/25/v-bitka-s-bolestta-da-podadem-na-ryka-na-ivelina.391565", "text": "Преди година 27-годишната Ивелина Дачина е диагностицира с болестта на Ходжкин, в трети стадий. Днес младата жена е преминала вече шест курса на химиотерапия, но получава рецидив. \r\nТогава лекарите препоръчват трансплантация на костен мозък. На 5 юли тази година Ивелина преминава през успешната трансплантация на стволови клетки. \r\nУви, три месеца по-късно, на 5 октомври на секенер се вижда, че от четири туморни образувание в началото на лечението й в момента е останало едно, което е 16 мм.\r\nЛъчетерапията е доста опасна, защото туморното образувание е близко до органи и затова докторите й препоръчат лечение с Adcetris. \n\r\nЛечението с този медикамент обаче ще струва 60 000 евро - сума, непосилна за Ивелина и семейството й. Близките й търсят помощ за лечението. \n                    \n                    \n                \r\nТерапията ще се провежда на всеки 21 дни като ще й бъдат поставени общо 16 двойни дози. Това означава, че на всеки три седмици Ивелина трябва да внася по 7500 лв, като в тази сума не са включени пари за болничен престой и транспорт. \n\r\nБлизките на Ивелина молят за помощ. Още информация можете да намерите на Facebook страницата . \n\r\n\r\n \r\n", "date": "2018.10.25", "title": "В битка с болестта: Да подадем на ръка на Ивелина!"}
{"url": "https://www.dnes.bg/muzika/2018/10/25/bydete-gotovi-broeni-dni-do-koncerta-na-taria-i-stratovarius.391566", "text": "Само след броени дни - на 29 октомври, понеделник, в столичната зала \"Универсиада\" ще се проведе дългоочаквания концерт на финландската метъл прима Таря Турунен и и пауър метъл легендите от Stratovarius. Концертът е част от лимитираното турне \"A Nordic Symphony\" на което финландците представят най-доброто от своето творчество.\r\nСпециален гост ще са британските симфомтъли SERPENTYNE.  \n\r\nТози концерт е последен от това турне и е единствен в региона, а както самата Таря наскоро обяви в интервю за българските фенове: \"Бъдете готови! Възможни са изненади!\".\n\r\nОрганизаторите от BGTSC обявиха и програмата за концерта и последните важни подробности за феновете. \n                    \n                    \n                \r\nВратите на залата ще бъдат отворени в 18:30 часа. Входовете ще са от западната страна на залата, като журналисти и гости ще използват входа до касата за събитието, която ще се намира непосредствено до входовете за фенове.\n\r\nНачало на шоуто ще дадат британците от Serpentyne в 19.15 часа, а в 20.15 на сцената ще се качат Тимо Котипелто и компания от Stratovarius. Точно в 22.00 часа пък на сцената ще се появи и Таря Турунен.\n\nОрганизаторите на концерта напомнят и призовават всички посетители на концерта да спазват неговите правила, за да не се допускат инциденти, а само положителни емоции.\n\r\n\n\r\nБилетът е ценен. Пазете го и не го давайте на никой друг, освен на оторизирания персонал на входовете. Изгубен или повреден билет не се възстановява.\n\r\nДеца до 7 години влизат безплатно, придружени от пълнолетен родител или настойник, притежаващ билет и попълнена декларация.\n\r\nБилета не дава достъп до ложата, сервизните площи и служебните помещения.\n\r\nНяма да се допускат многократни влизания и излизания с един и същи билет. Излизането от мястото на провеждането на концерта е окончателно!\n\r\n\n\r\nЛицата под 18 години влизат с придружител! Както на всички концерти  в България,  малолетните и непълнолетни лица под 18 годишна възраст ще бъдат допускани  само с придружител и подписана декларация от пълнолетен придружител - родител, настойник или трето лице, полагащо грижи за детето. Това е мярка, съобразена със законодателните разпоредби в България и ако смятате да посетите концерта с детето си, моля прочетете внимателно следните указания:\n\r\nЗа да бъдат допуснати на концерта лица до 18 години, трябва да бъдат с родител или придружител, който има закупен билет. На концерта без билет ще се допускат само деца до 7 годишна възраст. Всеки придружител на малолетни или непълнолетни лица под 18 годишна възраст, трябва да носи подписана в 2 (два) екземпляра декларация, която можете да изтеглите от тук.\n\r\nДопуска се по един придружител на две лица под 14 години! .\n\r\nЕдиният екземпляр се оставя при охраната при влизане, а вторият остава в придружителя, в случай че бъде поискана за повторна проверка. Във връзка с мерките за сигурност и безопасност препоръчваме да носите с вас и лични документи - копие на акт за раждане на детето, ако то е под 14 години или неговата лична карта, ако то вече е навършило тази възраст. Целта е удостоверяване на самоличността на детето и неговата възраст. За да избегнете това можете да представите предварително нотариално заверена декларация.\n\r\nНа концерта  няма да бъдат допускани малолетни и непълнолетни лица под 18 годишна възраст без придружител!\n\r\n\n\r\nВ случай на нужда, екип на спешна медицинска помощ ще бъде на ваше разположение. Ваша е отговорността да се грижите за себе си, децата или лицата, които придружавате, приятелите и хората около вас. Ако забележите нещо притеснително, моля, веднага потърсете съдействие от охраната или персонала на концерта.\n\r\n\r\n- храни и напитки; \r\n- видео камери и фотоапарати със сменяеми обективи; \r\n- аудио записващи устройства; \r\n- оръжие; \r\n- всякакви остри и опасни предмети като ножове, чадъри и т.н. \r\n- стъклени бутилки; \r\n- преносимо лазерно оборудване;\n\r\n\r\nЗабранява се използването на видео и аудио записващи устройства освен от акредитираните за това лица. Забранява се използването на светкавица по какъвто и да е повод, в това число и на акредитираните фотографи!  \r\n \r\nФилмирането на събитието или части от него без съгласието на групите и организатора на събитието е забранено и подсъдно!  \r\n \n\r\nВнасянето на алкохол, опиати и наркотични вещества на територията на концерта е забранено! Посетители с неадекватно поведение няма да бъдат  допускани в зоната и няма да им бъде възвърната стойността на билета. На лица под 18 години алкохол няма да се продава.\n\r\nАбсолютно е забранено пушенето извън специално изградената за целта зона! Лицата нарушили забраната, ще бъдат извеждани от залата без възстановяване на парите за билета. Ползвателите на електронни цигари и устройства отделящи дим или пари е желателно да се съобразяват и не злоупотребяват с търпението на околните, а да споделят правилата за всички пушачи!\n\r\n\n\r\nВсеки, който проявява агресивно и антисоциално поведение, ще бъде изведен извън зоната на концерта, без възможност за връщане на парите за билета. Моля, сигнализирайте за такова поведение на нашия екип. Всеки има правото да се забавлява в безопасна обстановка!\n\r\nВсе още има билети в продажба онлайн и в мрежата на Евентим. В момента и до деня на концерта цената е 50 лева, а в случай на останали места в деня на събитието и на място в залата цената на входа ще е 55 лева.", "date": "2018.10.25", "title": "Бъдете готови! Броени дни до концерта на Таря и Stratovarius"}
{"url": "https://www.dnes.bg/cars/2018/10/25/cenite-na-gorivata-u-nas-nagore-nai-skypo-v-bedniia-severozapad.391537", "text": "Цените на горивата у нас полудяха и са напът да отбележат нов рекорд за последните няколко години. Само за месец най-масовият бензин А 95 е поскъпнал средно с 11 стотинки, а дизелът - с 13 стотинки. Сравнението от началото на годината е още по-шокиращо - от януари и бензинът, и дизелът са поскъпнали с над 30 стотинки. Това показва справка на в. \"Сега\" в данните за средните цени на горивата в България в платформата Fuelo. \n\r\nПрогнози на експерти сочат, че тези цени не са пределни и в идните седмици и месеци може да се вдигнат още. Така скоро може да видим стойности над 2.50 лева за литър.\n\r\nВ момента А 95 в България струва средно 2.29 лева, а дизелът върви по 2.41 лв. за литър, което е колкото плащат в Словакия и е по-скъпо от Полша. Но различията в отделните региони на страната са доста сериозни. Ако в някои бензиностанции по морето бензинът може да се намери и по 2.14 лв. за литър, в София и по магистралите той достига 2.47 лева за литър. Подобна е и ситуацията при дизела, чиято цена се движи от 2.21 лв. до 2.46 лв. за литър на някои бензиностанции. \n                    \n                    \n                \r\nИ докато преди месеци за цените на горивата важеше правилото, че колкото по-далеч зареждаш от София, толкова по-евтино излиза, то сега това не е така. София е в средата на класацията по скъпотия. В столицата бензинът се търгува средно по 2.35 лева за литър, а дизелът - по 2.38 лева.\n\r\nВ момента най-скъпи са горивата в най-бедния район на страната - Северозападния - в областите Враца, Видин и Монтана. Средната цена за литър бензин в Монтана е 2.42 лева, а дизелът върви по 2.47 лева. Най-евтино е в област Хасково, където литър дизел върви по 2.37 лева, бензин А 95 е 2.34 лева, а пропан-бутанът - 1.06 лева. Следват областите Добрич и Пловдив, където е по-скъпо с около стотинка. Големи различия има и в цените на бензиностанции от една и съща верига в отделните региони и дори в зависимост от разположението на обекта - на магистрала, на главен път или в малко населено място.\n\r\nПарадокс е, че бензиностанциите в някои градове в България държат цени, които са доста по-високи от средноевропейските. Така например се оказва, че бензиностанции в Стара Загора бият по цени на горивата в една от най-богатата европейски държави - Люксембург. В града на липите най-масовият бензин А 95 се търгува и по 2.47 лв. за литър, докато средната цена във Великото херцогство е \"едва\" 2.42 лв. за литър.\n\r\nИ докато у нас цените са високи, то в съседна Турция например литърът А 95 върви по 1.66 лева, а дизелът се търгува за 1.51 лева. Евтино е и в Македония, където бензинът струва 2.01 лева за литър, а нафтата - 1.56 лева. Значително по-скъпо е в Сърбия, а в Румъния цените са почти същите като у нас - 2.42 лв. за литър А 95 и 2.27 лв. за дизел. Най-скъпи при съседите са горивата в Гърция. Там най-масовият бензин струва 3.50 лева за литър, дизелът върви по 3.07 лева.\n\r\nТрадиционно цените в България растат в началото на летния сезон, като после следва лек спад. През тази година тенденцията е обърната. Според експерти поскъпването на горивата ще продължи и дори предстои пореден скок до Нова година. Цените на горивата у нас зависят основно от фактори извън България, коментира пред bTV икономистът Румен Гълъбинов. Усложняващата се обстановка около Саудитска Арабия и предстоящите санкции срещу Иран биха покачили още цената на суровия петрол. \"При това положение очаквам цени в България от 2.60 лева за литър бензин, а за дизела - до 2.70 лева. Инфлацията ще се ускори до 4%, а може и да премине тази граница. По този начин тя ще изпревари ръста на БВП за тази година\", добави той.\r\n ", "date": "2018.10.25", "title": "Цените на горивата у нас – нагоре! Най-скъпо в бедния Северозапад"}
{"url": "https://www.dnes.bg/temida/2018/10/25/temida-izumi-s-delo-22-g-5-meseca-16-dni-za-tri-otkradnati-kravi.391508", "text": "Наказателно производство за кражба на три крави е прекратено поради изтичане на абсолютната погасителна давност 22 години, 5 месеца и 16 дни след образуването му. Това е едно от най-продължителните производства, установени от Инспектората към ВСС за забавени дела, извършена в периода 1 юли – 30 септември 2018 г.\r\nВъпросните три крави били откраднати от обор на частен дом в софийския кв. \"Враждебна\". Делото е започнало през септември 1995 г. и е прекратено през февруари 2018 г. поради изтичане на абсолютната погасителна давност за наказателно преследване.\r\nПрез този период е проведено разследване и делото е разгледано от Софийския районен съд.\r\nВъв фазата на досъдебното производство, продължило 14 години, 4 месеца и 6 дни, са допуснати съществени забавяния. Разследването по делото не е извършвано ритмично, не е организирано добре и е било неефективно.\r\n                    \n                    \n                През продължителен период от време са проведени ограничен брой действия по разследването и не са събрани достатъчно доказателства за установяване на фактическата обстановка и за разкриване на обективната истина, е установил Инспекторатът.\r\nСледователят не е извършил нито едно действие по разследването в продължение на 6 години и 4 месеца. По делото са се сменили 8 наблюдаващи прокурора, които не са използвали правомощията си да осъществяват постоянен надзор за законосъобразното и своевременно провеждане и завършване на разследването.\n\r\nПроизводството по делото е спирано четири пъти, за общ период от 4 години, 4 месеца и 12 дни, поради различни причини – неразкриване на извършителя на престъплението, невъзможност за установяване адресите на местоживеене на обвиняемите и на свидетели и изтичане на законоустановения срок за разследване. През периодите, през които делото е било спряно, разследващите органи не са изпълнявали задълженията си за извършване на справки с цел установяване евентуално отпадане на основанията за спиране. Така общата продължителност на наказателното производство се е увеличила по вина на разследващите органи и прокурора с около 12 години и 5 месеца.\n\r\nВ съдебната фаза на процеса, продължила 8 години, 1 месец и 10 дни, делото е разгледано само от една инстанция. По делото в Софийския районен съд, образувано през 2010 г., три пъти е сменян съдията-докладчик. \r\nПоради промяна на членовете на съдебния състав и с оглед спазване изискването на чл. 258 от Наказателно-процесуалния кодекс (НПК) за неизменност на състава, разглеждането на делото е започвало два пъти отначало.\n\r\nПо делото са насрочени общо 26 съдебни заседания. Третият определен по делото съдия-докладчик не е създал добра организация при предварителната подготовка за съдебните заседания. От общо насрочените от него 12 съдебни заседания, 9 са в периоди между 4 и 5 месеца, в нарушение на законоустановения 3-месечен срок.\n\r\nСъдът не е предприел всички възможни действия за призоваване на свидетел, чиито показания е приел за важни за разкриване на обективната истина. Многократно е отлагал делото за друга дата, като в 5 заседания е разпореждал да бъдат изисквани идентични справки от различни институции с цел установяване на актуалния адрес на лицето.\n\r\nВ период от 10 месеца по делото не са провеждани заседания поради назначаването на съдията-докладчик в друг съд и липсата на решение на ВСС за възлагане разглеждането на започнатите от него наказателни дела в СРС. \n\r\nС разпореждане от май 2017 г. съдията-докладчик (на основание решение на ВСС, с което му е възложено да довърши започнатите с негово участие наказателни дела в СРС, по които е даден ход на съдебното следствие), е насрочил делото за юли 2017 г.\n\r\nВ последващо съдебно заседание през февруари 2018 г. съдът е прекратил наказателното производство поради изтичане на абсолютната погасителна давност за наказателно преследване. По този начин общата продължителност на наказателното производство се е увеличила по вина на съда със 6 години и 7 месеца.", "date": "2018.10.25", "title": "Темида изуми с дело: 22 г., 5 месеца, 16 дни – за три откраднати крави!?"}
{"url": "https://www.dnes.bg/stranata/2018/10/25/sblysyk-mejdu-dva-tir-a-i-betonovoz-dvama-v-bolnica.391538", "text": "Два тира и един бетоновоз се удариха край врачанското село Лиляче. Двама от водачите са в болница с наранявания, съобщава Нова телевизия.\r\nСблъсъкът е бил толкова силен, че единият камион се е катурнал встрани от пътното платно, другият е изцяло с изсипан товар, а бетоновозът е запречил кръстовището към селото. \r\nЗаради инцидента между тежките машини пътят остана блокиран за часове. \r\nТова всъщност е основното трасе, по което е отбито движението от главния път Е-79 заради ремонта на моста край село Краводер. \r\nПричините за тежкия пътен инцидент все още не са ясни. Възможни са различни версии - несъобразена скорост, влажен път и силен вятър.", "date": "2018.10.25", "title": "Сблъсък между два ТИР-а и бетоновоз, двама – в болница"}
{"url": "https://www.dnes.bg/notifikacii/2018/10/25/makron-predupredi-za-vyzmojni-sankcii-zaradi-kashogi.391539", "text": "Френският президент Еманюел Макрон предупреди саудитския крал Салман, че Франция, в координация със свои партньори, може да предприеме действия срещу виновниците за убийството на журналиста Джамал Кашоги, предаде Ройтерс, цитирана от БТА.\n\n\n\r\nМакрон е изразил дълбокото си възмущение в телефонен разговор с крал Салман, съобщи Елисейският дворец, добавяйки, че президентът е поискал обстоятелствата около смъртта на Кашоги да бъдат разкрити напълно.\n\r\nДвамата лидери са обсъдили също ситуацията в Йемен и Сирия. /МИГ/\n\r\nБританският премиер Тереза Мей пък е казала на краля на Саудитска Арабия, че обяснението на неговата страна за смъртта на журналиста Джамал Кашоги не звучи достоверно, съобщи \"Даунинг стрийт 10\" след телефонен разговор между Тереза Мей и крал Салман.\n                \n                \r\n\"Премиерът заяви, че сегашното обяснение не заслужава доверие, така че се запазва спешната необходимост да се установи точно какво се е случило. Тя настоятелно призова Саудитска Арабия да сътрудничи с турското разследване и да осигури прозрачност за резултатите. Важно е всички факти да бъдат установени\", заяви говорител на Мей, цитиран от Ройтерс и Франс прес.", "date": "2018.10.25", "title": "Макрон предупреди за възможни санкции заради Кашоги"}
{"url": "https://www.dnes.bg/zvezdi/2018/10/25/keiti-peri-na-34-ot-cyrkovniia-hor-do-vyrha-na-muzikata.391493", "text": "\n\r\nНа 25 октомври рожден ден празнува една от най-популярните съвременни млади певици – Кейти Пери. Родена през 1984 година в Санта Барбара, САЩ, Катрин Елизабет Хъдсън започва своята музикална кариера през 2000 година.\n\r\nДнес тя е едно от най-известните лица на съвременната поп и денс сцена, като има издадени 4 студийни албума. Тя е носителка на десетки награди.\n\r\nРодена е в семейство на пастори, като има по-малък брат и по-голяма сестра.\n\r\nКейти започва да пее в църква, когато е на 9 години. Точно това е нейната първа изяви. Бъдещата звезда пее в църквата до 17-годишна възраст.\n                    \n                    \n                \r\nКато тийнейджър за кратко учи оперно пеене и италиански език.\n\r\nКогато е дете, родителите и църквата й забраняват да слуша поп музика.\n\r\nПрез януари 2015 година Кейти Пери изнася кратък концерт на полувремето на финала на Super Bowl. Шоуто е гледано на живо от 118,5 милиона зрители, което го прави най–гледаното шоу в историята на Super Bowl.\n\r\nПевицата има един брак зад гърба си – с английския актьор Ръсел Бранд. Двамата се женят през 2010 година и се развеждат 2 години по-късно.\n\r\nКейти Пери е последовател на Демократическата партия в САЩ и е една от известните поддръжнички на кандидатурата на Хилари Клинтън за президент на САЩ.", "date": "2018.10.25", "title": "Кейти Пери на 34: От църковния хор до върха на музиката"}
{"url": "https://www.dnes.bg/notifikacii/2018/10/25/bezopasni-i-efektivni-bylgarite-skeptichni-za-vaksinite.391540", "text": "България е на опашката, на предпоследно място в света, по доверие във ваксинирането. Това нарежда населението й в графата на най-недоверчивото към имунизациите. Тези данни са от ново проучване и са публикувани от Европейската комисия, пише \"Монитор\".\n\r\nОт него става ясно, че само 66,3% от българите приемат, че ваксините са безопасни, а 72,7 на сто споделят, че са и ефикасни срещу заболяванията. \n\r\nСамо 27,6 % приемат, че те са сигурни и безопасни, а 38,7 процента не са сигурни, но са склонни да споделят това виждане. 13 на сто от запитаните въобще ги отричат, а 14 на сто нямат мнение по въпроса.\n\r\nНезависимо от недоверието на българите към ваксините, те са в по-голяма степен оптимисти по отношение на тях, отколкото други нации. От запитаните 34% ги приемат напълно, а 38,7 на сто- с известни уговорки. \n                \n                \r\nЗа разлика от нашата страна доверието към тях в Полша е 75,9%, а в Словакия – 85,5 процента.\n\r\nОказва се, че в държавите, където лекарите изразяват позитивно отношение към ваксините, положително отношение изразяват и техните пациенти. \n\r\nВ България повечето от личните лекари заявяват, че не препоръчват на пациентите си да си слагат противогрипна ваксина. У нас срещу сезонната зараза се имунизират под 3 процента.\r\n ", "date": "2018.10.25", "title": "Безопасни и ефективни? Българите скептични за ваксините"}
{"url": "https://www.dnes.bg/stranata/2018/10/25/minavame-na-zimnoto-vreme-temperaturite-letni.391541", "text": "В неделя в 4 часа сутринта местим стрелките 1 час назад и ще се върнем към стандартното астрономическо време, което се нарича още и зимно. Това обаче ще стане на фона на почти летни жеги, пише \"\".\n\r\nИ в неделя, и в понеделник максималните температури ще са между 22 и 27 градуса. Това е с 8 градуса повече от средните температури за края на октомври, съобщи шефът на синоптичната фирма TV-MET Петър Янков. Тези температури били близо до историческите рекорди за последните дни на октомври.\n\n\n\n\r\n“Смяната на времето нарушава биологичния часовник на човека. Необходими са между една и две седмици за адаптация на организма”, обясни пък д-р Бисер Георгиев, специалист по обща медицина в 11-и ДКЦ в София.\n                    \n                    \n                \r\nНай-тежко понасят промяната децата и възрастните хора с хронични сърдечни болести. Нарушава се сънят, а това може да доведе до стрес, умора и депресия.\n\r\nИма повишен риск за отключване на психични заболявания, каза още д-р Георгиев.\n\r\nСпоред него, за да преодолеем по-лесно неприятните последици от смяната на стрелките, е добре по възможност да отложим ангажиментите поне първите 1-2 дни, да си осигурим повече време за почивка, като е подходящо да ставаме по новото часово време и да лягаме по старото. \n\r\nКато цяло е добре да увеличим с час съня си. По-лесно ще преодолеем прехода с витамин C.\n\r\nСтраната ни да приеме зимното часово време за постоянно, искат 48% от българите, а лятното предпочитат 32%. Това показват данни от национално представително проучване на “Екзакта Рисърч Груп”, проведено от 28 септември до 5 октомври с 1000 пълнолетни българи в 92 населени места.", "date": "2018.10.25", "title": "Минаваме на зимното време. Температурите – летни!"}
{"url": "https://www.dnes.bg/notifikacii/2018/10/25/podozritelna-pratka-i-do-bivshiia-viceprezident-djo-baidyn.391543", "text": "Федералните разследващи се опитват да проследят подозрителна пратка, адресирана до бившия вицепрезидент на САЩ Джо Байдън, предаде Ройтерс, цитирана от БТА.\n\r\nПакетът, първоначално изпратен на стария адрес на бившия вицепрезидент в щата Делауер, впоследствие е бил върнат на подателя. Тогава това не предизвикало подозрения, но сега властите се заинтересували от пратката, понеже виждат възможно сходство със случаите на изпратени пакети със самоделни взривни устройства до влиятелни демократи.\n\r\nПо данни на ФБР досега са открити пакети, адресирани до финансиста Джордж Сорос, бившия президент Барак Обама, бившия държавен секретар Хилари Клинтън, бившия директор на ЦРУ Джон Бренан, бившия министър на правосъдието Ерик Холдър. \n                \n                \r\nПакетът, доставен в редакцията на Си Ен Ен в сградата на Тайм Уорнър в Манхатън, е бил адресиран до Бренан, който често се явява като коментатор по телевизията. Всички пратки са доставени между 22 и 24 октомври.\n\r\nПредставител на правоохранителните органи заяви, че взривните устройства в пратките били натъпкани прах и парчета стъкло. Те били направени от тръба от ПВЦ, дълга около 15 см, облепена с черно тиксо. Всяко устройство имало малка батерия, подобна на тези за часовници.\n\r\nВ туит вчера вечерта ФБР потвърди, че в поща в Лос Анджелис са прехванати още два подозрителни пакета, адресирани до члена на Камарата на представителите Максин Уотърс, които са подобни на вид на другите пет.", "date": "2018.10.25", "title": "Подозрителна пратка и до бившия вицепрезидент Джо Байдън"}
{"url": "https://www.dnes.bg/index/2018/10/25/receptata-dnes-zadusheno-svinsko-s-patladjani-za-dimitrovden.391441", "text": "На 26 октомври почитаме паметта на св. великомъченик Димитър Солунски Чудотворец.\r\n \r\nПо традиция трапезата е обилна, приготвят се пити, десерти с тиква, ябълки, ястия с месо (според обичая е хубаво то да е овнешко).\r\n \r\nЕто една прекрасна рецепта за задушено свинско с патладжани и моркови за празника:\r\n \r\n:\r\n \r\n300 г свинско филе\r\n300 г патладжани\r\n200 мл готварска сметана\r\n1 чаша червено вино\r\n1 щипка сол\r\n1 щипка черен пипер\r\n1 морков\r\n1 глава лук\r\n50 мл олио\r\n \r\n:\r\n \r\nНарежете зеленчуците и месото на едри парчета. Загрейте мазнината в дълбок тиган или тенджера с капак. Запържете месото, докато промени цвета си. След това добавете и зеленчуците. Разбърквайте за около 5-6 минути, докато се задушат. Овкусете с подправките. Залейте с виното и похлупете с капака, намалете котлона на тих огън. След около 20 минути добавете и сметаната. Когато се сгъсти, свалете от котлона.\r\n \r\n\r\n ", "date": "2018.10.25", "title": "Рецептата Dnes: Задушено свинско с патладжани за Димитровден "}
{"url": "https://www.dnes.bg/sofia/2018/10/25/obshtinata-s-plan-kameri-v-dvora-na-vsiako-uchilishte.391546", "text": "Камери за външно наблюдение да има в двора на всяко училище. Това предвиждат плановете на Столичната община, съобщиха от \"Московска\" 33. \r\nЗа целта се предвижда да бъде разширен центърът за видеонаблюдение, Общинските учебни заведения са под строг видеоконтрол, пише \"Монитор\".\r\nОперативният дежурен център следи 139 детски градини и 106 училища. Без външно наблюдение в момента обаче са 66.\r\n\"Камери има и в други обществени зони като паркове и площади и други. Има детски градини и училища със собствено видеонаблюдение, което не се наблюдава в оперативния дежурен център и видеонаблюдение, което е извън посочения брой. Наблюдението се извършва на място в самия обект\", уточниха от Столичната община.\r\n                    \n                    \n                В началото на годината се заговори за поставяне на вътрешно наблюдение и в детските градини. \r\nОт \"Московска\" 33 обаче обявиха, че това ще случи само след съгласието на педагогическия състав и родителите. Това бе и причината да тръгнат анкета из забавачките, които показаха, че масово не се възприема идеята за вътрешното наблюдение.\r\nСистемата за наблюдение в София заработи през 2006 г. Две години по-късно под надзор са били 40-50 обекта, в момента се наблюдават 353 места.\r\nЦентърът в Столичната община има контролна точка за Националния спешен номер 112, което помага да се създаде бърза координация между екипите за спешна помощ. \r\nВидеоцентърът разполага с над 3500 камери, които следят обществения ред в града. 2600 дебнат за крадци, вандали и всякакви нарушения на обществения ред. 230 следят трафика и нередностите по пътя. \r\nВ метрото пък ни наблюдават 630 камери.", "date": "2018.10.25", "title": "Общината с план: Камери в двора на всяко училище!"}
{"url": "https://www.dnes.bg/stranata/2018/10/25/pyrvi-sniag-iz-planinite-ne-trygvaite-bez-zimni-gumi.391548", "text": "Първият сняг падна на прохода Шипка. Цяла нощ няколко машини на пътноподдържаща фирма почистваха прохода.\r\nЗаради ниските температури и бурният вятър, на места се образуваха заледявания.\r\nДвижението в прохода се осъществява без ограничения, съобщиха от АПИ.\n\r\nСняг преваля и във Витоша и Рила, показват уебкамери от курорти в планините.\r\nСнежната покривка е обаче около сантиметър и ще се разтопи още утре от идващото затопляне.\r\nОт АПИ предупреждават шофьорите да не тръгват към високопланинските проходи без автомобилите им да са оборудвани със зимни гуми и да са подготвени за зимни условия. \r\nДнес остават предупрежденията за силен вятър в 14 области у нас: Видин, Монтана, Враца, Плевен, Велико Търново, Габрово, Ловеч, София-област, Пловдив, Стара Загора, Сливен, Кюстендил, Благоевград, Пазарджик.", "date": "2018.10.25", "title": "Първи сняг из планините: Не тръгвайте без зимни гуми!"}
{"url": "https://www.dnes.bg/eu/2018/10/25/v-chast-ot-germaniia-ima-smyrtno-nakazanie-mahat-li-go.391547", "text": "Избирателите в Хесен ще отговорят в неделя на въпроса дали искат тяхната провинция - последната, в която има смъртно наказание - да го премахне, предаде Ройтерс.\n\r\nУспоредно с изборите за регионален парламент в провинцията ще има референдум дали да бъдат подкрепени редица промени в регионалната конституция и политиците се надяват с това най-сетне да се сложи край на датираща от десетилетия аномалия.\n\r\nКакто и останалите страни в Европейския съюз, Германия забрани смъртното наказание и това е вписано в националната й конституция от 1949 г. Но конституциите на някои провинции, като Хесен, датират отпреди федералната. Всички провинции освен Хесен - една от най-богатите и най-населените, вече са въвели местна забрана.\n                    \n                    \n                \r\nКонституцията на провинцията не е била осъвременявана досега отчасти, тъй като не е било необходимо - федералната конституция взема връх над регионалните, каза Юрген Банцер - християндемократ, членуващ в комитета на църквите, профсъюзите и общностните организации, който е изготвил поправките.\n\r\nИма обаче и друга причина: Хесен е единствената провинция, където народът се произнася по промените в конституцията, пише БТА.\n\r\nИмаше опасния, че ако някое ужасяващо престъпление бъде извършено точно когато Хесен гласува дали да премахне смъртното наказание, вотът може се обърне в погрешна посока, обясни Банцер.\n\r\nПремахването на смъртното наказание е една от 15-те поправки, които ще се гласуват в неделя. Част от останалите са свързани с правата на децата, равенството на половете, европейското единство и устойчивата околна среда.\r\n ", "date": "2018.10.25", "title": "В част от Германия има смъртно наказание. Махат ли го?"}
{"url": "https://www.dnes.bg/teatar/2018/10/25/goran-stefanovski-s-doktor-honoris-kauza-v-natfiz.391542", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Македонският драматург и писател от европейска величина Горан Стефановски беше удостоен с почетното звание \"Доктор хонорис кауза\" в Националната академия за театрално и филмово изкуство днес.\n\r\nСлед това той изнесе и майсторски клас пред студентите, предаде. Стефановски, който е брат на музиканта Влатко Стефановски, е автор на повече от 30 пиеси, поставяни по световните сцени. \"Черна дупка\" ще се играе до края на сезона в театъра на НАТФИЗ.\n\r\n\"Диво месо\", \"Двойно дъно\", \"Татуирани уши\" и \"Черна дупка\" - това са само част от пиесите на македонския драматург Горан Стефановски, поставяни на театрални сцени по цял свят.\n                    \n                    \n                \r\nСтефановски, който твори в Македония, е 20-ата знаменитост, която получава от НАТФИЗ отличието \"Доктор хонорис кауза\" - след Никита Михалков, Дейвид Линч, Едуард Олби, Клаудия Кардинале.\n\r\nСтефановски разказа много истории от своя живот, както и за първото си посещение на театрална постановка. В края ѝ, по сценарий, застрелват майка му, която е актриса.\n\r\nСлед церемонията драматургът изнесе майсторски клас за студентите в Академията. А преди да им разкаже за тънкостите на писането за театър, ги предупреди да не бъдат твърде самонадеяни.\r\n ", "date": "2018.10.25", "title": "Горан Стефановски с \"Доктор хонорис кауза\" в НАТФИЗ"}
{"url": "https://www.dnes.bg/notifikacii/2018/10/25/v-imeto-na-boksa-edinakyt-hiui-fiuri-negramoten-bez-gadje.391550", "text": "Британският боксьор Хюи Фюри ще се изправи срещу Кубрат Пулев на 27 октомври в зала „Арена Армеец“ в София. Победителят ще получи правото да бъде претендент за титлата на IBF, която е притежание на Антъни Джошуа.\r\nМного специалисти смятат, че след двубоя с Владимир Кличко, това ще бъде най-трудната битка за Кобрата. И вероятно са прави, пише .\r\n\n\r\nРоден на 18 септември 1994 година в Стокпорт, Англия. Част от фамилията на така наречените „Ирландски пътешественици“. Това е етническа група от пътуващи хора, които си имат свои собствени традиции, които спазват от миналото до днес. Все още не е доказано изцяло какъв е произходът на тези пътешественици, но учени смятат, че са преплетени ромски и индийски корени. Част от фамилията е и Тайсън Фюри, който е братовчед на Хюи. Двамата са определяни в миналото за Новите Кличко.\n                \n                \r\nХюи логично се захваща с бокса, тъй като баща му Питър е треньор. И до ден-днешен продължава да е такъв на своя син.\n\r\nПървите тренировки на съперника на Пулев са на 5-годишна възраст. На 11 години изиграва първия си мач, а след него има 44 двубоя преди да влезе при професионалистите. В аматьорския бокс жъне много успехи, печели титла след титла. През 2012 година става световен шампион за младежи. На 18 години става професионалист.\n\r\nДевизът на Фюри е: \"За да се биеш като шампион, трябва да тренираш като такъв!\"\r\nЗагърбва още от малък училището и се концентрира единствено върху бокса. Разказва, че дори не е имал гаджета.\r\n\"Винаги съм казвал, че ще бъда световен шампион. Исках да дам сърцето си и душата си, за да стигна до върха в бокса. Жертвах всичко. Нямах тийнейджърски живот, не пия, нямам приятели. Обучавах се от дете като професионалист. Никое дете не е правило това, което правех аз. Обикалях самостоятелно различни зали, различни хора. Никога не съм имал приятелка. Баща ми винаги ми повтаряше, че боксът и жените не вървят ръка за ръка. Той е мъдър човек и винаги съм го слушал... \r\nИмаше ярост в мен. Ярост за бокс. А това не беше съпроводено с желание за учене. На 11 години спрях да посещавам училище. Помислих си: \"Какъв е смисълът от това, когато вече знам какво искам!\". Знаех, че искам просто да се боксирам.\r\nВеднъж бях казал, че се чувствам като неграмотен манекен. Не можех да чета и да пиша. Сега вече мога, но това не го научих в училище. Извън училище се случи. Четях телефонни указатели и съобщения. Успях, но искам един ден да завърша колеж. Жертвах всичко, за да стана световен шампион. И баща ми ме подкрепи в това\", разказва Хюи.\n\r\n", "date": "2018.10.25", "title": "В името на бокса! Единакът Хюи Фюри – неграмотен, без гадже..."}
{"url": "https://www.dnes.bg/politika/2018/10/25/rumyncite-stanaha-po-bogati-ot-sysedite-si-no-kak-uspiaha.391549", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗа първи път в историята, Румъния е по-богата от съседите си. Това показва доклад за световното богатство на швейцарската банка Credit Suisse.\r\nOбщoтo богатство нa Румъния през 2018 година възлиза на 317 млpд. дoлapa, което значи, че благосъстоянието на възрастен в Румъния се оценява на малко над 42 хиляди долара.\r\nЗа сравнение – в Унгария тази цифра е с хиляда долара по-малко. Богатството на един българин на база брутен вътрешен продукт се равнява на 30 хиляди долара, а при сърбите числото е 19 хиляди.\r\nСпоред журналиста Владимир Береану румънците в момента са много щастливи, че са минали унгарците по богатство.\r\n                    \n                    \n                \"Румънците тръгнаха от по-ниска база от нашата. Този растеж се дължи на чуждестранни инвестиции, защото успяха да се преборят с корупцията. Накараха държавните служители да не взимат пари под масата. В момента има страхотна борба на социалдемократите срещу правосъдната система, за да се разреши корупцията\", коментира още журналистът в \"България сутрин\".\r\nИкономистът Юлиан Войнов твърди, че Румъния се развива с много бързи темпове и е нормално това да се отрази върху богатството на хората.\r\n\"Целият този растеж се дължи на фискални държавни стимули - намаляване на ДДС, намаляване на данъка върху доходите на физически лица, намалено бе и социалното облагане, в същото време бяха увеличени държавните заплати. Румънското правителство подкрепи закупуването на първо жилище с допълнително кредитиране. Има сериозни причини да мислим, че стабилността в Румъния е устойчива\", допълни икономистът пред .", "date": "2018.10.25", "title": "Румънците станаха по-богати от съседите си... Но как успяха!? "}
{"url": "https://www.dnes.bg/obshtestvo/2018/10/25/simeonov-postavi-koaliciiata-v-otchaianie-kakvo-sledva.391553", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        След изказването на Валери Симеонов по адрес на майките \"кресливи жени с уж болни деца\", и след като заяви, че не иска да се извинява – той все пак поднесе извинения. Уви, те не бяха приети, а дори допълнително нагорещиха страстите, тъй като бяха сметнати за неискрени и изпросени.\r\nМайките на деца с увреждания продължават четвърти ден да настояват за оставката му с призива: \"Не ставаш за този пост!\"\r\nСпоред политическия психолог проф. Антоанета Христова управляващите все още не са излезли от твърде сложната ситуация, в която ги постави Валери Симеонов.\n\n\n\r\n                    \n                    \n                \"За първи път видях Каракачанов в толкова отчаяна ситуация. Тази малка коалиция е създадена уж от патриоти, които са с коренно различни политически краски – проруски, пробалкански, проевропейски. Симеонов стана от обществена гледна точка воденичен камък. Следващите 2 седмици предстои гласуването на законите за майките. Ако те решат, че това им стига – може и да се успокоят. В много голяма степен оставката на Валери Симеонов зависи от майките\", подчерта тя в \"България сутрин\".\r\nПред  политологът Антоний Тодоров отбеляза, че коалицията на \"Обединени патриоти\" е крехка още от самото си създаване.\r\n\"Сякаш сме забравили острите нападки между Симеонов и Сидеров още в началото на коалицията. Гледайки умението на Борисов да предизвиква предсрочни избори – не изключвам тази възможност. Но трети предсрочни избори за ГЕРБ биха били рисковани. Ако коалицията се крепи на Симеонов, то нека да стане премиер. Ако не – то нека намерят политическо решение за исканията за оставката му\", категоричен бе анализаторът.\r\nТодоров добави, че Валери Симеонов не за първи път обижда дадена група хора.\r\n\"Има правила на публичното общуване. Той няколко пъти прекрачи границата. И какво като подаде оставка като вицепремиер и друг от неговата партия заеме мястото му? \"Патриотите\" нямат никакви идеологически различия, освен източника на парите им\", заключи той.", "date": "2018.10.25", "title": "Симеонов постави коалицията в отчаяние. Какво следва?"}
{"url": "https://www.dnes.bg/balkani/2018/10/25/sitoniia-v-plamyci-gorskiiat-pojar-e-nekontroliruem.391570", "text": " \r\nНеконтролируем горски пожар избухна на Ситония - средния ръкав на Халкидическия полуостров в Гърция тази сутрин. Огънят е пламнал близо до Платаница, изпепелявайки покрита с борова гора площ. Потушаването на стихията е затруднено от силните ветрове.\n\r\nНа място вече има 35 пожарникари с 16 превозни средства, както и доброволци, които непрекъснато се увеличават. Към района летят четири хеликоптера, които ще се включат в борбата с огнената стихия, пише „Труд“.\n\r\nПровинциалният път за Ситония е затворен от кръстовището на Вурвуру до кръстовището на Сикия. Огънят наближава и първите къщи на курортното селище Сарти. В района е прекъснато електрозахранването, не работят и мобилните телефони.\n                    \n                    \n                \r\nЖелателно е българските туристи и българи живеещи в района да се изтеглят навреме, като при нужда да се свържат с българското консулство в Солун.", "date": "2018.10.25", "title": "Ситония в пламъци, горският пожар е неконтролируем"}
{"url": "https://www.dnes.bg/crime/2018/10/25/kradci-sviha-13-bona-ot-apartament-v-dobrich.391572", "text": "Крадци отмъкнаха 13 000 лева от апартамент в Добрич, съобщават от Областната дирекция на полицията.\r\nНа 24 октомври, около 18:30 часа, е получено съобщение за извършена кражба от апартамент, находящ се на ул. \"Ангел Кънчев\" в областния град.\r\nУстановено е, че чрез използване на техническо средство, неизвестен извършител е проникнал в имота. По данни на тъжителя е извършена кражба на сумата от 13 000 лева. \r\nПо случая е образувано досъдебно производство.", "date": "2018.10.25", "title": "Крадци свиха 13 бона от апартамент в Добрич"}
{"url": "https://www.dnes.bg/usa/2018/10/25/trymp-zvyni-na-priiatel-rusnaci-i-kitaici-slushat-i-nauchavat.391569", "text": "Когато Доналд Тръмп се обади по телефона на приятели, китайци и руснаци слушат и научават, пише \"Ню Йорк таймс\", като се позовава на американски разузнавателни доклади. Вестникът посочва, че съветници на президента на САЩ нееднократно са го предупреждавали, че неговите мобилни телефони не са сигурни, а освен това са му казвали, че руски шпиони редовно го подслушват. \n\r\nОбаче бъбривият президент, на когото през последните дни се налагаше по-често да използва подсигурените телефонни линии на Белия дом, все още не желае да се раздели със своите устройства iPhone. Служители в Белия дом изразяват надежда, че президентът поне се въздържа от обсъждането на класифицирана информация, когато ги използва.\n                    \n                    \n                \r\nСпоред източници от разузнавателните служби на САЩ, цитирани от \"Ню Йорк таймс\", било установено, че Пекин се стреми да използва чутото от разговорите на Тръмп - как разсъждава, с какви аргументи може да му се повлияе и кого е склонен да послуша, за да бъде предотвратена ескалацията на търговската война със САЩ. \n\r\nОсвен това китайците съставят списък на хората, с които Тръмп често говори, с надеждата, че ще ги използва, за да повлияят на президента. Сред тези лица са Стивън Шуорцман, президент на \"Блакстоун груп\", който финансира магистърска програма в университета \"Цинхуа\" в Пекин, и Стив Уин, бивш хазартен бос от Лас Вегас, който притежава луксозни имоти в Макао.\n\r\nРусия едва ли се стреми към подобни на китайските опити за оказване на влияние върху поведението на президента Тръмп вероятно заради симпатията на Тръмп към руския президент Владимир Путин, казва пред нюйоркското издание бивш служител в разузнаването. Китайците и руснаците \"биха търсили всяка дреболия - с каква лекота той говори за нещо, какви аргументи използва\", казва Джон Софър, ветеран от ЦРУ с 28-годишен стаж, служил през 90-те години в Москва, а после шеф на руска програма на агенцията.\n\r\nДоналд Тръмп разполага с два официални \"айфон\"-а, подсигурени от експерти от Националната агенция за сигурност, и един трети личен, който не се различава от милионите такива устройства по света. Тръмп държи на личния си телефон, казват от Белия дом, защото в него за разлика от другите два може да запаметява номерата на своите познати. От корпорацията \"Епъл\" отказаха коментар за президентските \"айфон\"-и, но по принцип те не са напълно обезопасени и са уязвими на хакерски атаки, заключава \"Ню Йорк таймс\".\r\n\"Уошингтън екзаминър\" се опитва да даде отговор на въпроса защо \"бомбаджията\", изпратил пакети с взривни устройства до бившия президент Барак Обама, семейство Клинтън, офис на Си Ен Ен и другаде вероятно скоро ще бъде заловен. Според седмичното издание профилът на подобни инциденти предполага един-единствен извършител.\n\r\nВ анализа са изложени няколко аргумента за евентуалното бързо разкриване на човека, разпратил опасни пакети до видни демократи и изтъкнати противници на президента Доналд Тръмп, сред които Джордж Сорос.\n\r\nПърво, нито едно от устройствата не е избухнало, което ще даде на \"Сикрет сървис\" и ФБР ценен материал за разследване - произход, изработка, компоненти, тип експлозиви и системи за детониране. Така следователите ще стеснят представата си за уменията и подготовката, необходими за изработката. Вероятно извършителят е целял именно това - бомбите да бъдат открити, преди да избухнат, което също е улика.\n\r\nОсвен това броят на разпратените бомби и очевидната им ефективност сочат заподозрян, който притежава военно или аналогично обучение за безопасна работа с експлозиви. А ФБР има ефективна процедура за проследяването на лица, които се опитват да придобият експлозиви, която процедура, според \"Уошингтън екзаминър\" е предотвратила \"голям брой\" бомбени нападения от последователи на джихадистката групировка \"Ислямска държава\".\n\r\nТова, че пакетите са адресирани до демократи и противници на Тръмп, също са улика, макар че в случая може да става дума за съвпадение, пише списанието. То изразява увереност, че \"Сикрет сървис\" ще проведе разследването агресивно и ефективно и заподозреният (или заподозрените) ще бъдат разкрити.\r\n ", "date": "2018.10.25", "title": "Тръмп звъни на приятел! Руснаци и китайци слушат и... научават "}
{"url": "https://www.dnes.bg/stranata/2018/10/25/nad-40-sela-bez-tok-zaradi-buriata-v-kyrdjali.391584", "text": "Бурен вятър с пориви от 100 километра в час остави без ток над 40 села в област Кърджали, съобщава БНР.\r\nВ полунощ стихията се разразила най-страшно. Тя продължила близо 2 часа.\r\nНай-засегнати са общините Ардино, Крумовград и Черноочене, става ясно от справка на електроразпределителното дружество EVN.\r\nПовредите се очаква да бъдат отстранени до края на деня от аварийните екипи на дружеството. Засега няма данни за нанесени щети и пострадали хора от бурния вятър.", "date": "2018.10.25", "title": "Над 40 села без ток заради бурята в Кърджали "}
{"url": "https://www.dnes.bg/politika/2018/10/25/proektobiudjet-2019-nov-biudjet-syshtite-problemi.391575", "text": "Проектобюджетът на Министерството на финансите за 2019 г. е бюджет на наложеното статукво. В него няма поети рискове, няма планирани действия за намаляване на социалното неравенство, както и няма никакъв опит за решаване на икономическите проблеми на страната. Това каза , , в ефира на .\r\nМинасян посочи, че заложените суми за увеличение в образователния сектор, здравеопазването, социалната сфера, както и тези за модернизацията на въоръжението са „впечатляващи“, но все пак водещо според него остава сравнението ни с останалите страни членки на Европейския съюз (ЕС).\r\n                    \n                    \n                \r\nСпоред госта от съществено значение е изтичането на български капитал в чужбина. Той посочи, че само за първите 8 месеца на 2018 г. българският капитал извън страната е 3,1 млрд. долара – колкото за цялата минала година. Минасян коментира, че капиталите са изнесени във вид на преки инвестиции – предимно чрез участие в закупуването на акции на европейските капиталови пазари.\r\n\r\nМинасян смята, че решението на проблема може да бъде намерено чрез мерки на Министерството на финансите. Според него те могат да се състоят в имитиране на външен дълг, който да бъде използван за публични дългосрочни инвестиции. Така свободните капитали у нас ще бъдат привлечени, смята гостът.\r\nИкономистът коментира и равнището лихвените проценти в страната, като посочи, че тези по краткосрочните заеми превишават дългосрочните, а дистанцията между тях не спира да расте.\r\n\r\nДруг проблем е и образованието според Минасян. Той смята, че то подготвя много хора, на които просто дава дипломи, но недостатъчно такива, които да разбират и анализират ситуацията. \r\n", "date": "2018.10.25", "title": "Проектобюджет 2019: Нов бюджет, същите проблеми!"}
{"url": "https://www.dnes.bg/sofia/2018/10/25/dermatolozi-ot-vma-preglejdat-bezplatno-za-psoriazis.391585", "text": "Във връзка със Световния ден за борба с псориазиса - 29 октомври, медицински специалисти от Военномедицинска академия организират безплатни профилактични прегледи, съобщават от ВМА.\r\nКонсултациите ще се проведат от 29 до 31 октомври 2018 година, от 10:00 до 13:00 часа, в кабинет 218, намиращ се на етаж втория в поликлиниката на ВМА.\r\nЗа целта е необходимо предварително записване на телефони 02/92 26 181 - от 9.00-18.00 ч. и 02/92 25 002 - от 9.00-14.00 ч.\r\nВ рамките на кампанията пациентите ще имат възможност да се запознаят с всички съвременни методи за лечение на заболяването, прилагани в клиниката, която е национален център за борба с псориазиса.\r\nПричините за появата на заболяването са различни, като основополагащ е начинът на живот. Най-често псориазисът се развива вследствие на емоционален стрес, но понякога  и след употребата на някои медикаменти.\r\n                    \n                    \n                Дерматолозите подчертават, че заболяването протича индивидуално, обикновено има епизоди на обостряне. Трябва да се знае, че освен кожата, псориазисът може да засегне ставите и вътрешните органи. Затова и препоръката им е да не се прибягва да самолечение, а да се потърси специализирана медицинска помощ.\r\n ", "date": "2018.10.25", "title": "Дерматолози от ВМА преглеждат безплатно за псориазис"}
{"url": "https://www.dnes.bg/snimka-na-denia/2018/10/25/mnogo-slynce-shte-ni-radva-utre-gradusite-nagore.391577", "text": " утре ще е предимно слънчево. До сутринта на отделни места в котловините видимостта ще е намалена. Ще духа умерен северозападен вятър, който до вечерта ще отслабне и ще се ориентира от югозапад.\r\nМинималните температури ще са предимно между 4 и 9 градуса, дневните ще се повишат чувствително и ще са между 17 и 22 градуса, според прогнозата на НИМХ-БАН.\r\nНад Черноморието ще бъде предимно слънчево. Преди обяд ще духа умерен вятър от запад, който след обяд ще се ориентира от югозапад и малко ще отслабне. Максималните температури ще са 16-18 градуса, колкото на морската вода. Вълнението на морето ще е 2 бала.\r\n                \n                Над планините ще е предимно слънчево. Ще духа силен, преди обяд временно бурен северозападен вятър. Бързо ще се затопли и максималната температура на височина 1200 метра ще е около 12, на 2000 метра - около 6 градуса.\r\nАтмосферното налягане е близко до средното за месеца и ще остане без съществена промяна.\r\nПрез почивните дни вятърът ще остане югозападен, слаб до умерен. Затоплянето ще продължи и дневните температури ще надхвърлят 20 градуса, на места в припланинските райони и в Източна България в неделя ще достигат 26-27 градуса. Минималните също ще се повишат.\r\nВ събота ще е слънчево с разкъсана висока, а в неделя над Западна България ще има и средна облачност. На отделни места в югоизточните райони и по Черноморието преди обяд ще бъде с ниска облачност или мъгла.\r\n ", "date": "2018.10.25", "title": "Много слънце ще ни радва утре, градусите – нагоре "}
{"url": "https://www.dnes.bg/teatar/2018/10/25/u-licata-s-galin-stoev-neporasnali-povtariame-greshki.391452", "text": "Въпреки че от началото на годината Галин Стоев оглави Националния театър на Тулуза, режисьорът  все пак успя да се прибере за малко в България, за да представи филма си \"Безкрайната  градина\" на фестивала Синелибри. Сюжетът, по пиесата на Яна Борисова, ни повежда из емоционалните лутания на двама братя, които са твърде различни един от друг и предпочитат да преживеят чувствата си безмълвно, тихо.\r\n\r\n\"Реших, че пиесата е достатъчно интересна история за разказване през образ и картина и също така страдах от лекомислието, че след като познавам творбата и съм я работил на сцената, ще ми е много по-лесно\", споделя Галин Стоев пред Dnes.bg. Отнема му две години, за да я адаптира и представи текста, който в театралния си вариант е само диалог. На големия екран това е разказ през образи.\r\n                    \n                    \n                \"Другото, което ме окуражи бе, че около мен имаше хора, които много активно ме подкрепиха. Твърдяха, че може да излезе филм от тази история. Полу- на шега казвам, че изборът е от лекомислие.  Другото, което ме интересуваше бе да представя една чувствена обмяна между героите, която историята позволява. Не знаех как това може да се разкаже във филм, а обикновено се хвърлям именно в неща, които не знам как се правят. Аз съм дълбоко непрофесионален човек. Но ако знаех как се прави, нямаше да се захвана с това, защото нямаше да ми е интересно\".\r\n\r\n\"Пак полу -на шега бих казал, че толкова се страхувах да не вляза в клишето на поредния театрален режисьор, решил да прави кино, че се опитвах да се отблъсна от този опит и да направя нещо различно от театъра. По тази причина реших и да не го снимам с актьорите, с които работих на сцената. Опитах се да го направя по най-трудния за себе си начин и да видя какво би излязло от това.  До последно не знаех какво ще се получи и до колко филмът би съхранил не толкова историята, колкото чувството – онова меко и интимно, което представлението успяваше да комуникира с абсолютно други средства. Не знам до колко ми е помогнал или попречил опитът в театъра, но се опитвах да го забравя. Използвах наготово, най-вече работата ми с актьорите., за които бе по-трудно отколкото в театралното представление, защото им бях махнал текста\".\r\n\r\nИнтуитивно ги избирах. Гледайки ги. Това е трудното и неприятно в тяхната професия и в киното специално, че като актьор си мислиш, че трябва да направиш това или онова за да се харесаш, за да бъдеш избран, а то не е така. Всичко е далеч извън твоя избор. Това е вид алхимия. Гледах ги и си мислих – би ли ми било интересно да ги гледам в рамките на час и половина.\r\n\r\n\"Много подробно обяснявах какво се случва с тях на емоционално ниво. Друг път  ги вкарвах в някаква ситуация, която да провокира  по-сложна емоция. Филмът всъщност разказва едни доста сложни чувства, за които нямаме точни названия. Вкарвах ги в подобен тип ситуации, без да знам със сигурност какво би произвело в тях. Те реагираха: понякога интересно, понякога по-малко и тогава се намесвах. Опитвах се да правя така, че те да се чувстват свободни.“ В \"Безкрайната градина\" режисьорът прави своето обяснение в любов към София, но нейната романтична страна често е и зарината с боклук.  „София е пълна с боклук. А ако говорим за това, което днес видях, като строителни работи, тя прилича на Чернобил. Правят се някакви промени, но не съм забелязал някой да ги е обсъждал с жителите на града или данъкоплатеца предварително. Това намирам за много притеснително.“, отбелязва Галин Стоев.\r\nРежисьорът решава да ситуира историята в столицата, но вмъква и асоциация със знаково събитие от родния му град Варна – самозапалването на Пламен Горанов пред Общината.\r\n\"Българинът има изключително къса памет и огромен талант да изтрива някаква опитност, за която не му отърва и да я асимилира. Нямаме рефлекса да анализираме случилото се с нас, което ни вкарва в кръг на повтаряне на едни и същи грешки. Мисля, че сме в някаква степен непораснали и това повтаряне на грешки ще продължи, докато не вземем и не пораснем наистина като индивиди и гражданско общество, политически осъзнато.\r\nВъв филма не се говори за политика, но държах да има един далечен фон, който да разказва именно тази невъзможност на битието и на бита, която всички тук посрещат и приемат, и са длъжни да се справят с нея по един или друг начин. Щеше ми се на този абсолютно безнадежден фон да се разкаже една много поетична история, в която едни хора седят около някакво макетче и преподреждат пейчици. И да изглежда, че ако въобще нещо може да промени света, то то ще е в тези безсмислени жестове на подреждане на пейки. Това е много парадоксално. Утопично, може би не е и вярно. Но дори възможността да допуснеш такъв изход или такъв тип нежност във взаимоотношенията може би увеличава процента на надежда глобално.\"\r\n\r\n\"Показах го на няколко души там. Те виждат нещата по различен начин. Една от забележките, които много ми хареса, бе казана от човек, който не се занимава с кино. Тя  е свързана с втория кадър на филма. А той е: героят върви с гръб в болница, за да погледне кой е в стаята и една врата се отваря. Излиза  момиче, поглежда  го, той не я  - не. Разминават се без нищо да се случи.  И този познат каза : \"Този кадър разказа целия филм!“. Наистина не бях мислил в такива детайли, но фактът, че някой е успял да ги забележи и да  ги разкодира,  те поставя в друг контекст. Резюмира по нов начин това, което правиш ти. Тоест теб те гледат,  разчитат и искат да прочетат това, което им пращаш като сигнали. Това предполага общество, което може да води диалози. Не съм сигурен, че ние тук  може да диалогизираме все още.\"\r\n\r\n\"Самият начин на структуриране и организиране на театралния процес е много различен от този тук. Свързан е с това какво става с културата  в страната . Тоест по какъв начин се смята културата за механизъм, който има силата да предизвика обществени  и социални промени в живота на една държава.  Освен всички инициативи, които приемаме по изграждане на репертоар, там няма трупа. Работи се на принципа на компании, които правят проекти. Театърът решава да следва определени артисти и екипи и по този начин артикулира определена културна политика. Развиваме голяма дейност със зрителите, с пластовете от обществото, които не ходят на театър и смятат, че е много елитарно, чак скучно. Тоест имаме активна работа, да заразяваме нова публика, да я развиваме, да можем да направим сезон, който да носи качество с най-различни артисти. Моята амбиция е да се говорят различни езици от сцената на театъра в Тулуза и  да се работи за  отваряне на съзнанието на самия зрител. Във Франция както и на много други места, се наблюдава  залитане на огромна част от хора към крайно десните политически сили, които залагат на затварянето, на конфронтацията с различния. Художествените и театрални практики са за това – да премахват тези граници и да покажат, че различията са там, за да бъдат празнувани от всички и да не бъдат ползвани за конфликтни ситуации. Генерално вдигане на съзнателност!\"", "date": "2018.10.25", "title": "У-лицата с Галин Стоев: Непораснали, повтаряме грешки!"}
{"url": "https://www.dnes.bg/politika/2018/10/25/simeonov-da-otgovaria-za-horata-s-uvrejdaniia-vic-skandal-provokaciia.391582", "text": "Вицепремиерът Валери Симеонов да оглави Националния съвет за интеграция на хората с увреждания? За БСП това звучи като виц, а за ДПС е скандално. \r\nОт ГЕРБ пък допуснаха, че може да се направят поправки между първо и второ четене в закона и Симеонов да не отговаря за хората с увреждания.\r\nВ закона, който ще гласуват утре депутатите, е записано, че ресорният вицепремиер ще оглави Националния съвет за интеграция на хората с увреждания, който в момента е Валери Симеонов. Досега тази функция е изпълнявал социалният министър. Проектът обаче бил обсъждан преди да избухне скандалът между Симеонов и майките на деца с увреждания, който той нарече \"кресливи жени\", а те пък поискаха оставката му като вицепремиер.\r\n                    \n                    \n                Според БСП идеята тази функция да бъде изпълнявана от ресорния вицепремиер не е лоша, проблемът бил в конкретния човек.\n\n\r\n\"Звучи като виц, но истината е, че законът е писан много преди да избухне скандалът с Валери Симеонов. На мен не ми изглежда лош самият закон. Проблемът е, че в този случай вицепремиерът е нелепо избран - лоша кандидатура на лошо място. Проблемът не е в закона, а в човека\", заключи Антон Кутев от левицата.\r\nСоцдепутатът настоя, че Симеонов не може да изпълнява и друга своя функция - да отговаря за съвета за интеграция на малцинствата. Според него и двата случаи са комични.\r\nОт ДПС пък ще настояват да се направят поправки между първо и второ четене, с които отново в закона да се запише, че социалният министър ще оглавява съвета за интеграция на хората с увреждания. Според Хасан Адемов възможността тази функция да се изпълнява от Валери Симеонов е скандална.\r\nСпоред Явор Нотев от \"Атака\", които също се обявиха за оставката на Симеонов, това предложение е провокация и за момента не е удачно.\r\nСветлана Ангелова от ГЕРБ пък допусна, че след консултациите между четенията може да се направят поправки в текстовете.\r\n\"В закона не се визира името Валери Симеонов, а тази функция да се изпълнява от ресорния вицепремиер. Ясно е, че има напрежение и след консултации този текст може да претърпи преработка\", каза тя.\r\nЙордан Апостолов от партията на Симеонов - НФСБ изтъкна, че този текст е записан много преди да избухне скандалът между протестиращите майки и Валери Симеонов.\r\n\"Винаги има обществен натиск, когато се върши нещо. Само човек, който не работи, не греши. Когато лежиш на леглото, само тогава не можеш да паднеш\", коментира той.", "date": "2018.10.25", "title": "Симеонов да отговаря за хората с увреждания? Виц, скандал, провокация..."}
{"url": "https://www.dnes.bg/zvezdi/2018/10/25/19-kotki-se-shiriat-v-doma-na-bela-torn.391596", "text": "Бела Торн отглежда 19 котки в имението си в Бевърли Хилс. От Los Angelis Times съобщават, че звездата е решила да не кастрира първата си котка, Лола, закщото смятала, че този акт е варварски. Така актрисата вече отглежда 4 поколения на Лола.\r\nБела признава, че винаги е била огромен любител на мъркащите животинки. \"Ако аз плача, те просто идват при мен, гушкат се в мен, защото знаят, че съм имала лош ден\", казва тя пред Us Weekly преди 2 години.\r\n \r\n\"Това ме кара да се чувствам доста по-добре, защото за секунди просто мисля за тях и какво искат те, а не за мен и това, което преживявам\", обясни 21-годишната певица и актриса.", "date": "2018.10.25", "title": "19 котки се ширят в дома на Бела Торн"}
{"url": "https://www.dnes.bg/akoshtete-vqrvaite/2018/10/25/iaponsko-kimono-no-s-k-vi-iajte-piite-ogito-cherpi.391587", "text": "Модната индустрия винаги е била сред най-креативните и селективни, затова роден пробив в нея е изключително признание за труда и уменията на човек в бизнеса.\r\nИ България е оставила своята следа с моделите Кремена Оташлийска, Белослава Хинова, която сложи Джиджи  Хадид в малкия си джоб, Джио Диев, който създаде обувки за знаменитости като Мадона и най-новото попълнение... Огито!\r\nНай-новата следа в индустрията идва от Седмица на модата в Токио и една визия, носеща в себе си традиционно кимоно и един \"крилат\" цитат, станал популярен от татуировка на ръцете на Огито, пише\r\n                    \n                    \n                \"К**ви, яжте, пийте, Огито черпи!\" се появи като надпис върху ръкавите на азиатска манекенка, а кадърът е публикуван в профил в Instagram, отличаващ най-добрите фотоси от значимото модно събитие.\r\nСамите автори на кадъра са отбелязали, че цялата фотосесия е по поръчка на американския Vogue, та изглежда има шанс Огито да пробие дори и при Ана Уинтур.\r\nНе е ясно кой е дизайнерът, който стои зад това хрумване, нито откъде е дошло \"вдъхновението\" от крилатия цитат.\r\nСамата татуировка краси ръцете и гърдите на небезизвестният бургазлия Огнян Иванов – Огито, който доби популярност покрай участията си в редица телевизионни формати и гордо показваше цитата – татуировка.\r\nКадърът вече доби огромна популярност с многобройни коментари на българи, но се появи и съмнение за автентичността и дори предположения, че е възможно кадърът да бъде колаж. ", "date": "2018.10.25", "title": "Японско кимоно, но с... К**ви, яжте, пийте, Огито черпи!"}
{"url": "https://www.dnes.bg/notifikacii/2018/10/25/pachki-pod-chemshir-silistrenka-gi-ostavi-na-komisar.391578", "text": "Мним комисар е измамил 72-годишна силистренка по телефона. Възрастната жена му оставила 12 470 лева под чемшир в Дунавския парк на Силистра.\r\nПо класическата схема отначало тя била изнудвана да даде пари за лечение на близък, а след това с нея се свързал \"комисар\", който поискал съдействие за залавяне на измамниците. Жената изтеглила спестяванията си и ги сложила на уговореното място, съобщиха от полицията.\r\nПо данни от Областната дирекция на МВР в Силистра само за 48 часа телефонни измамници са успели да вземат от двама доверчиви силистренци повече от 20 хиляди лева.\r\nЖена на 58 години от Севлиево също е била измамена вчера по тази схема. Севлиевката дала на непознати 2 хиляди лева и златни пръстени.\r\n\"Полицай\" излъгал и 84-годишна жена от Петрич, която предала около 2800 лева.\r\n ", "date": "2018.10.25", "title": "Пачки под чемшир: Силистренка ги остави на \"комисар\""}
{"url": "https://www.dnes.bg/kino/2018/10/25/prochivorechiviiat-silvio-berluskoni-istoriiata-mu-v-te.391617", "text": "Противоречивата и скандална личност на бившия италиански премиер Силвио Берлускони е в центъра на филма \"Те\" на италианския киномайстор Паоло Сорентино.\n\r\nРежисьорът (който последно демонстрира таланта си с нашумелия сериал \"Младият папа\") споделя, че се интересува по-скоро от човека, който стои зад политиката, от неговите мисли и страхове и особено от страха от смъртта и старостта, които вълнуват всеки възрастен човек. Той го представя от различни гледни точки – като чаровник, женкар, привлекателен и стеснителен едновременно, чрез които обрисува сложната според него личност на Берлускони.\r\n\"Изоставен от политическите си съюзници, сваленият премиер е оставен да се справя с личната реалност отвъд публичните скандали, и тъкмо тук лежи същинската сила на \"Те\", казва за филма Пиърс Хандлинг, главен директор на Международния филмов фестивал в Торонто.\n                    \n                    \n                \r\nФилмът ще може да се види само веднъж в рамките на Киномания на 25 ноември от 19:00 часа в зала 1 на НДК.\n\r\n\"Те\" се фокусира не само върху Берлускони, но и върху най-приближените му хора, а основният период, в който се развива действието е между 2006 и 2010 г., когато бившият министър-председател се разделя със съпругата си Вероника Ларио и организира безкрайни партита с млади момичета.\n\r\nБившата жена на Берлускони, за която той е женен повече от 20 години, се играе от популярната актриса Елена София Ричи. А в ролята на известния политик е актьорът Тони Сервило (познат от прекрасния „Великата красота”, за който Сорентино печели „Оскар” за най-добър чуждоезичен филм), който прави чудовищно добро превъплъщение, влизайки в образа на Берлускони.\n\r\nФилмът е саркастична и яростно политически некоректна комедия, присмиваща се както на своя герой, така и на днешна Италия.", "date": "2018.10.25", "title": "Прочиворечивият Силвио Берлускони: Историята му в \"Те\" "}
{"url": "https://www.dnes.bg/world/2018/10/25/prokuraturata-v-riiad-ubiistvoto-na-kashogi-e-planirano.391625", "text": "Убийството на саудитския журналист Джамал Кашоги в консулството на кралството в Истанбул е било планирано, обяви днес главният прокурор на Саудитска Арабия шейх Сауд ал Моджеб, цитиран от телевизия \"Ал Ихбария\", предаде Асошиейтед прес.\n\r\n\"Заподозрените по случая \"Хашоги\" са действали умишлено\", каза Ал Муаджиб. Той посочи също, че прокуратурата е получила данни, представени от съвместната саудитско-турска следствена група.\n\r\n\"Разследването ще продължи\", обеща саудитският главен прокурор.\n\n\n\r\nОбщо 18 заподозрени, всички те саудитци, са арестувани в Саудитска Арабия, а четирима високопоставени членове на разузнаването и съветник на принца престолонаследник Мохамед бин Салман бяха уволнени, припомня Асошиейтед прес, цитирана от БТА.\n                    \n                    \n                \r\nСаудитската прокуратура разпитва заподозрените въз основа на информацията, осигурена от съвместната следствена група, предаде Ройтерс.\n\r\nМалко след изявлението на главния държавен обвинител саудитски медии съобщиха, че престолонаследникът е председателствал днес първото заседание на комисия, натоварена да преструктурира разузнавателните служби, съобщиха Франс прес и АП.\n\r\nДиректорът на ЦРУ Джина Хаспъл, която тази седмица посети Истанбул, е била запозната с аудиозапис на убийството на Кашоги, което е първи знак, че Анкара споделя информация, съобщиха днес два източника, цитирани от Ройтерс.\r\n\"Споделихме с тези, които искаха допълнителна информация, част от информацията и находките ни, които прокурорът ни позволи да споделим и които е законно да споделим\", каза турският външен министър Мевлют Чавушоглу.\n\r\nТой заяви още, че Турция няма намерение да отнася случая към международен съд, но ще сподели информация, ако започне международно разследване.", "date": "2018.10.25", "title": "Прокуратурата в Рияд: Убийството на Кашоги е планирано"}
{"url": "https://www.dnes.bg/notifikacii/2018/10/25/strelbata-v-iavorov-iasna-magistrati-s-pistoleti.391619", "text": "Двама военни магистрати са замесени в стрелбата в София от 22 октомври, съобщи министърът на вътрешните работи Младен Маринов.\n\n\r\nПрипомняме ви, че сигналът за стрелбата бе подаден малко след 20 часа преди три дни, като в полицията бе съобщено, че няколко куршума са попаднали в офис сграда, в която се помещават търговски фирми.\r\nТогава се заговори за стрелба по хулигански подбуди, а сега директорът на СДВР е докладвал на Маринов, че в инцидента са участвали магистрати.\r\nПо тази причина се налага разследването да бъде предадено на други служби – Военна полиция и следствие. Вътрешният министър увери, че са предприети действия, който са законосъобразни.", "date": "2018.10.25", "title": "Стрелбата в \"Яворов\" – ясна! Магистрати с пистолети"}
{"url": "https://www.dnes.bg/temida/2018/10/25/poptodorova-vinovna-za-kremgeit-no-svobodna-pipne-li-pak.391599", "text": "Съдът прекрати условно делото срещу бившата посланичка на България в САЩ Елена Поптодорова при едногодишен изпитателен срок. Това бе възможно, поради предвидена възможност от полския НПК, пише \"Монитор\". Условието е, че ако през тази една година тя извърши ново престъпление, делото ще се върне в съдебната зала.\n\r\n.\r\nТова е заявила Поптодорова при разпита й по време на задържането на летището във Варшава на 27 февруари м. г. Протоколът от разпита е приложен към материалите по делото, което в сряда приключи за българката по най-добрия възможен начин.\n\n\n\n\r\n                    \n                    \n                \"Съдът няма никакви съмнения, че тя е извършила престъплението, признава я за виновна, но не я наказва. Това, че се е извинила на фирмата собственик на крема и го е заплатила, признанията, които е направила са смекчаващи обстоятелства, които дават възможност за условно прекратяване на производството\", коментира  съдебният репортер на ТVN24 Пьотр Махайски пред изданието.\r\nЕлена Поптодорова беше задържана на летище \"Фредерик Шопен\" на 27 февруари 2017 при завръщането си във Варшава три дни, след като е установено, че е откраднала скъп крем от безмитния магазин на летището.\r\nОт материалите, събрани от Районната прокуратура на Варшава - Охота става ясно, че кражбата е извършена на 24 февруари в 10:26. Всички действия на Елена Поптодорова и движението й са проследени с камерите за наблюдение.\r\nВ 10:09 бившата дипломатка получава бордната си карта в пункта за проверка за сигурност. На снимките, които са приобщени към материалите по делото срещу нея се вижда как елегантно облечена жена с дълго бежово палто и малко синьо куфарче влиза в един от безмитните магазини. Минава покрай рафта с кремовете, след миг се спира, обръща се и отново отива към рафта. Оставя куфара, разтваря полите на палтото с дясната си ръка посяга към тъмна опаковка и я крие под палтото. В 10.27 излиза от магазина. Шест минути по-късно влиза в зоната \"Не Шенген\", а в 11:23 отлита с полет LO631 за София. Никъде на снимките, приобщени към делото не се вижда Поптодорова да провежда телефонен разговор. В защитната си теза, вече у нас тя твърдеше, че е била разсеяна и разтревожена след като позвънила майка й.\n\r\nВ 17:00 часа е установена кражбата на крема в магазина. Уведомена е полицията, извършителката е идентифицирана още същия ден като Елена Поптодорова, притежателка на български дипломатически паспорт и е установено, че има купен обратен билет до Варшава за 27 февруари. Същия ден ок. 16 часа при преминаване на граничен контрол на летището Поптодорова е задържана. Кремът е намерен у нея, алуминиевото капаче на крема не е било дори повдигнато, липсвала е само кутията.\r\nБългарката пожелала споразумение с прокуратурата, но в момента, в който трябваше съдът да го одобри, защитата и представи отказ от споразумение и настоя делото да се гледа по същество.\r\n\"Моля съдът да реши условно прекратяване на делото, това е абсолютно инцидентна ситуация. Моля да прекратите делото, като постановите минимален изпитателен срок\" - поиска адвокатът на Поптодорова на първото и последно заседание по същество. Преди това Елена Поптодорова е поднесла извиненията си към магазина и е заплатила пълната цена на крема в размер на 1640 злоти, около 820 лева.\r\n\"По това дело нямаше никакви съмнения за фактическите обстоятелства. Това е типичен пример на прилагане на института на условното прекратяване. Подсъдимата от момента на извършването на престъплението е направила всичко, за да компенсира щетите и да се извини. Паричното изражение е реално наказание. Мисля, че и така това ще бъде за подсъдимата достатъчен урок\", подчерта в мотивите за присъдата съдийката по делото. Според нея интересът на медиите към случая е допълнително наказание за подсъдимата.\r\nУсловното прекратяване означава, че съдът признава подсъдимата за виновна, но я освобождава от наказание и формално остава неосъждана, името и няма да влезе в регистъра на осъжданите лица в Република Полша.", "date": "2018.10.25", "title": "Поптодорова – виновна за \"Кремгейт\", но свободна! Пипне ли пак..."}
{"url": "https://www.dnes.bg/obshtestvo/2018/10/25/ot-germaniia-do-novo-nachalo-u-nas-istoriiata-na-borislav-petrov.391605", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБорислав Петров e третият инженер с германско образование в рода си. Преди 15 години заминава за Германия, където придобива техническа специалност.\r\nНа пръв поглед няма абсолютно никаква причина да напусне Германия, защото там инженерите са търсени. Той обаче избира да се развива в България.\r\n\"Аз не се прибрах заради разочарование или провал, нито е било спонтанно взето решение, а напротив - беше дълъг процес\", споделя Борислав пред .\r\nГодина по-късно смята, че животът му се развива много добре.\r\nВсичко започва обаче на 31 август 2003 година, когато се качва на автобуса и заминава за Манхайм. Борислав е искал да учи хуманитарни науки, но неговият баща е настоял да завърши инженерна специалност.\r\n                    \n                    \n                \"Завърши инженерни науки в Германия, пък после стани ако искаш овчар!\", са били думите на баща му!\r\nСлед 10 години работа във фирма в Манхайм пътят му го отвежда в Швейцария, Цюрих. Работи в компании за медицинска техника, а после в сферата на жп техниката.\r\nДа се завърне в България може би изглежда странно решение, но Борислав е твърд, че страната ни е вече различна.\r\n\"В Германия и Швейцария участвах дейно в развитието на българската диаспора\", споделя Борислав. Взел е активно участие в изграждането на православната и българска общност в Манхайм.\r\nВъпреки това обаче родината го очаква. Неговият спомен за страната ни през 2003 г. е като място, от което хората бягат, за да се спасят. Днес обаче, според него, България е едно друго място.\r\n\"Обществото е още в преход, но аз виждам голям потенциал\", казва Борислав.\r\nЗавръща се у нас и създава компания за \"умните\" продукти за дома - така наречения \"Internet of things\".\r\nБорислав и съдружникът му вярват в едно - България тепърва ще става едно още по-добро място за живот.", "date": "2018.10.25", "title": "От Германия до ново начало у нас: Историята на Борислав Петров"}
{"url": "https://www.dnes.bg/zvezdi/2018/10/25/timbyrleik-razkazva-za-izneverite-v-kniga.391638", "text": "Джъстин Тимбърлейк се оказа не само певец и актьор, но и писател. Част от мемоарите му станаха публично достояние, а в тях той разказва за няколко пикантни моменти от личния живот и подробности за отношенията му с неговата съпруга Джесика Бийл. Един от най-шокиращите епизоди стана признанието му, че Тимбърлейк ѝ е изневерявал. \r\nИсторията не е толкова страшна, защото става въпрос едва за началото на любовния им роман, пише OK Magazine. Според певеца, тяхната връзка се развила доста бавно. Да се привърже към актрисата и негова бъдеща съпруга Джъстин не успял от първия път. В началото те били привлечени един към друг и просто се срещали, но дори след някои от срещите Джъстин се виждал и с други момичета.\r\n \r\nКакто пише Тимбърлейк в своята книга: Нашите отношения не станаха изключителни веднага. Предстояло на съпрузите да преминат дълъг път преди да ги сполети щастие. Предложение за ръката и сърцето Бийл получила едва след четири години от началото на връзката им, а самата сватба се случила след още време.\r\n \r\nДжесика Бийл и Джъстин Тимбърлейк са заедно от 2007 г. През 2012 г. те узакониха своите отношения. Имат едно дете – Сайлъс Рандъл.\r\n \r\n", "date": "2018.10.25", "title": "Тимбърлейк разказва за изневерите в книга"}
{"url": "https://www.dnes.bg/hiphop/2018/10/25/skandau-s-pyrvi-koncert-v-zala-arena-armeec.391635", "text": "Тото и Лъчо от Скандау свикват под знамената своите хиляди почитатели. Родната група ще се качи на сцената на зала Арена Армеец за първия си голям самостоятелен концерт. Той е предвиден за 6 април следващата година, с начало - 20:00 часа.\r\nОт началото на 2018 година досега, Тото и Лъчо, които сами продуцират музиката си, добавиха 6 нови песни към репертоара си - \"Без да пие\", \"Кокайна\", \"Чужди усмивки\", \"Хайвера\", \"Катран\" и най-новата \"НО!\". Естествено, те ще са част от шоуто.\r\nЗа да е пълна емоцията и преживяването, на сцената ще се качат и гост-изпълнители, които групата ще запази в тайна към момента. \r\nПрез 2017 и 2018 година СкандаУ бяха обявени за група на годината на годишните музикални награди на БГ радио, както и на 359 Hip Hop Awards. \r\nБилети за концерта ще се продават от 29 октомври в мрежата на Eventim. Цената ще е на стойност от 10 лева, а за всички гости в неравностойно положение – безплатен.", "date": "2018.10.25", "title": "СкандаУ с първи концерт в зала Арена Армеец "}
{"url": "https://www.dnes.bg/rusia/2018/10/25/vladimir-putin-predotvratihme-15-atentata-v-rusiia.391637", "text": "Руският президент Владимир Путин заяви, че през тази година в Русия са били предотвратени 15 атентата, предаде ТАСС.\r\n\"През деветте изминали месеца на тази година служителите на Федералната служба за сигурност са успели да предотвратят 26 свързани с тероризъм престъпления, сред които и 15 терористични акта\", каза Путин на церемония по присъждането на воински звания и чинове на висши офицери и прокурори.\r\nЗад тези показатели стоят спасени човешки животи, подчерта руският държавен глава.", "date": "2018.10.25", "title": "Владимир Путин: Предотвратихме 15 атентата в Русия"}
{"url": "https://www.dnes.bg/politika/2018/10/25/dyrjavata-vs-nasilnicite-5-g-zatvor-za-tormoz-i-presledvane.391615", "text": "До 5 години затвор за преследване и упражняване на системен психически тормоз в семейството. Това предвиждат промени в Наказателния кодекс, внесени от ГЕРБ, които целят да намалят агресията и домашното насилие.\r\nС текстовете се инкриминират престъпленията срещу личността, засягащи физическата неприкосновеност в условията на домашно насилие. Инкриминират се системното психическо насилие и системното преследване.\r\nПромените предвиждат наказанията за тези престъпления да бъдат до 1 г. лишаване от свобода или пробация. Ако те са извършени обаче в условията на домашно насилие, наказанието става до 5 г.\n\n\n\r\n\"Домашното насилие като обективна предпоставка е условие за по-тежка наказуемост на тези две деяния - психически тормоз и преследване. Психическият тормоз не може да се види така и да се дефинира, но оставя трайна следа в личността на жертвата\", обясни шефът на правната комисия в парламента Данаил Кирилов.\r\n                    \n                    \n                Председателят на Народното събрание Цвета Караянчева лично се ангажира с промените и защитата на жертвите на домашното насилие.\r\n\"Да загърбим политическите си пристрастия и наистина да направим така, че да намалим домашното насилие над жени. Подобен закон не бива да бъде политизиран, той носи имената на много жени\", каза Караянчева.\r\nТя настоя и че са необходими драконовски мерки, с които да се \"елиминира тази епидемия\".\r\n\"Отдавна загубих илюзията, че подобни престъпления могат да бъдат спрени с говорене. Време е законодателят да говори, държавата да извади сопата\", заключи шефката на парламента.", "date": "2018.10.25", "title": "Държавата vs. насилниците - 5 г. затвор за тормоз и преследване"}
{"url": "https://www.dnes.bg/science/2018/10/25/marsianskata-voda-e-idealna-moje-da-syshtestvuva-jivot.391602", "text": "Планетолози смятат, че марсианската вода може да съдържа прости микроорганизми, съобщи Лайф.\n\r\nУчени от Калифорнийския технологичен институт заключиха, че водата на Марс на практика е идеална среда за зараждане на живот - съдържа достатъчно количество кислород не само за оцеляването на микроби, но и за съществуването на многоклетъчни организми. Резултатите от нов химичен анализ на марсианската почва показват, че в подпочвени води на планетата може да се е натрупало достатъчно количество кислород, въпреки на практика пълното отсъствие на атмосфера.\n\r\nЗа тези заключения на учените допринесъл космическият апарат \"Марс рикънисънс орбитър\", който кръжи около Червената планета. С помощта на специални инструменти учените установили, че в марсианската вода, която е с високо алкално съдържание, се съдържат около 32 милиграма кислород на кубик вода.\n                    \n                    \n                \r\nПо мнението на учените, това количество е достатъчно не само за съществуването на бактерии, но и за появата на прости многоклетъчни организми. Резултатите от изследването са публикувани в сп. \"Нейчър\".", "date": "2018.10.25", "title": "Марсианската вода е идеална! Може да съществува живот"}
