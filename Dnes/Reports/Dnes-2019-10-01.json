{"url": "https://www.dnes.bg/zvezdi/2019/10/01/heili-i-djystin-vdignaha-vtora-svatba.424649", "text": "Хейли и Джъстин Бийбър вдигнаха втора сватба на 30 септември в Южна Каролина. Церемонията е била религиозна, твърдят от \"People\". Тържеството се е състояло в частен хотел там. \r\n\"Те посетиха имота и се влюбиха в него\", казват източници на \"E!News\".\r\n \r\nШаферки на манекенката са били сестрата ѝ Алая и братовчедка ѝ Айлънд. Сред звездните гости са били още Кайли Дженър и Травис Скот, мениджърът на Джъстин - Скутър Браун, Кендъл Дженър, Карл Лент и др. \r\n \r\nГовори се, че в деня преди сватбата певецът и моделката са събрали някои от гостите си на домашно кино. Те гледали любимата романтична комедия на Бийбър и Хейли - \"Тетрадката\".\r\n \r\nСпоред източници на \"TMZ\", влюбените направили и парти. На купона имало много забавни игри с танци, водни пистолети, боулинг, било пълно и с лакомства - бонобни и сладолед.\r\n\r\n", "date": "2019.10.01", "title": "Хейли и Джъстин вдигнаха втора сватба"}
{"url": "https://www.dnes.bg/world/2019/10/01/belgiiskiiat-filial-na-tomas-kuk-obiavi-falit.424683", "text": "Търговският съд в Гент обяви фалит на \"Томас Кук Белгия\".\n\n\nТова е най-големият фалит на британския туроператор в тази страна, където за него работят близо 500 души, предаде Франс прес, цитирана от БТА.\n\r\nСлед фалита на 24 септември на три други местни компании, засягащ 75 служители, това е най-тежкото решение (като се имат предвид работните места), което преди една седмица \"Томас Кук Белгия\" твърдеше, че иска да избегне.\r\nМеждувременно британският регулаторен орган за одит съобщи днес, че е започнал разследване на сметките на туроператора Томас Кук малко повече от седмица след фалита му и след дълги месеци на финансови затруднения, предаде Франс прес.\n                    \n                    \n                \n                \n                \n                \r\nРегулаторът обяснява в кратко комюнике, че ще разследва одита, направен от консултантската компания \"Ърнст енд Янг\", за различни финансови операции през отчетната 2017-2018 година (приключила прeз септември).\n\r\nБританският регулаторен орган си запазва възможността да започне други разследвания, свързани с Томас Кук и с други регулаторни органи. В зависимост от изхода на разследването регулаторът може да наложи финансова санкция или да изпрати случая в съда.\n\r\nФалитът на \"Томас Кук\" вече е предмет на две разследвания - едното от държавния орган за ликвидациите и друго разследване, започнато от парламентарната комисия по икономически въпроси, което трябва да разследва бившите ръководители на компанията и одиторите им.\n\r\nИнформацията за това разследване на \"Томас Кук\" идва след като изненадващият фалит на компанията преди близо 10 дни повдигна редица въпроси за управлението й, най-вече през последните години.\n\r\nВ момента на фалита финансите на групата се топяха като сняг на слънце, което накара банките й да поискат да намери допълнително финансиране от 200 милиона лири, за да оцелее и да започне план за възстановяване, изработен от китайската компания Фосун на обща стойност 900 милиарда лири.\n\r\nФалитът доведе до закриването на около 9000 работни места във Великобритания и до невижданото досега през мирно време извозване на 150 000 туристи от британските власти.\n\r\nПо данни на Службата за гражданска авиация на Великобритания 115 000 летовници са върнати в Обединеното кралство от началото на операцията, започната на 23 септември. Очаква се тя да приключи на 6 октомври, припомня АФП.  ", "date": "2019.10.01", "title": "Белгийският филиал на \"Томас Кук\" обяви фалит"}
{"url": "https://www.dnes.bg/notifikacii/2019/10/01/zadyrjaha-myj-zalial-se-s-benzin-pred-parlamenta-v-london.424696", "text": "Британската полиция заяви, че е задържала мъж, залял се с бензин пред сградата на парламента в Лондон, предаде Ройтерс.\r\n\r\n\"Мъж точно до мен пред портала на парламента изглежда се е полял (съдейки по миризмата) с бензин\", написа в Тwitter депутатът Хю Мериман. \"Невероятно самоотвержена реакция от страна на полицаите, които в момента му оказват помощ\", добавя той.\r\n\r\nПолицията заяви, че мъжът е задържан, след като излял върху себе си запалима течност, предаде БТА.\r\n\r\n\"Лицето, което имало и запалка у себе си, е напръскано с пожарогасител\", допълниха органите на редя.\r\n\"Възпламеняване не е последвало и лицето е задържано\", заяви полицията. В момента екип на бърза помощ преглежда мъжът.\r\n ", "date": "2019.10.01", "title": "Задържаха мъж, залял се с бензин пред парламента в Лондон"}
{"url": "https://www.dnes.bg/obshtestvo/2019/10/01/borisov-npo-tata-sa-ni-vajni-svobodata-na-slovoto-syshto.424721", "text": "Премиерът Бойко Борисов заяви, че неправителственият сектор е важен и от ГЕРБ не обмислят закриване на БХК, както поискаха от ВМРО.\r\nНеправителственият сектор е изключително важен като коректив за всяко едно управление, каза премиерът за телевизия \"Европа\".\n\r\nВМРО поискаха  главният прокурор Сотир Цацаров да прекрати дейността на Българския хелзинкски комитет с мотива за недопустима намеса в съдебната система на България. Според тях чрез провеждани семинари за магистрати комитетът се опитва да наложи влияние при решаването на дела, от които решения има пряк интерес. За пример е даден и случаят с осъдения за убийство австралиец Джок Полфрийман.\r\n                    \n                    \n                \n                \n                \n                Борисов изтъкна, че решенията на ВМРО са си тяхно право.\r\n\"Аз винаги съм бил за свободата на словото и за свободата на изразяване на различни позиции. С Българския хелзинкски комитет в случаите, в които се е налагало, сме работили добре\", коментира той.\r\n\"Неправителственият сектор е изключително важен като коректив за всяко едно управление, защото аз думата \"власт\" не я харесвам. Винаги когато са ни подавали сигнали, които сме могли да ги отработим и са били правилни, сме се съобразявали с тях. Така че ние от ГЕРБ нямаме такива предложения. Човешките права и свободата на словото мисля, че са били символ, който партия ГЕРБ винаги е изповядвала и затова пак повтарям, ние не сме дори обмисляли подобен вариант\", каза още Бойко Борисов.\r\nПозицията на БХК по искането на ВМРО-БНД е, че внеслите го политици Ангел Джамбазки и Александър Сиди използват организацията, \"за да си осигурят достъп до мащабно и безплатно медийно отразяване в дните на предизборна надпревара\".", "date": "2019.10.01", "title": "Борисов: НПО-тата са ни важни, свободата на словото - също"}
{"url": "https://www.dnes.bg/stranata/2019/10/01/granata-se-vzrivi-v-punkt-za-staro-jeliazo-postrada-myj.424697", "text": "Мъж е пострадал при взрив на стара граната в пункт за изкупуване на желязо в Разлог.\r\nРаненият е на около 40 години, съобщиха от полицията за Радио \"Фокус\" - Пирин.\r\nТой е получил травма на ръката. Причините за инцидента се изясняват.", "date": "2019.10.01", "title": "Граната се взриви в пункт за старо желязо, пострада мъж"}
{"url": "https://www.dnes.bg/mestni-izbori-19/2019/10/01/fandykova-rabotim-za-digitalizaciia-na-obshtinskite-uslugi.424704", "text": "Стратегическата задача е дигитализацията на цялата работа на общината в следващите няколко години. Целта е по-ефективна администрация и по-прозрачно управление с повече контрол върху всеки процес, това каза Йорданка Фандъкова при представяне на стратегията за дигитализация пред създателите на най-успешното училище за IT специалисти SoftUni Светлин Наков и Христо Тенчев.\r\nФандъкова им благодари за подкрепата и за готовността да участват с кадри, обучения и връзки с всички компании, с които работят. \"Предлагам дигитализацията да бъде отделена в специален ресор, който да има свои зам.-кмет.\n\r\nТова е добрият опит на градовете, които са в Топ 5 на най-дигиталните градове и показва ясно волята ни това да се случи“, каза тя.\r\n                    \n                    \n                \n                \n                \n                \"София може да бъде лидер в Европа и света като град и като общност, защото IT индустрията е тази, с която ние се гордеем. Вярвам, че големите градове могат да дойдат да търсят опит от нас“, каза Светлин Наков.\n\r\nТой подчерта, че са впечатлени от добрата работа по стратегията, направена по начина, по който работи бизнеса. „С интерактивен процес, с дългосрочна карта и регистри, които да дадат основа за изграждане на конкретните електронни услуги. Вижда се ясното разбиране, че да се случи това са нужни млади хора от IT бранша“, допълни Наков.\n\r\n\"Още преди 2 години кметът Фандъкова ни възложи да работим за дигитална трансформация на София. Започнахме с проект по методология на Европейската комисия. Изготвихме пътната карта как това да се случи. Нашата цел е София и държавата да се възползва от десетките успешни IT компании за успешна дигитализация.\n\r\nЦелта ни е по-малко административна тежест и затова електронната община е много важна“, каза Владимир Данаилов, кандидат за общински съветник от коалиция ГЕРБ – СДС и директор на Софийската агенция за инвестиции.\n\r\n„Имаме идеи как още по-добре да приобщим гражданите и бизнеса в решенията за развитието на градската среда и на бизнес климата. Това ниво, което задължително трябва да се развие през смарт-политики. Планираме и ресурсите, които са необходими“, добави Фандъкова.\n\r\nФандъкова обясни, че целта е София да не чака промяна на законодателството, а да работи успоредно с него. „Имаме шанса докато наваксваме, да използваме най-новото и да застанем в лидерска позиция. Затова е важно участието на българските компании“, каза Фандъкова. „Талантът го имаме и затова използването на българските IT компании ще увеличи скоростта“, каза Наков.", "date": "2019.10.01", "title": "Фандъкова: Работим за дигитализация на общинските услуги"}
{"url": "https://www.dnes.bg/obshtestvo/2019/10/01/razsledvat-smyrt-na-11-mesechno-bebe-v-mbal-razgrad.424727", "text": "11-месечно момченце е починало  в МБАЛ \"Св. Иван Рилски\" в Разград. Заради това експерти на Регионалната здравна инспекция са влезли днес предиобед в болницата на проверка, съобщи изпълнителният директор на здравното заведение д-р Гечо Жеков.\r\nПо нареждане на РЗИ окончателните резултатите от проверката ще бъдат оповестени след около 2 седмици едва след като излязат и резултатите от аутопсията на малкия пациент.\n\r\nЗа кончината на детето, което е било пациент на здравното заведение съобщи в профила си във фейсбук майка му Йоана Николова. По думите на жената на 15 септември т. г. малкият Павел вдигнал температура - 39 градуса. Закарали го в спешно отделение, приели го в \"Педиатрията\" с диагноза пневмония. На 21 септември детето започнало да повръща, имало и диария. Майката твърди, че докторката, чието име не се споменава, го изписала, без да се направи снимка на дробовете. Препратила родителите в \"Спешно отделение\", за да вземат направление за \"Инфекциозно\", а там Павел починал три дни по-късно.\n                    \n                    \n                \n                \n                \n                \r\nЖената твърди, че в епикризата от детското отделение е било записано, че няма придружаващи заболявания, докато от \"Инфекциозно\" вписали, че е с двустранна пневмония, остра дихателна и сърдечна недостатъчност, мозъчен оток и анемия.\n\r\nЧетири дни по-късно била съставена нова епикриза, с допълнено придружаващо заболяване Синдром на Рей. \"Как и кой реши, че детето ми има някакви заболявания и Синдром на Рей, при положение, че аутопсията все още не е излязла окончателно. И ако ги е имало защо никой доктор не ми каза.\" - пише във фейсбук опечалената майка.\n\r\nИзвършена е проверка от РЗИ, направихме и вътрешна проверка, има много спекулации, но ще коментираме случая едва след като имаме окончателните резултати от аутопсионния материал, коментира д-р Гечо Жеков пред \"Монитор\".\r\nАутопсията е била извършена от доцент от Варна, от лекуващата лекарка са снети обяснения. \"Лечението е проведено, детето е лекувано както трябва, но е имало увреждане, не са му били правени нужните имунизации, касае се и за аденовирусна инфекция.\" - допълни ръководителят на здравното заведение.", "date": "2019.10.01", "title": "Разследват смърт на 11-месечно бебе в МБАЛ-Разград"}
{"url": "https://www.dnes.bg/world/2019/10/01/nad-1000-zaginali-migranti-v-sredizemno-more-za-1-godina.424708", "text": "Броят на загиналите в Средиземно море мигранти надхвърля 1000 за шеста поредна година. Това съобщи днес агенцията на ООН за бежанците, цитирана от Ройтерс.\r\n\"Върховният комисариат на ООН за бежанците спешно призовава да бъдат увеличени възможностите за спасяване и издирване, в това число да бъдат възобновени спасително-издирвателните операции на кораби на държавите членки на ЕС и да бъде призната изключително важната роля на плавателните съдове на неправителствените организации при спасяването на човешки животи в открито море\", заяви говорител на комисариата.\r\nОт 2014 г. най-малко 15 000 души са загубили живота си при прекосяване на Средиземно море, посочи Международната организация по миграцията на ООН.", "date": "2019.10.01", "title": "Над 1000 загинали мигранти в Средиземно море за 1 година"}
{"url": "https://www.dnes.bg/rusia/2019/10/01/rusnacite-obyrnaha-gryb-na-vodkata-piiat-s-43-po-malko.424700", "text": "С 43% е намаляла консумацията на алкохол в Русия, твърди доклад на Световната здравна организация. Това се дължи на нови мерки за контрол, които руското правителство предприе в последните няколко години. И те, разбира се, са дали резултат.\r\nРуснаците може да пият по-малко водка, но вече живеят и по-дълго.\r\n\"Руската федерация дълго време беше считана за една от страните в света, в които се пие най-много\", пишат авторите на доклада, припомняйки, че алкохолът е допринесъл съществено за увеличаването на смъртните случаи през 90-те години на миналия век и демографската криза след падането на СССР.\r\nПрез 2018 г. продължителността на живота в Русия вече е 68 години за мъжете и 78 години за жените.\r\n                    \n                    \n                \n                \n                \n                Според авторите на доклада, спадът в консумацията на алкохол се дължи и на взетите комплексни мерки, сред които ограничения в продажбите и забрана за реклама, и на кампаниите за насърчаване на здравословен начин на живот.\r\nВ Москва вече няма пиене по цяла вечер в барове и градинки. Алкохол може да бъде закупен само от магазини и доставчици и то до 23 часа вечерта. Това включва дори продажбата на бира, която дори не се е смятала за алкохол в миналото.\r\nВ предишни доклади на СЗО се посочва, че руснаците вече пият по-малко в сравнение с французите и германците.", "date": "2019.10.01", "title": "Руснаците обърнаха гръб на водката – пият с 43% по-малко"}
{"url": "https://www.dnes.bg/mish-mash/2019/10/01/pet-minuti-slava-jena-nahlu-na-reviu-na-chanel.424711", "text": "Зрител на ревюто на Chanel „проби“ на модния подиум и се намести между супермоделите по време на финала на шоуто.\r\nОблечена в костюм от две части в туид от черно и бяло, дамата бързо заложи на походка като на модел и се увери с поглед, че всички от зрителите на ревюто я виждат.\r\n \r\nИзточници идентифицират дамата като Мари Бенолиеле, по-известна като Marie S'Infiltre, комедиантка и Youtube звезда с над 194 хиляди последователи в Instagram.\r\n \r\nФотографи на събитието заснеха Джиджи Хадид, която реагира бързо и ескортира жената от ревюто.\r\n \r\nИ макар да се намеси и охрана, дамата все пак успя да изживее мечтата на мнозина – да бъде модел по време на ревю на Chanel.\r\n \r\n", "date": "2019.10.01", "title": "Пет минути слава: Жена нахлу на ревю на Chanel"}
{"url": "https://www.dnes.bg/stranata/2019/10/01/mlad-myj-plashi-shofiori-s-gazov-pistolet.424682", "text": "Двама мъже са задържани за стрелба с газов пистолет на пътя Брестник - Пловдив, предава БНР. Сигналът е подаден от 28-годишна шофьорка, според която от движещ се пред нея лек автомобил \"Воксхол\" е произведен изстрел с оръжие във въздуха.\n\n\r\n\r\n\r\nДокато изпреварвала колата от Воксхола, стрелбата се повторила. След сигнала екипи на Първо РУ спрели автомобила край кръговото кръстовище за Брестник, Белащица и Пловдив. Установено е, че през прозореца е стрелял с газов пистолет 23-годишен пътник на предната седалка.\r\n\r\nОръжието е иззето, а справка в полицейските масиви показала, че той и шофьорът са криминално проявени.\r\nДвамата са задържани за едно денонощие, като е образувано бързо производство за хулиганство.", "date": "2019.10.01", "title": "Млад мъж плаши шофьори с газов пистолет "}
{"url": "https://www.dnes.bg/politika/2019/10/01/radev-prehodyt-se-okaza-slojen-proces-s-mnogo-prevratnosti.424728", "text": "Преходът се оказа сложен процес, той  беше свързан с дълбоки, понякога съпроводени с  катаклизъм обществено-политически промени, и това бързо ни лиши от  илюзията, че преходът е еднократен акт. Това каза президентът Румен Радев, който участва във форум \"30 години от  промяната\" по повод 25-ата годишнина на фондацията \"Фридрих Еберт\" в  България.\r\nТой се оказа дълбок процес, зареден с много  енергия, надежди и очакване, но и с много превратности и разочарования. Затова и днес ние с основание си задаваме и тревожни въпроси, каза  държавният глава.\r\nЗащо 30 години след началото на тези положителни  промени, след като постигнахме тези стратегически цели - членове на  НАТО, част сме от европейското семейство, България продължава да се топи  и защо опустошителната демографска криза е в момента най-голяма заплаха  за настоящето и бъдещето на България?\r\n                    \n                    \n                \n                \n                \n                Защо не успяхме да постигнем  желаните стандарт и качество на живот и стотици хиляди българи днес  живеят в бедност и социално изключване? Защо изостанахме драстично в  това отношение от другите източноевропейски държави?\r\nЗащо не успяхме да  постигнем висок, устойчив икономически темп на развитие, който да ни  отведе по-бързо към това средно равнище за Европа и да даде някаква  перспектива на нашите млади хора, така че те да остават тук в България,  каза Радев, цитиран от БТА.\r\nДържавният глава подчерта, че отговорите трябва да се търсят не в цифрите и икономическите разчети, а в обществените отношения, демократичните механизми, в правата, свободите и овластяването на гражданите.\r\nПреходът ни отвори очите, че когато властта се отнема от гражданите и се концентрира в един тесен кръг хора, неизбежно този кръг започва да използва институциите, финансови и медийни инструменти за да засилва своята власт и да изместват приоритетите от упражняване на власт в полза на гражданите към власт на тясно партийни и лични интереси, отбеляза Радев. \n\r\nПрезидентът посочи, че разделението на властите ерозира, когато парламентът е зависим от правителството и не може да го контролира така както е заложено в Конституцията. „Когато корупцията, особено по високите етажи на властта, остава безнаказана, гражданите губят доверие в правовата държава. Когато управлението започва да става непрозрачно, безотчетно, безконтролно, когато се харчат и то колосални обществени ресурси, без или с фиктивни обществени поръчки, когато качеството не отговаря на изразходваните средства, тогава гражданите започват да губят доверие в управлението“, отбеляза Румен Радев.\r\nКаквито и икономически и социални модели да прилагаме, каквито и секторни политики да развиваме, каквито и бюджетни приоритети да определяме и каквито и пари да раздаваме, особено преди избори, ние няма да постигнем желаната цел, защото тя зависи от политическата среда и от начина на управляване на политическата власт, каза още Радев.\r\n\"Защо не успяхме да постигнем висок устойчив икономически темп на развитие, който да ни закара по-бързо към това средно равнище за Европа и да дадем някаква перспектива на нашите млади хора, така че те да остават тук в България, тук да търсят своето бъдеще. Те са умни и виждат, че темповете, с които се движим няма да им дадат във времевата рамка на техния активен живот този стандарт, който те желаят“, каза президентът.", "date": "2019.10.01", "title": "Радев: Преходът се оказа сложен процес, с много превратности"}
{"url": "https://www.dnes.bg/stranata/2019/10/01/v-28-obshtini-shte-sanirat-blokove-s-14-5-mln-leva.424703", "text": "В 28 български общини ще могат да се възползват от 14,5 млн. лв. за енергийна ефективност на многофамилни жилищни и обществени сгради. \n\r\nСредствата се отпускат от Министерството на регионалното развитие и благоустройството чрез Оперативна програма \"Региони в растеж\" (2014-2020 г.) по мярката \"Енергийна ефективност в периферните райони-3\". \n\r\nНасоки за кандидатстване по процедурата за предоставяне на безвъзмездна финансова помощ са публикувани за обществено обсъждане, заедно с проекти на документи по процедурата чрез подбор на проектни предложения по Приоритетна ос 2 \"Подкрепа за енергийна ефективност в опорни центрове в периферните райони\". Проектът на насоки за кандидатстване включва условията за кандидатстване условия за изпълнение на проектните предложения.\n                    \n                    \n                \n                \n                \n                \r\nОсновна цел е с инвестицията да се повиши енергийната ефективност на обществените сгради и жилищния сектор в опорните центрове от 4-то ниво, съгласно Националната концепция за пространствено  развитие на България за периода 2013-2025 г.  \r\n\r\nПроцедурата \"Енергийна ефективност в периферните райони-3\" е с индикативен общ бюджет от 14,5 млн. лв., като окончателният размер средствата ще бъде определен при публикуване на Насоките за кандидатстване. \n\r\nБезвъзмездната финансова помощ ще се предоставя на база подбор на проектни предложения, класирани по критерии, които отчитат намаляването на емисиите на СО2, ефективност и целесъобразност на инвестицията за енергийна ефективност и др. Основните дейности са насочени към изпълнение на мерки за енергийна ефективност в допустими за финансиране публични сгради на държавната и общинската администрация, както и към общински сгради от образователната, културната и социалната инфраструктура и в многофамилни жилищни сгради. \n\r\nОбщините ще могат да кандидатстват с проекти към края на годината. Ще се финансират мерки за повишаване на енергийна ефективност на сградите, като целта е да се постигне 60% спестяване на енергия, намаляване на разходите за отопление, обновяване фасадите на сградите и повишаване на срока на експлоатация и др.\n\r\nПредложения и коментари по проектите на документи могат да се изпращат в срок до 17:30 часа на 18.10.2019 г. (включително), по официален път или на следната електронна поща: oprd@mrrb.government.bg, както и в модула за електронно кандидатстване на информационната система ИСУН 2020: https://eumis2020.government.bg", "date": "2019.10.01", "title": "В 28 общини ще санират блокове с 14,5 млн. лева "}
{"url": "https://www.dnes.bg/obshtestvo/2019/10/01/ban-syzdade-sait-za-bylgarskata-etnografiia.424662", "text": "\"Създаването на  идва в отговор на нарасналия в последните години интерес към културното наследство и традициите и на желанието да предложим на читателя съвременен поглед към българската етнография от специалисти по проблема,\" споделя ръководителят на проекта доц. д-р Евения Троева, съобщава БАН. \n\n\r\n\n\r\n\"Сайтът представя българската етнография в нейното многообразие: празници, вярвания, календар, обреди от жизнения цикъл, елементи от материалната култура (бит, храна, облекло), социо-нормативна култура, етнографски групи, етно-религиозни общности, етнография на българската диаспора, фолклор.\"\n                    \n                    \n                \n                \n                \n                \r\nКъм момента на уебсайта са качени 230 научно-популярни статии, разпределени в няколко раздела: Етнографията; Жизнен цикъл; Родство; Групи и общности; Празници и обичаи; Бит, поминък, начин на живот; Светоглед; Народно творчество. Към темите се предлага илюстративен материал с оглед добро визуализиране на разглежданите културни елементи. Значителна част от снимките са подбрани от Народописния архив и от Националния център за нематериално културно наследство към ИЕФЕМ.\n\r\nСайтът предоставя на читателите възможност както за едно по-детайлно навлизане в българската етнография, така и за бързи справки по отделни теми. В края на всяка от статиите е предоставена библиографска справка за налични публикации по темата, така че потребителите при нужда биха могли да разширят познанията си със специализирани изследвания по даден въпрос.\n\r\nВ реализирането на проекта са включени както утвърдени учени, така и докторанти и постдокторанти. Автори на текстовете са 52 изследователи, 50 от които са от колектива на Института за етнология и фолклористика с Етнографски музей при БАН.\n\r\nСайтът е отворен за допълване с нови статии и илюстрации.", "date": "2019.10.01", "title": "БАН създаде сайт за българската етнография"}
{"url": "https://www.dnes.bg/televizia/2019/10/01/masovi-proverki-na-pticefermi-ima-li-risk-ot-ptichi-grip.424714", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\r\n\r\nЩе пътуваме до Великобритания с паспорт. Какви са реакциите от Лондон?\r\n\r\nМасови проверки на птицеферми. Има ли риск от птичи грип?\r\n\r\nЗа разширяването на Европейския съюз и големите инвестиции в България. Говори Росен Плевнелиев\r\n\r\nЕвропейският път на Северна Македония. Какви условия ще постави България?\r\n\r\nС вкус на Италия: Как се прави пица за 30 секунди\r\n ", "date": "2019.10.01", "title": "Масови проверки на птицеферми. Има ли риск от птичи грип?"}
{"url": "https://www.dnes.bg/obshtestvo/2019/10/01/mz-metadonovata-programa-e-vremenno-v-mladost.424691", "text": "Временна мярка е преместването на метадоновата програма към Държавната психиатрична болница за лечение на наркомании и алкохолизъм (ДПБЛНА) в УМБАЛ \"Св. Анна\" - София, уточняват от пресцентъра на Министерството на здравеопазването.\r\nТърси се най-подходящото място за програмата, става ясно от съобщението.\nС цел осигуряване на спокойствието на живеещите в района Министерството на здравеопазването е осигурило жива охрана и 24-часово видеонаблюдение. По същата причина от днес, 1 октомври, се затваря входът на УМБАЛ \"Св. Анна\" откъм бл. 18 на жилищния квартал, обявяват от ведомството.\r\nЖивеещи в района се събират днес на протест пред блока, защото са притеснени, че мястото ще се превърне в \"свърталище на наркозависими\".\r\n                    \n                    \n                \n                \n                \n                След проведени срещи с органите на реда, министерството има уверенията на 7-мо РПУ, на чиято територия се намира лечебното заведение, че ще бъде извършвано засилено наблюдение на района.\r\n\"На територията на София-град функционират общо 10 метадонови програми от много години и не създават напрежение за обществото. Програмата  на територията на Окръжна болница е с работно време до 14 часа, т.е. в светлата част на деня. Дневно през лечебното заведение преминават не повече от двадесет пациенти\", посочват още от МЗ.\r\nОт там допълват, че пациентите, включени в метадоновата програма, са част от нея по собствено желание.\r\n\"Това са български граждани, които, както всички останали, имат право на адекватна медицинска помощ. Това са хора със семейства, деца и с постоянна работа. Всички те приемат необходимите им количества метадон на място и нищо не налага оставането им в болницата или в квартала\", заявяват от МЗ.\r\nМетадонът е лекарство, притъпяващо абстинентните синдроми при хора, употребявали хероин. Приема се през устата по схема, както всеки един медикамент. Разликата е, че при пациентите, решили сами да лекуват своята зависимост чрез включване в метадоновата програма, необходимостта от подкрепата на обществото е от изключително значение както за тяхното лечение, така и за тяхната успешна социална интеграция, напомнят от ведомството.\r\nДанните на МЗ показват, че за периода от съществуването на метадоновите програми в България досега броят на хероинозависимите е намалял с близо 10 пъти.", "date": "2019.10.01", "title": "МЗ: Метадоновата програма е временно в \"Младост\""}
{"url": "https://www.dnes.bg/mish-mash/2019/10/01/spored-zodiiata-kakyv-domashen-liubimec-da-si-vzemete.424719", "text": "Планирате да си вземете домашен любимец? Ако още се чудите какъв, може да попитате звездите. Според астролозите зодиакалният знак върви ръка за ръка с определен питомец. А именно:\r\n\r\n \r\nОвните са спонтанни и авантюристични натури. Те обичат да стоят на открито и се нуждаят от адекватен компаньон, който да смогне на темпото им. Ето защо за тях кучето е най-подходящият домашен любимец. По-добре да си вземат някоя по-едра порода, която да обича разходки и да има много енергия за горене.\r\n\r\n\r\n \r\nПредставителите на този зодиакален знак са по-мързеливи и търпеливи. За тях са подходящи хамстерите, които не изискват почти никаква поддръжка, освен храна, вода и подмяна на стърготините в клетката от време на време.\r\n\r\n\r\n \r\nБлизнаците са социални, обичат разнообразието и диалога и ще се чувстват чудесно в компанията на говорещ папагал. Тези животинки са забавни, интелигентни и могат да общуват!\r\n \r\n", "date": "2019.10.01", "title": "Според зодията: Какъв домашен любимец да си вземете?"}
{"url": "https://www.dnes.bg/balkani/2019/10/01/bez-feriboti-utre-v-gyrciia-zapochva-stachka.424698", "text": "В сряда 24-часова генерална стачка в Гърция и протест срещу новите трудови закони на правителството ще засегнат обществения транспорт и трафика в центъра на Атина, пише електронното издание на вестник \"Kathimerini\".\n\r\nВ резултат на втората обща стачка за толкова седмици, обявена от профсъюза на държавните служители ADEDY, в сряда няма да има обслужване на метрото в Атина, електрическата железопътна линия ISAP, крайградската железница Проастиакос и националната железопътна мрежа.\nРаботниците в метрополитена и ISAP също решиха да спрат работа за три часа в четвъртък, въпреки че във вторник не беше ясно кога ще се случи това, предава \"Фокус\".\n                    \n                    \n                \n                \n                \n                \r\nАвтобусите и тролейбусите в Атина ще работят за част от деня в сряда.\n\r\nАвтобусите няма да работят през целия ден в Солун, докато работниците в градската транспортна администрация ще се съберат в центъра на протестна акция в 10,30 ч.\n\r\nПътническите фериботи също ще останат на котва в пристанищата в Пирея, Рафина и Лаврио, прекъсвайки обслужването до и от островите, докато служителите на контейнерните терминали ще проведат протестен митинг в центъра на Пирея.\r\nЖурналистите също ще се присъединят към 24-часовата национална стачка в сряда.", "date": "2019.10.01", "title": "Без фериботи утре в Гърция, започва стачка"}
{"url": "https://www.dnes.bg/cars/2019/10/01/ochakvaniiat-krah-smyrtta-na-amerikanskite-muscle-cars.424577", "text": "\n\r\nПрез 60-те години огромните коли, със 7-литрови двигатели, дълги капаци и шумни мотори кръстосваха улиците на САЩ. По време на ерата на мощните и бързи Muscle cars, никой не предполагаше, че новите екологични стандарти ще доведат до крах в бизнеса. Тогава Детройт бе меката на американското автомобилостроене. Днес фабриките тънат в разруха, а купувачите са отправили поглед към японските и европейски коли.\r\nЗа да се справят с кризата, повечето компании спират производството на моделите, изгубили популярност. Други се опитват да ги приспособят към изискванията на новото време. Но какво се случва с онези коли, които превръщат понятието  Muscle cars в синоним на легенда?\r\n                    \n                    \n                \n                \n                \n                \r\nПървият Charger дебютира през 1966 г. и до края на десетилетието се превръща в истински фаворит на американците. Независимо от това, до средата на 70-те години гигантските 7,2-литрови двигатели се оказаха никому ненужни, моторната гама рязко бе намалена, а тежкият Charger с дължина пет и половина метра, изведнъж започна да се позиционира като \"персонално премиум купе\". До 1978 г. продажбите паднаха невероятно - след като реализира по-малко от 3000 бройки, компанията спря производството на модела.\r\n\r\nКонцептуално преосмисленият Dodge Charger се произвеждаше от 1981 до 1987 г. и бе оборудван изключително с редови \"четворки\" - с базовите 1,6-литрови атмосферни на Volkswagen и Peugeot, както и с опционалния 2,2-литров с турбо. Имаше дори и спортна версия, в създаването на която участваше самият Карол Шелби.\r\n\r\nМоделът, който Форд пускат на пазара през 1964 година, разбива американския и световния пазар. Милиони коли са продадени по цял свят. С всяка изминала година колите стават все по-големи и по-големи, до 1974 година, когато Мустанг-а се превърна в хърбаво конче. По-малкият модел не радва публиката, но позволява на марката да се задържи на пазара, за да може днес да прави шесто поколение огромни, шумни, бързи и красиви коли.\r\n\r\nЕдно от най-известните имена на 60-те се ражда през 1964 г. и отначало обозначава специална версия на модела LeMans. Независимо от това, големият успех на \"напомпания\" Pontiac, съчетан с появата на спортни версии на конкурентни производители, принуди компанията да отдели GTO в отделна линия и той се превърна в един от най-бързите автомобили на своето време. От 1968 г. моделът опционално се оборудва със 7,5-литров (!) V8. През последната година от живота си (1972 г.) GTO се продаде в по-малко от шест хиляди бройки.\r\n\r\nВ началото на 1973 г. името на GTO отново получи пакет опции: първо на вечно запомнящия се LeMans, а след това на компактния Pontiac Ventura. За щастие, General Motors реши да спре това и през 80-те години да не \"украсява\" с надписа GTO багажниците на прекроените \"японци\" със задвижване на предните колела. Феновете на марката определено не биха оценили такова нещо.\r\n\r\n \r\n \r\n \r\n \r\n ", "date": "2019.10.01", "title": "Очакваният крах: Смъртта на американските Muscle cars"}
{"url": "https://www.dnes.bg/obshtestvo/2019/10/01/4-hil-novi-sluchaia-na-rak-na-gyrdata-za-godina.424699", "text": "Малко над 4000 са новите случаи на рак на гърдата в България за 2018 г. Смъртните случаи са около 1400.\r\nДанните съобщи проф. Здравка Валерианова, директор на Националния раков регистър, пред БНР.   \r\nНай-честото злокачествено заболяване в България през 2018 г. е ракът на  простатата, следва ракът на белия дроб и дебелото и правото черво. При жените най-честото злокачествено  заболяване е ракът на гърдата, следван от този на дебелото черво.\r\nПо думите на проф. Валерианова ракът,  който се поддава много ефективно на скрининг и при който почти е  намалена и заболеваемостта, и смъртността, е ракът на маточната шийка.\n\r\n\"Стандартизираната заболеваемост от рак на гърдата е по-ниска от тази в света и в Европа, но за съжаление стандартизираната смъртност е по-висока и от световната, и от европейската. За мен основната причина е липсата на организиран, масов скрининг за цялата страна\", каза тя.\r\n                    \n                    \n                \n                \n                \n                По думите й профилактичните прегледи, които се провеждат и заплащат от НЗОК, не са скрининг, защото не отговарят по условията, стандартите и изискванията за качествен скрининг в Европа и света.\r\n\"Това са профилактични прегледи, които са разписани в Националния рамков договор, заплащат се един път в годината при определени възрастови групи. Но какво се случва, колко жени се откриват в ранен стадий, къде се насочват за лечение, как са лекувани те, каква е преживяемостта при тях – никой не може да даде такава информация\", коментира Валерианова.\n\r\nОпитът от другите страни показва, че за да е ефективен и икономически изгоден, скринингът трябва да се провежда и да е отговорност на Министерството на здравеопазването и държавата.  \n\r\nПроф. Здравка Валерианова подчерта още, че България и Словакия са двете държави, които нямат Национална програма за борба с рака. У нас липсва също информационна система за лекарствените средства. Националният раков регистър пък е в колапс и пред самозакриване, подчерта специалистът.\n\r\n ", "date": "2019.10.01", "title": "4 хил. нови случая на рак на гърдата за година"}
{"url": "https://www.dnes.bg/balkani/2019/10/01/rusiia-gubi-vliianie-na-balkanite-pregrydkata-i-obache-ne-otslabva.424675", "text": "Москва бързо губи влиянието си на Балканите, а това са признаците, че няма да се откаже от него така лесно.\n\r\nЗасилването на енергийната зависимост на региона от нейните източници, настояването за по-голяма роля в решаването на косовския въпрос, дори и засилването на проруските неформални групи в Сърбия и Република Сръбска, са някои от стъпките, които Русия може да предприеме, за да задържи влиянието си на Балканите, пише сръбският вестник \"Блиц\".\n\r\nТова не е толкова нереален сценарий, ако се има предвид актуалната ситуация в региона, особено през последните няколко месеца, при която САЩ повече от всички останали засилват доминиращата си роля. Разбира се, това не значи, че те не са имали влияние и преди, само че този път то е очевидно.\n                    \n                    \n                \n                \n                \n                \r\nТова между другото личи и от нескрития интерес от Белград и Прищина да намерят компромисно решение за \"косовския възел\", за което от известно време говорят американските представители, включително и президентът Доналд Тръмп.\n\r\nНе трябва да се пренебрегват и все по-зачестилите посещения на представители на САЩ в Сърбия, нито срещите на най-високо равнище, които сръбски политици имат в САЩ, като онази извънредна среща на президента Александър Вучич с държавния секретар на САЩ Майк Помпейо, а малко преди това и на сръбския шеф на дипломацията Ивица Дачич с доскорошния съветник на американския президент за национална сигурност Джон Болтън.\n\r\nКъм всичко това може да се добави и назначаването на Матю Палмър за специален пратеник за Западните Балкани, а може би и най-важното, очевидната промяна на позицията на САЩ за решаването на косовския проблем, която не изключва дори и промяна на границите.\n\r\nНашата общественост вижда всичко това, но също толкова добре го вижда и Русия, която постепенно губи позициите си в региона. Един от малкото козове, които са й останали, е южната сръбска област, защото, поне такова впечатление се създава, решението на косовския проблем се приближава.\n\r\nЗатова се появяват реакции от Москва като онези, в които нейни дипломатически представители \"се карат\" в социалните мрежи със своите съперници (руският и американският посланик в Сърбия), поясняват търговски споразумения (Евроазиатския търговски съюз) и даже реагират на изявления, които нямат нищо общо с тях.\n\r\nИменно последното демонстрира говорителката на руското външно министерство Мария Захарова, която коментира изявление на досегашния посланик на САЩ за американско-сръбското приятелство, в което Русия не бе спомената.\n\r\nТака вижда нещата и председателят на европейската Тристранна комисия Йован Ковачич, който писа за това в авторски текст, публикуван в сп. \"Ню Юръп\".\n\r\n\"Реакцията на Захарова показва, че Москва няма да отстъпи последните остатъци от своето влияние на Балканите без борба\", посочва той и тълкува, че \"Русия е осъзнала американското влияние на Балканите\".\n\r\nТой казва още: \"Ясно е посланието, че Москва внимателно следи засилването на отношенията на Вашингтон и Белград\", но и че \"няма да гледа благосклонно на все по-голямото сближаване на Белия дом и сръбското правителство\".\n\r\n\"Руската подкрепа за Сърбия в Съвета за сигурност на ООН, която включваше блокиране на членството на Косово в ООН, даде на Москва значително влияние в Белград. Същевременно сръбската дипломация предприе действия и си издейства 15 държави да оттеглят или анулират своето признаване на Косово. Когато Русия откри два медийни пункта в Белград, след като Доналд Тръмп бе избран за президент, Америка окончателно се събуди за актуалната реалност в Западните Балкани\", пише в текста със забележката, че \"Вашингтон сега казва, че ще приеме каквото и да е споразумение, което Белград и Прищина могат да постигнат\".\n\r\nПосочва се, че Сърбия с ентусиазъм приветства промяната в настроението на САЩ и тяхното подновено участие в мирния процес, \"което включва идеята за свикване на международна конференция за Косово с участието на САЩ, ЕС, Русия, Китай и Турция, а всичко това намалява влиянието на Москва над Белград, който постоянно повтаря желанието си да стане член на ЕС\".\n\r\nДиректорката на Центъра за евроатлантически проучвания Йелена Милич също е съгласна, че Русия няма така лесно да се откаже от влиянието си. Тя посочва, че Русия не само няма да се оттегли, а ще продължи да се ангажира не само в този регион, а и там, където е много по-динамично - \"на морските търговски пътища, където се извършва най-голямото прегрупиране на силите\".\n\r\nВъпросът за нас (Сърбия) е какво да правим занапред, като се има всичко това предвид, казва тя.\n\r\n\"Никой не е карал Сърбия, а тя сама е решила, че иска да влезе в ЕС, който е несъмнено свързан с НАТО. От друга страна, ЕС засилва сътрудничеството с НАТО, и то точно в областите, които могат да бъдат изгодни за Сърбия\", посочва Милич.\n\r\nТя казва също, че засилването на отношенията с Вишеградската група, както и с България, Румъния и Гърция, е \"добър отговор на онова, което е нелегитимно руско влияние\".\n\r\n\"Никой не казва, че трябва да се прекратят отношенията с Русия, но това, което трябва да направим, е да измислим как да ги уравновесим, за да не затруднят, или още по-лошо - да \"пресекат\" пътя ни към ЕС\", казва Милич.\n\r\nСпоред нея един от начините да се намали това влияние е Косово, или намирането на решение колкото може по-скоро, което ще задържи Сърбия на европейския път с помощта на САЩ.\n\r\nОт друга страна, в такава ситуация не би трябвало да се пренебрегват нито натискът, нито влиянието на Русия, които биха могли да придобият някаква по-различна форма.\n\r\nКакто казва Милич, една от възможностите е влияние в енергийния сектор на Сърбия в смисъл на доставка на енергоносители.\n\r\n\"Друг начин може да бъде противопоставяне на споразумението, което Сърбия постигне с Прищина и за което фактически Белград преговаря с Вашингтон\", посочва тя.\n\r\nТретото нещо, казва тя, може да бъде \"проникване в сектора на сигурността, но и някакви параполицейски и паравоенни сдружения\", а един от начините е \"противопоставяне, насъскване, дори и нелегално въоръжаване на отделни проруски организации в Сърбия и Република Сръбска\".\n\r\nИ Милич посочва, че постъпката на Захарова е \"безцеремонна намеса във вътрешните работи на Сърбия като независима и суверенна страна\".\n\r\n\"Същото послание се чу в началото на тази година от Русия\", казва Милич, имайки предвид текст на Максим Саморуков, водещ рубрика в руския анализаторски портал Карнеги, който говори за руската желязна прегръдка, която души Сърбия.\n\r\n/БТА/", "date": "2019.10.01", "title": "Русия губи влияние на Балканите? Прегръдката й обаче не отслабва"}
{"url": "https://www.dnes.bg/obshtestvo/2019/10/01/prokuraturata-razsledva-sluchai-na-poboi-v-bnr.424730", "text": "Софийската районна прокуратура разследва случай с побой в Българското национално радио. Това съобщи директорът на СДВР комисар Георги Хаджиев.\r\n\r\nНападението е станало преди няколко дни. Поводът за него е спор между колеги. Репортерът Добромир Видев попитал защо не са били излъчени два негови репортажа, съобщава \r\n\r\nПо думите на директора на радиото Светослав Костов журналистът бил нападнат от Добрин Йотов - девер на репортера Силвия Великова, която заедно с други журналисти сигнализира за цензура в националното радио.", "date": "2019.10.01", "title": "Прокуратурата разследва случай на побой в БНР"}
{"url": "https://www.dnes.bg/crime/2019/10/01/kamion-se-obyrna-na-smetishte-v-sliven-ubi-jena.424731", "text": "Жена е загинала, след като камион за смет, гондола, се обърна на сметището до ромския квартал \"Надежда\" в Сливен и я затисна. Това каза говорителят на ОДМВР в града Първолета Мандинска.\r\n\r\nСигналът за инцидента е подаден днес в 15,55 часа. На място са изпратени екипи на полицията и на пожарната, който са изправили камиона.\r\n\r\nЗагиналата жена не е служител на чистотата. Тя е жител на квартал \"Надежда\", в който живеят около 20 хиляди души.\r\nМного от тях са бедни и всеки ден идват на сметището с надеждата да намерят желязо или други ценни вещи, както и да сортират отпадъци, припомня \"\r\n ", "date": "2019.10.01", "title": "Камион се обърна на сметище в Сливен, уби жена"}
{"url": "https://www.dnes.bg/notifikacii/2019/10/01/6-ti-blok-na-aec-kozlodui-s-licenziia-za-oshte-10-g.424706", "text": "6-ти блок на АЕЦ \"Козлодуй\" получи лицензия за експлоатация за нов 10-годишен период.\r\nДокументът бе връчен от председателя на Агенцията за ядрено регулиране (АЯР) ст.н.с. д-р Лъчезар Костов на изпълнителния директор на АЕЦ \"Козлодуй\" Наско Михов.\r\nРезултатите от направените разчети потвърждават, че няма ограничения за безопасната работа на шести блок в следващите 30 години.\n\r\nЗа изминалите 28 години от пуска си през 1991 г., шести блок работи при спазване на всички изисквания за безопасност и има своя безспорен принос за стабилността на националната енергийна система и за опазването на чистотата на природата. От включването си към националната електроенергийна система на 2 август 1991 г. до излизането в планов годишен ремонт на 22 септември 2019 г. блокът е произвел 174 853 772 MWh електроенергия и е спестил изхвърлянето на 207 733 115 тона емисии въглероден диоксид в атмосферата, съобщиха от централата. \n                \n                \n                \r\nНа другия блок на атомната централа – пети, проектът за продължаване на експлоатационния ресурс също бе реализиран в пълен обем и безопасната му работа е обоснована за 30-годишен период. От 6 ноември 2017 г. блокът има лицензия от АЯР за следващите 10 години.\n\r\nФинансирането на всички дейности по мащабния проект и на двата блока е изцяло със собствени средства на АЕЦ \"Козлодуй\". Общата сума по програмата за удължаване живота на двата блока възлиза на 292 млн. лв.\r\nЕнергийният министър Теменужка Петкова подчерта, че изпълнението на проекта гарантира производството на чиста електрическа енергия на достъпни цени.\r\nСпоред енергийния министър за първите осем месеца на тази година нетната печалба на АЕЦ \"Козлодуй\", която осигурява 34% от националното производство на електроенергия, е над 270 млн. лева.\r\n ", "date": "2019.10.01", "title": "6-ти блок на АЕЦ \"Козлодуй\" с лицензия за още 10 г."}
{"url": "https://www.dnes.bg/temida/2019/10/01/cenko-chokov-na-svoboda-sreshtu-200-hiliadi-lv-garanciia.424732", "text": "Ценко Чоков на свобода срещу 200 хиляди лева. По молба на подсъдимия, Апелативният специализиран наказателен съд измени мярката му за неотклонение от \"домашен арест\" на парична гаранция.\r\nОпределението е подписано с особено мнение на съдия Костова. \r\n\r\nБившият кмет на Галиче е подсъдим по дело, по което заедно със сина му, бяха осъдени на първа инстанция миналата година като група за отвличане, побои и палеж на автомобил, припомня .", "date": "2019.10.01", "title": "Ценко Чоков на свобода срещу 200 хиляди лв. гаранция"}
{"url": "https://www.dnes.bg/notifikacii/2019/10/01/erdogan-niama-da-sme-vechno-domakini-na-milioni-bejanci.424718", "text": "Турският президент Реджеп Тайип Ердоган отново намекна за предстояща операция на Турция на изток от р. Ефрат в Сирия в изказването си на откриването на есенната сесия на парламента днес, съобщава турската частна телевизия НТВ, цитирана от БТА.\r\n\"Турция вече няма за губене и един ден по този въпрос. Не ни остана друг изход освен сами да продължим по пътя си. Без никакво съмнение работата ни няма да е лека\", заяви Ердоган.\n\r\nВоенни официални представители от Турция и САЩ се договориха през август за установяване на зона за сигурност в Северна Сирия и създаване на мирен коридор, който до облекчи движението на сирийските бежанци, които искат да се върнат у дома. Анкара обаче обвинява Вашингтон, че бави процеса и предупреждава, че ако американците продължат да протакат, ще предприеме самостоятелно военна операция в Северна Сирия.\n                \n                \n                \r\nЕрдоган посочи още в изказването си пред парламента, че в момента в Турция живеят три милиона и 650 хиляди бежанци от Сирия.\n\r\n\"Наясно сме, че няма друга страна, която може да се нагърби с такъв товар и толкова дълго време да се справя\", каза той, но добави, че турското гостоприемство не е безгранично.\n\r\n\"Не смятаме безкрайно да бъдем домакин на милиони бежанци на своя територия. Тези хора, които са наши гости в продължение на осем години, всъщност имат дом, родно място, отечество. Наша задача е да създадем сигурна обстановка, в която час по-скоро бежанците да могат да продължат живота си в собствената си страна\", заяви той. По думите му, цитирани от Ройтерс, Турция планира да настани в планираната зона за сигурност източно от р. Ефрат два милиона души.\n\r\nЕрдоган добави, че призивите към международната общност по този въпрос досега не са дали резултат.\n\r\n\"Преди четири години на срещата на Г20 в Анталия предложих да бъде създадена зона за сигурност в Сирия\", изтъкна той. По думите му на думи всички приемат със задоволство идеята, но никоя страна реално не се нагърбва с действия.\n\r\n\"Искаме сигурно бъдеще както за нас, така и за сирийския народ\", заяви още президентът, като подчерта, че единствената причина за присъствието на Турция в Сирия са терористичните заплахи срещу границите й, които същевременно са пречка и за завръщането на сирийските бежанци.", "date": "2019.10.01", "title": "Ердоган: Няма да сме вечно домакини на милиони бежанци"}
{"url": "https://www.dnes.bg/mish-mash/2019/10/01/megan-markyl-obrazovanite-jeni-sa-vajni-za-vsiaka-obshtnost.424715", "text": "Меган Маркъл заяви по време на своя визита в университета в Йоханесбург, РЮА, че предоставянето на възможности на жените посредством образованието може да е преобразяващо за общностите, предаде Ройтерс.\r\nМеган, която е на посещение в Южна Африка, заедно със съпруга си принц Хари и 4-месечния им син Арчи, е университетска възпитаничка и защитничка на правата на жените. Тя отбеляза колко значима роля е имало образованието за нея.\r\n\"Когато на жена са предоставени възможности, това променя абсолютно всичко в общността, каза херцогинята на Съсекс пред университетски преподаватели и студенти. - Смятам, че образованието, по-специално висшето образование е ключов елемент за икономическия растеж и развитието на индивида\".\r\n                    \n                    \n                \n                \n                \n                През януари Меган Маркъл пое щафетата от бабата на принц Хари, кралица Елизабет Втора, ставайки патрон на Асоциацията на университетите в Общността на нациите. Кралицата бе патрон повече от 3 десетилетия.\r\nДнес Меган оповести за отпускането на финансови средства от асоциацията за университетите в РЮА, като целта е да се подкрепат жените, работещи в сферата на висшето образование и изследванията.\r\nДокато Меган и Арчи останаха в РЮА, принц Хари посети също Ботсвана, Ангола и Малави.", "date": "2019.10.01", "title": "Меган Маркъл: Образованите жени са важни за всяка общност"}
{"url": "https://www.dnes.bg/akoshtete-vqrvaite/2019/10/01/bum-bum-brazilka-grabna-titlata-nai-atraktivno-dupe.424705", "text": "\nПобедителка в тазгодишния конкурс за най-атрактивни задни части \"Мис Бум-бум 2019\" е бразилката Сузи Кортез, съобщава в. \"Дейли мейл\".\n\n\r\nДвадесет и девет годишната изкусителка е модел на бразилския \"Плейбой\". Тя е от град Кампинас и вече е печелила конкурса \"Мис Бум-бум\" през 2015 година.\n\r\nТази година конкурсът е международен и на него се състезаваха прелести от Великобритания,САЩ, Канада, Австралия, Испания, Франция, Германия, Португалия, Мексико и Бразилия. Претендентките за короната дефилираха пред журито по долно бельо, показвайки своята Б-страна, пише БТА.\n                    \n                    \n                \n                \n                \n                \r\nНа второ място беше класирана Раян Лора Суза от Франция, а бронза извоюва представителката на Великобритания Джесика Лопес.\n\r\nКонкурсът \"Мис Бум-бум\" беше основан от бразилския предприемач Какау Оливер през 2011 година. В продължение на осем години финалът се подвеждаше в Бразилия с 27 участнички - по една от всеки бразилски щат. Правилата на надпреварата изискват кандидатките за короната да не са лягали под скалпела и да не са ползвали инжекции за извайването на техните форми.", "date": "2019.10.01", "title": "Бум-бум! Бразилка грабна титлата \"Най-атрактивно дупе\""}
{"url": "https://www.dnes.bg/sofia/2019/10/01/vynshno-posreshtna-rusnaci-ot-44-dyrjavi-putin-e-dobre-doshyl.424643", "text": "\nРуснаци от 44 държави бяха посрещнати на Световния младежки форум за руски съотечественици в София през изминалия уикенд. Събитието се провежда за десети път в българската столица, организатор е Федерацията на Съюза на руските съотечественици в България. \nПо време на форума, който продължи четири дни, бяха разисквани проблемите на руската диаспора в чужбина. Проведоха се и множество обучения за личностна ефективност и засилване на лидерските качества у младите хора.\r\nНе бяха подминати и темите за рускоезичните медии в страните по света и тяхната роля за запазването на историческите истини за Втората световна война. Според руснаците има вълна в Европа, която се опитва да подмени истината за най-страшния момент от историята на руската държава, а именно загубата на над 20 милиона от населението на бившия Съветски съюз.\n                    \n                    \n                \n                \n                \n                \r\nНа официалното откриване на Младежкия форум присъстваха посланикът на Русия Анатолий Макаров, депутатът от българския парламент Маноил Манев (ГЕРБ), представителят на руската Дума Елена Афанасиева, множество гости от руски клубове и организации от цял свят. \n\r\nЗа участниците бе предвидено и посещение във Външното министерство на България. Там те бяха посрещнати от заместник-министъра Георг Георгиев. Той проведе брифинг, в който описа добрите практики между България и Русия, призовавайки младите хора да участват дейно в управлението на страните, в които живеят. В зародилата се дискусия представителите от Русия пожелаха отмяната на визите за руски граждани, което според тях ще доведе повече туристи в България. От своя страна Георгиев обясни, че процедурата е изключително улеснена, в разгара на сезона се обработват по 3000 заявки на ден, но за момента не се предвижда отмяната на визите.\r\nНа въпрос дали България е готова да взаимодейства с чуждестранни студенти, интересуващи се от родината ни, зам.министърът отговори положително, припомняйки, че образованието е приоритет в страната. \n\r\nДали руският президент ще посети страната ни, поинтересува се представител на делегацията от Българя, а отговорът на Георг Георгиев бе категоричен: \"Посешение на Владимир Путин в България на този момент не се очаква, но той винаги е добре дошъл у нас\".\n\r\nСлед срещата със заместник-министъра бе проведена и екскурзия в институцията, която запозна участниците с красивата архитектурата на сградата. Делегацията на руските сънародници положи цветя пред паметника на Съветската армия и посети руския камерен театър в РКИЦ, който им представи пиесата \"Нощ преди Рождество\" на Николай Гогол. \n\r\nВсички участници в Световния младежки форум за руски съотечественици в София се обединиха около мнението, че това е събитие с душа, което открива нови хоризонти и идеи за  осъществяването на проекти за едно по-добро бъдеще. Не бе случаен и лозунгът на събитието - \"Младежта строи бъдещето\".", "date": "2019.10.01", "title": "Външно посрещна руснаци от 44 държави: Путин е добре дошъл!"}
{"url": "https://www.dnes.bg/eu/2019/10/01/mariia-gabriel-s-edinodushna-podkrepa-za-evrokomisar.424673", "text": "Мария Габриел получава единодушното одобрение на комисиите на Европейския парламент по култура и образование, и по индустрия, изследвания и енергетика. Това съобщи председателят на групата на Европейската народна партия в ЕП Манфред Вебер.\r\n\r\nТази сутрин ръководствата на двете парламентарни комисии обсъдиха на закрито заседание снощното изслушване на Габриел, предложена за еврокомисар по младежта и иновациите в Европейската комисия под председателството на Урсула фон дер Лайен.\nОще след изслушването снощи председателите на двете парламентарни комисии изразиха задоволство от представянето на българския еврокомисар.\r\n\r\nНа 17 октомври се очаква общата оценка на ЕП за кандидатите за еврокомисари. \r\n\r\nПредвижда се на 23 октомври целият състав на новата ЕК да бъде гласуван от евродепутатите в Страсбург, припомня БТА. \r\n ", "date": "2019.10.01", "title": "Мария Габриел с единодушна подкрепа за еврокомисар"}
{"url": "https://www.dnes.bg/stranata/2019/10/01/shofioryt-ot-ptp-to-s-dve-jertvi-v-plovdiv-bil-piian.424666", "text": "Шофьорът, предизвикал катастрофата в Пловдив с двама загинали, е бил пиян.\r\nПри него е отчетено наличие на 1,55 промила алкохол, а при спътника му 0,57 промила, съобщиха от полицията.\n\n\r\nТежкият пътен инцидент стана на бул. \"Марица\" през нощта на 28 срещу 29 септември.\r\n19-годишният шофьор на автомобила, който няма шофьорска книжка, се е ударил в електрически стълб. Загинаха двама от пътувалите в колата - на 19 и 16 години. Тялото на втората жертва беше открито на следващия ден край Марица.\r\nОт удара тийнейджърът изхвърчал от автомобила. \r\n\r\nПрокуратурата повдигна обвинение на бащата на шофьора. Катастрофата е станала заради високата скорост, с която се е движела колата – над 100 км в час.", "date": "2019.10.01", "title": "Шофьорът от ПТП-то с две жертви в Пловдив бил пиян"}
{"url": "https://www.dnes.bg/index/2019/10/01/kak-da-namerim-lesno-miasto-za-parkirane-matematici-izchisliha.424657", "text": "Най-трудната част от шофирането определено е намирането на паркомясто. Особено в претъпкани молове и магазини. Но двама американски учени се заеха по математически начин да решат проблема.\r\nВъв видео, показано от Института Санта Фе, Пол Крапивски и Сидни Реднър публикуват изследователска статия за стратегиите за паркиране. Идеята е в това да се измисли най-добрия начин. Очевидно е, че всички искат перфектното място за паркиране да бъде възможно най-близо до входа и търсенето му и след това излизането да отнема най-малко време. \r\nУчените идентифицираха три различни типа хора, които търсят място за паркиране, всеки със собствена стратегия за решаване на този класически проблем, след което показаха чия е най-добра.\r\n                \n                \n                \"Смирените\" шофьори са тези, които биха предпочели да заемат първото празно място, което видят, независимо колко трябва да карат, за да излязат от паркинга - те просто искат да се справят с паркирането възможно най-бързо. \"Благоразумните\" шофьори пък винаги се опитват да паркират колкото се може по-близо до входа на търговския център, например. И накрая, \"оптимистичните\" шофьори просто играят комар и искат да паркират точно до входа, ако обаче мястото не е заето, обикалят докато то или друго подобно се освободи.\r\n\r\n \r\n", "date": "2019.10.01", "title": "Как да намерим лесно място за паркиране? Математици изчислиха..."}
{"url": "https://www.dnes.bg/crime/2019/10/01/jena-ostavi-1000-leva-i-2-000-evro-na-izmamnici.424667", "text": "79-годишна жена от Добрич даде 2 пъти пари на телефонни измамници, съобщават от Областната дирекция на МВР.\r\n\r\nНа 30 септември в 19:40 часа в Първо РУ Добрич лично се тъжи 79 годишна жителка на град Добрич, че за времето от около 11:45 часа до 19:00 часа на същия ден е получила обаждане на домашния си телефон от непознат мъжки глас, който се представил за служител на общинска полиция.\r\n\r\nМъжът й казал, че я следят телефонни измамници и жената трябва да съдейства за задържането им. \r\n\r\nВ резултат на многократни разговори по стационарен и по мобилния й телефон, жената оставя 1000 лева до оградата на къщата си. \r\n\r\nСлед това тегли сума от 2000 евро от банка в Добрич, които носи във Варна и ги оставя в района на автогарата. Образувано досъдебно производство.", "date": "2019.10.01", "title": "Жена остави 1000 лева и 2 000 евро на измамници"}
{"url": "https://www.dnes.bg/notifikacii/2019/10/01/most-se-sruti-na-ostrov-taivan-ima-raneni-hora.424661", "text": "\r\nМост в източната част на остров Тайван се срути тази сутрин върху преминаващи под него кораби и рани хора, предаде ДПА като се позова на противопожарната служба.\n\r\nНефтена цистерна, която била напът да прекоси моста, също е паднала. Шофьорът, спасен веднага от пламналото превозно средство, е сериозно пострадал и откаран в болница.\n\r\nМостът, построен преди 21 години, е в Нанфангао, риболовно пристанище в окръг Илан.\n\r\nДо момента 10 души са били извадени от водата и са в болница.\n                \n                \n                \r\nЗасега не се съобщава за смъртни случаи. Най-малко шестима души от риболовни кораби са обявени за изчезнали, а водолазни екипи издирват оцелели, съобщи националната протовопожарна служба.\n\r\nПострадали са и двама спасители от бреговата охрана.\n\r\nПовечето от ранените са чуждестранни работници от Филипините и Индонезия, които са останали на риболовни кораби, за да избегнат тайфуна Митаг, донесъл късно снощи на острова силни ветрове и порои, които днес още не се престанали.\n\r\nПо време на злополуката в Илан обаче небето е било ясно. Очевидци казаха пред местния телевизионен канал SET TV, че видели как мостът изведнъж се свлича, пише БТА.\n\r\nНай-малко 12 души бяха ранени при преминаването на тайфуна Митаг. \n\r\nЦентърът за извънредни ситуации съобщи, че повечето са пострадали от падащи предмети или са паднали от моторни скутери поради силните ветрове.\r\nНа места електрозахранването е нарушено, а 66 773 домакинства са без електричество.\n\r\nБлизо 5000 жители в планински райони или в зони, застрашени от наводнения, са били евакуирани.\n\r\nЦентралната метеорологична служба в Тайван отмени днес предупреждението за тайфун и проливни валежи, тъй като Митаг продължи да отслабва.\n\r\nОчаква се тайфунът да достигне Южна Корея утре късно вечерта.", "date": "2019.10.01", "title": "Мост се срути на остров Тайван, има ранени хора"}
{"url": "https://www.dnes.bg/index/2019/10/01/gigantski-aisberg-1600-kv-km-se-otkysna-ot-antarktika.424645", "text": "\r\n  \r\nАйсберг, 15 пъти по-голям от Париж, се е откъснал от Антарктика преди няколко дена, съобщиха АФП и ДПА.\n\r\nЯвлението е нормално за ледения шелф и не се дължи на промените в климата.\n\r\nАйсбергът D28 се е откъснал от ледения шелф Еймъри в източната част на Антарктика на 24 или 25 септември, показват данните от европейски и американски спътник. Той е с дебелина около 210 м и съдържа 315 милиарда тона лед, установи американската глациоложка Хелън Аманда Фрикър. \n                \n                \n                \r\nПлощта му е 1582 кв. км.\n\r\nЧислата изглеждат впечатляващи, но образуването на айсберги е част от нормалния цикъл на ледените шелфове. Специалисти наблюдават този район от 2000 г. Прогнозите бяха голям айсберг да се отдели от 2010 г. до 2015 г.\n\r\nАйсбергите се отделят, защото масата на шелфовете непрекъснато се увеличава от падналия сняг и ледените реки, които се спускат към крайбрежието, обясни Хелън Аманда Фрикър. Така шелфовете запазват размера си.\n\r\nПредишният голям айсберг се е отделил от шелфа Еймъри, който е с плаваща площ от 60 000 кв. км, през 1963-1964 г. \r\n/БТА/", "date": "2019.10.01", "title": "Гигантски айсберг - 1600 кв.км, се откъсна от Антарктика"}
{"url": "https://www.dnes.bg/mish-mash/2019/10/01/kotarakyt-pol-zavejdasht-vryzki-s-klienti-na-garata-v-livyrpul.424651", "text": "Ръководството на железопътна гара в Ливърпул назначи котарака Пол за завеждащ връзките с клиенти, съобщи в. \"Дейли стар\".\n\r\nБенгалският котарак, наречен на актьора Пол Нюман, си има дом, но се отбива на гарата \"Саут паркуей\" от малък и очарова пътници и служители. Сега той прекарва дните си главно там, сгушен на инвалидна количка до пероните. Затова получи и официална длъжност. Той е много подходящ за нея, защото всички, които го видят, се усмихват, пише БТА.\n\r\n\"Той е много приятелски настроен и обича да му обръщат внимание. Понякога сяда на много неподходящо място, например в средата на чакалнята, но хората само спират, за да го погалят\" - разказа заместник-началникът на гарата Алън Роу. - Ако вниманието му дойде в повече, отива в някое от многото си скривалища из гарата\".\n                    \n                    \n                \n                \n                \n                \r\nДомът на Пол е наблизо, но там има много котки и той не се разбира с тях. Първоначално стопаните му са се опитвали да го приберат, но без успех. \n\r\nВече 10 години Пол предпочита да се мотае из гарата. Той е местна знаменитост и много хора идват специално за да го видят. Ако застане на пропускателния пункт, пътниците дори му показват билетите си.", "date": "2019.10.01", "title": "Котаракът Пол – завеждащ връзки с клиенти на гарата в Ливърпул"}
{"url": "https://www.dnes.bg/stranata/2019/10/01/16-godishen-otvleche-maloletna-opital-da-ia-iznasili.424669", "text": "Криминалисти от Ботевград задържаха непълнолетен извършител на тежко криминално деяние, съобщиха от ОДМВР - София.\n\nНа 30 септември жител на с. Литаково съобщил в полицията, че два дни по-рано малолетната му дъщеря е била отвлечена от двама непознати, като спрямо нея е бил извършен опит за изнасилване.\r\n\r\nСигналът незабавно е докладван в окръжната прокуратура и образувано следствено дело за извършено престъпление.\r\n\r\nСлед незабавни издирвателни действия са установени извършителите - двама жители на с. Литаково, на 16 и 23 години. Непълнолетният е задържан и е направил пълни самопризнания.\r\n\r\nДействията по установяването и задържането на втория извършител продължават.", "date": "2019.10.01", "title": "16-годишен отвлече малолетна, опитал да я изнасили "}
{"url": "https://www.dnes.bg/health/2019/10/01/vma-s-bezplatni-dermatologichni-pregledi-na-2-i-3-oktomvri.424671", "text": "Специалистите от Клиника по дерматология на Военномедицинска академия (ВМА) организират безплатна профилактична кампания за доброкачествени и злокачествени образувания, съобщават от болницата.\n\nКонсултациите ще се проведат на 2 и 3 октомври 2019 г.,  между 10.00 и 13.00 часа, в кабинет 218, разположен на втория етаж на Поликлиниката на ВМА. За целта е необходимо да бъде направено предварително записване на телефони 02/ 92 25 002 и 02/ 92 26 181, между 08.00 и 14.00 часа. \r\n\r\nНе се изисква направление от личния лекар.\r\n\r\nЦелта на кампанията е да повиши информираността на обществото по въпросите за кожните новообразувания, възможността за предпазване от развитието им, както и ползата от ранното и навременно откриване на проблема, което е ключово за успешното му лечение.", "date": "2019.10.01", "title": "ВМА с безплатни дерматологични прегледи на 2 и 3 октомври"}
{"url": "https://www.dnes.bg/obrazovanie/2019/10/01/za-moderna-ikonomika-universitetite-i-biznesyt-zaedno.424664", "text": "Според вицепрезидента Илияна Йотова българската икономика ще просперира, ако университетите са адаптирани към изискванията на бизнеса.\n\r\n\"Все още има съществено разминаване между специалности и потребности на пазара на труда. Не е достатъчно да кажем днес, че образованието е наш приоритет. Трябват инвестиции от училището до науката\", каза тя на откриването на новата академична година на Софийския университет \"Св. Климент Охридски\". \n\r\nЙотова смята, че трябва да се акцентира още на ориентацията на децата още в училище, а след това и за професионалните стажове, защото така България би имала подготвени кадри. \r\n \r\n\"Скъпи студенти, млади хора, тази сграда завинаги е завещана за Вас. По аудиториите, коридорите се усеща следата на много видни български личности, преподаватели, учени. Ако имаше единица мярка за познанието в България, то непременно щеше да носи името на Алма Матер. От утре тази атмосфера ще бъде ваша, тази вселена ще бъде ваша. От вас зависи колко много от това богатство ще вземете във вашите ръце\", посочи още вицепрезидентът. \n                    \n                    \n                \n                \n                \n                \r\nПо думите й Софийският университет формира държавността чрез образованието, чрез науката, чрез подготовката на строителите на съвременна България. \n\r\n\"Каквито и да са предизвикателствата на времето той остана свободен и независим. Нашият университет днес е един от малкото оазиси на свободомислието, на съпротивата срещу празнодумието, равнодушието, измислените идоли, на битката срещу полуистините и фалшификатите. Запомнете това и продължете тази традиция. Софийският университет е непоклатима стена срещу бездуховността и посредствеността\", каза още Йотова, цитирана от \"Фокус\".", "date": "2019.10.01", "title": "За модерна икономика - университетите и бизнесът заедно"}
{"url": "https://www.dnes.bg/temida/2019/10/01/vks-gleda-deloto-za-svobodata-na-polfriiman-na-7-oktomvri.424672", "text": "Делото за възобновяване на производството за условно предсрочно освобождаване на убиеца на студента Андрей Монов - Джок Полфрийман, ще се гледа от ВКС на 7 октомври, а не на 23 октомври. \n\n\n С разпореждане по касационно дело № 967/2019 г. (за възобновяване на делото за условно предсрочно освобождаване на Джок Полфрийман) заместникът на председателя на ВКС и ръководител на Наказателната колегия отмени разпореждането от 26 септември в частта относно определената дата на провеждане на открито съдебно заседание на 23.10.2019 г. и пренасрочи делото за 07.10.2019 г. от 9.00 ч., съобщиха от Върховния касационен съд.\n\r\nВ разпореждането се посочва: \"Заради изключителния обществен отзвук на делото, както и с оглед разпространената в общественото пространство информация, че условно предсрочно освободеният Джок Полфрийман е лишен от право на свободно придвижване във връзка с предстоящото произнасяне на ВКС, намирам, че следва да се осигури възможност за провеждане на касационното производство в кратки срокове, като делото бъде пренасрочено за по-ранна дата – 07.10.2019 г. от 9.00 ч.\r\n                    \n                    \n                \n                \n                \n                Посочената дата на заседанието е определена след съгласуване и преценка на състава, ангажиран за разглеждане и решаване на делото, съобразена е със служебната ангажираност на съдиите, като осигурява и достатъчен период от време за подготовка на страните\".\n\r\nРазпоредено е незабавно да се уведомят страните: Върховната касационна прокуратура, Джок Полфрийман и неговият защитник адв. Ангелов.\n\r\n\"Препис от разпореждането да се изпрати ведно със съобщението за датата и часа на заседанието на началника на Дирекция \"Миграция\" за незабавно връчване на осъдения Джок Полфрийман и осигуряването му в съдебно заседание. Уведомлението и копие от разпореждането да се изпратят на Дирекция \"Миграция\" и по факс по реда на чл. 178, ал. 8 от НПК, тъй като случаят е бърз. \n\r\nОсъденият да бъде уведомен и чрез неговия защитник адв. Ангелов, ако последният се съгласи да приеме книжата\", пише още в документа.", "date": "2019.10.01", "title": "ВКС гледа делото за свободата на Полфрийман на 7 октомври "}
{"url": "https://www.dnes.bg/muzika/2019/10/01/petia-i-vylkyt-zapoznava-nai-malkite-s-klasicheskata-muzika.424674", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНа 13 октомври от 10:30 ч. в зала \"България\" ще се проведе първият концерт за \"Фортисимо Фамилия\" по произведението \"Петя и вълкът\".\n\r\nРазказвачи на симфоничната приказка са Иван Юруков и Мая Бежанска, диригент е Славил Димитров.\n\r\nМузикалната приказка е написана от композитора Сергей Прокофиев през 1936 година и целта ѝ е да запознае най-малките слушатели на класическа музика с това как звучат основните музикални инструменти в симфоничния оркестър.\n\r\n\"Това е една от най-популярните приказки за деца. Стинг е бил вълкът, Бил Клинтън също\", \n                    \n                    \n                \n                \n                \n                \r\nПо думите му децата ще могат да чуят как всеки един инструмент разказва история.\n\r\n\"Намерен е страхотен подход за това децата да почувстват музиката. В това произведение се казва кой е музикалният инструмент, коя линия води, какъв характер има, защо точно той участва в този герой. По този начин те разбират и за инструмента, и за самото произведение\", разказа актрисата Мая Бежанска в \"България сутрин\".\n\r\nТя коментира, че децата обичат разказа и да приемат нещата чрез смях.", "date": "2019.10.01", "title": "\"Петя и вълкът\" запознава най-малките с класическата музика"}
{"url": "https://www.dnes.bg/temida/2019/10/01/za-polfriiman-zapoved-za-ekspulsirane-no-i-zabrana-da-napuska-bg.424678", "text": "За улиеца на студента Андрей Монов - Джок Полфрийман, който беше предсрочно освободен от затвора, е издадена заповед за експулсиране, обясни директорът на Дирекция \"Миграция\" Николай Николов.\n\r\nПричината за това била създадената сериозна заплаха за обществения ред. \n\n\n Заповедта обаче, все още не била изпълнена, защото австралиецът нямал документи за самоличност, а от друга страна имал съдебна забрана за напускане на България.\n\r\nАвстралийските власти уверили българското МВР, че издаването на документи вече е в ход, а и също така се очаква произнасяне от СГС по повод забраната за напускане на страната.\n                    \n                    \n                \n                \n                \n                \r\n\"Уведомени сме от австралийските дипломати, че същият вече разполага с документи за пътуване, които се намират в тях и са предприети действия по искане за снемане на забраната, за което сме уведомени, че има искане за възобновяване на наказателното възпроизводство\", допълни Николов\n\r\nПолфрийман ще бъде уведомен за насроченото на ВКС заседание на 7 октомври. В момента той не създава проблеми, държи се нормално, каза още той, цитиран от БТА.", "date": "2019.10.01", "title": "За Полфрийман - заповед за експулсиране, но и забрана да напуска BG"}
{"url": "https://www.dnes.bg/mish-mash/2019/10/01/greta-ostavia-klimata-shte-se-zanimava-s-det-metyl.424687", "text": "Шведите си имат Икея, Грета Тунберг и дет метъл. А комбинацията между последните две бе неочаквана.\r\nШведският барабанист Джон Мюлсек превърна речта на еко активистката от ООН в дет метъл парче, което събра милиони гледания от цял свят. Потребителите побързаха да се пошегуват, че това е нов стил - еко дет метъл.\r\nНа 23 септември Грета реши да нахока световните лидери затова, че не правят достатъчно за борбата с промените в климата. Ала след като самата тя видя музикалната версия на своята реч, се пошегува в Twitter, че ще се откаже от \"онова нещо с климата\".\r\n\"Реших, че ще се откажа от това нещо с климата. От сега нататък ще правя само дет метъл!\", написа Грета в профила си.\r\n", "date": "2019.10.01", "title": "Грета оставя климата – ще се занимава с дет метъл "}
{"url": "https://www.dnes.bg/kino/2019/10/01/noviiat-film-ekshyn-shegovit-pogled-kym-amerikanskite-produkcii.424676", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        На старта на новата година ще има екшън със сериозна доза хумор. Първата прожекция на новия филм \"Екшън\" ще бъде на 3 октомври във Варна в рамките на кинофестивала \"Златна роза\". През януари комедията тръгва по киносалоните в страната.\n\n\n\r\n\"Бъзикаме се с американските филми, които снимат в България и с българското кино. Това е игра на думи, защото \"екшън\" е командата за начало на снимки в киното и отделно този така благодатен жанр\", посочи сценаристът Тео Чепилов пред .\n                    \n                    \n                \n                \n                \n                \r\nИсторията във филма е за деца, които като малки са били най-големите фенове на екшън звезда. Той обаче е стигнал до момента, в който снима филми в България. Те опитват да се свържат с него и следва серия от безумици. В лентата има експлозии, престрелки, нинджи, любов...\n\r\nФилмът вече е бил прожектиран на няколко фестивала, печели и награди. А за ролите в лентата умишлено са избрани \"неексплоатирани\" актьори, подчерта режисьорът Радослав Илиев.\n\r\n\"Казахме си, че трябва да вземем непознати лица. Работя с невероятно талантливи млади актьори\", каза Илиев в студиото на \"България сутрин\".", "date": "2019.10.01", "title": "Новият филм \"Екшън\" – шеговит поглед към американските продукции"}
{"url": "https://www.dnes.bg/sofia/2019/10/01/drujba-1-i-gara-iskyr-ostanaha-bez-tok-zaradi-skysan-kabel.424681", "text": "Отново заради скъсани кабели част от столичани останаха без ток. \n\r\nПри несъобразени изкопни работи на 1 октомври сутринта бяха скъсани няколко кабела 10 киловолта, собственост на \"ЧЕЗ Разпределение България\" АД, в резултат на което без електрозахранване за около час останаха 2900 клиенти на дружеството в района на ж.к. \"Дружба\" 1 и Гара Искър.\n\r\nПредния ден строителна фирма скъса кабел 20 киловолта и остави без ток близо 2000 клиенти на ЧЕЗ Разпределение в софийското село Лозен, припомнят от пресцентъра на дружеството.\n\r\n\"Сега е краят на строителния сезон и очевидно фирмите бързат да завършат проектите си, но е недопустимо това да се случва за сметка на комфорта на нашите клиенти. Навременното съгласуване на строителните дейности ще ограничи късането на кабели и ще сведе до минимум неудобствата за домакинствата и бизнеса\", заяви Васил Василев, директор \"Експлоатация и поддържане\" в ЧЕЗ Разпределение България.\n                    \n                    \n                \n                \n                \n                \r\nСтроителните проекти би трябвало предварително да се координират с електроразпределителната компания. В рамките на това съгласуване дружеството в писмен вид информира строителя, че е длъжен да го уведоми за деня и мястото на изкопните дейности. В голяма част от случаите, обаче, тези изисквания не се спазват. Често пъти информацията за започващите строителни дейности се получава предходния ден или в деня на тяхното стартиране, което прави реакцията на ЧЕЗ Разпределение невъзможна. \n\r\nДружеството призовава фирмите да го информират поне две седмици предварително къде и кога ще извършват изкопни дейности. Това може да става на телефон 0700 10 010 или на имейл кlienti@cez-rp.bg.\n\r\n ", "date": "2019.10.01", "title": "\"Дружба\" 1 и \"Гара Искър\" останаха без ток заради скъсан кабел "}
{"url": "https://www.dnes.bg/technology/2019/10/01/za-vryzka-mejdu-izkustvoto-i-naukata-dokosni-muzikata.424677", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКакво е помпен орган и как звучи бутилкофонът? Каква музика може да създадем с музикален сешоар? Отговори на тези и други любопитни въпроси ни дават уникалните инструменти в \"Докосни музиката!\".\r\nВ детския научен център \"Музейко\" откриха нова гостуваща изложба. Тя пристигна от Германия и разкрива често магичната връзка между музиката и науката.\n\r\nОбщо 12 необикновени комбинации между музикален инструмент и предмет от всекидневието посрещат посетителите в Световния ден на музиката, 1 октомври, който съвпада с рождения ден на \"Музейко\".\n\r\nИзложбата \"Докосни музиката!\" дава неограничени възможности в създаването на мелодия, напомняйки за връзката между изкуството и природните науки.\n                    \n                    \n                \n                \n                \n                \r\n\"Изключително впечатлен съм от музиката и начина, по който тя въздейства на нашия мозък. Именно това ме подтикна да се занимавам с този вид изкуство\", сподели пред Bulgaria ON AIR създателят на изложбата Майкъл Брадке.\n\r\nТя ще бъде открита именно от Брадке, който пристигна специално за това от Германия.\n\r\nТой ще разкаже как околната среда има свое трептене и уникален звук. А докато експериментират и се забавляват, децата ще открият мелодията, която ги среща на всяка крачка.", "date": "2019.10.01", "title": "За връзка между изкуството и науката: Докосни музиката"}
{"url": "https://www.dnes.bg/crime/2019/10/01/7-godishno-prieto-v-bolnica-roditelite-tvyrdiat-che-e-bito.424684", "text": "7-годишно дете е прието снощи в \"Пирогов\" с наранявания в областта на гърдите и ребрата.\r\n\r\nСпоред родителите на детето то е пострадало в двора на училището си в Долни Богров. Днес директорът на СДВР ст. комисар Георги Хаджиев отрече да има данни, че детето е бито. \r\n\r\nТой обясни, че от събраните доказателства става дума за словесен конфликт между ученици. Обиденото момче се прибрало вкъщи с баща си. Родителят заявил, че синът му е бил бит. \r\n\r\nПоискал и да вземе отпускно на сина си. Възпитателката и всички други доказателства отричат версията.\r\n\r\nОбразувано е досъдебно производство. Разследването продължава под надзора на Софийската районна прокуратура.", "date": "2019.10.01", "title": "7-годишно прието в болница, родителите твърдят, че е бито"}
{"url": "https://www.dnes.bg/stranata/2019/10/01/slabo-zemetresenie-v-raiona-na-s-dolno-osenovo.424625", "text": "Земетресение с магнитуд 2,2 по скалата на Рихтер е усетено в района на с. Долно Осеново, община Симитли, съобщиха от Националния институт по геофизика, геодезия и география към БАН пред \"Фокус“.\r\n\r\nТрусът е на дълбочина 13 км и е регистриран в 04.51 часа. \r\n\r\nНяма данни земетресението да е усетено от населението.\r\n ", "date": "2019.10.01", "title": "Слабо земетресение в района на с. Долно Осеново"}
{"url": "https://www.dnes.bg/stranata/2019/10/01/dvamata-postradali-v-tec-marica-iztok-sa-v-tejko-systoianie.424626", "text": "Двамата работници, които пострадаха при инцидент в ТЕЦ \"Марица Изток\" 1 остават в тежко състояние. Те са настанени в Университетската болница в Стара Загора. \n Единият от тях, който е с мозъчно сътресение, е претърпял черепно-мозъчна операция. Вторият пострадал работник, на 42 години, е в кома, на изкуствено дишане с тежка интоксикация, съобщи Bulgaria ON AIR. \n\r\nИнцидентът стана около 16.30 ч. на 30 септември. Работниците е трябвало да почистят шахта на станцията за битови отпадни води на територията на централата. \n                    \n                    \n                \n                \n                \n                \r\nПри отварянето на шахтата единият мъж е вдишал токсични газове и е паднал в нея. Вторият работник се е опитал да го извади, но и на него му прилошало. От ТЕЦ-а потвърдиха за инцидента. \n\r\nРъководството на \"ЕЙ И ЕС България\" следи изключително внимателно състоянието на двамата пострадали и е готово да предприеме всички необходими действия за осигуряване на тяхното лечение\", пише в становището на ТЕЦ-а. \n\r\nОбразувано е досъдебно производство срещу неизвестен извършител за причиняване на средна телесна повреда. \n\r\nПричините за злополуката се изясняват от представители на Инспекцията по труда и на полицията.\r\n ", "date": "2019.10.01", "title": "Двамата пострадали в ТЕЦ \"Марица Изток\" са в тежко състояние"}
{"url": "https://www.dnes.bg/crime/2019/10/01/spipaha-v-angliia-nashenec-tyrsen-za-svodnichestvo-v-polsha.424627", "text": "Български гражданин от първата десятка на издирваните в Северна Полша опасни престъпници за 2019 година е бил задържан в Англия и предаден на съд по искане за екстрадиране. \n\r\nМъжът е бил издирван по обвинение в сводничество и принуждаване към проституция с употреба на сила, заплаха и хитрост, пише \"Монитор\".\n\r\nСпоред британския вестник \"Лестър меркюри\" срещу 28-годишния българин Давид Кечеджиев имало издадена европейска заповед за арест. \n\r\nИздирваният бил намерен в Лестър, където се устроил на работа в местна фабрика. \n\r\nТочно когато се появил в завода миналия четвъртък, английски ченгета му сложили белезници. Оттам го закарали в околийския съд в Уестминстър за да разгледат мярка за неотклонение. Българинът се обявил против евентуална екстрадиция в Полша и поискал да бъде пуснат под гаранция, но представителят на полската страна Джонатан Суейн се противопоставил на желанието на Кечеджиев.\n                    \n                    \n                \n                \n                \n                \r\nИмето на родения в Балчик Давид Кечеджиев, син на Джавид и Невин фигурира в списъците на МВР на Полша с издирвани във връзка с извършени тежки престъпления лица. За Кечеджиев е посочено, че го издирва оперативно-следствения отдел на градската комендатура на полицията в Гданск за сводничество - получаване на материална изгода от предоставяне на сексуални услуги от трето лице, както и за принуждаване към проституция - два различни параграфа в полския наказателен кодекс.\n\r\nЗаедно с Кечеджиев в списъка \"Най-опасни престъпници от Поморието - 2019\", актуализиран към 18 септември т. г. се издирват и още няколко души с български паспорти. По същите текстове от НК полицията търси 48-годишния Павел Сашев Петров, син на Сашо и Боянка, с псевдоним Реджеб Моторчето, 32-годишния Емил Стефанов Иванов от Каварна с псевдоним Енвер, 53-годишния Кадир Сали от Балчик и 45-годишния Стоян Михайлов Валентинов.", "date": "2019.10.01", "title": "Спипаха в Англия нашенец търсен за сводничество в Полша "}
{"url": "https://www.dnes.bg/index/2019/10/01/receptata-dnes-nemski-kartofeni-palachinki.424527", "text": ":\r\n2 яйца\r\n2 супени лъжици брашно\r\n¼ чаена лъжица бакпулвер\r\n½ чаена лъжица сол\r\n¼ чаена лъжица черен пипер\r\n6 големи картофа, обелени и настъргани\r\n½ чаша ситно нарязан лук\r\n¼ чаша олио\r\n \r\n:\r\n \r\nВ голяма купа смесете разбитите яйца, брашното, бакпулвера, солта и пипера. Смесете ги с картофите и лука. След като омесите добре сместа, с ръце оформете плоски малки палачинки. Сгорещете олиото в голям тиган на средна температура. Запържете всяка палачинка от всяка страна до златисто. Подредете върху кухненска хартия да се отцедят преди сервиране.\r\n\r\n\r\n \r\n ", "date": "2019.10.01", "title": "Рецептата Dnes: Немски картофени палачинки "}
{"url": "https://www.dnes.bg/stranata/2019/10/01/oktomvri-zapochva-s-letni-temperaturi-gradusite-do-30-c.424628", "text": "Най-ниските температури у нас днес ще бъдат от 10 до 15 градуса, а по брега на морето до 16-18. \n\r\nСледобед над планинските райони ще се развива купеста облачност. Вятърът ще бъде слаб, преди обед в Дунавската равнина и Добруджа до умерен от запад-северозапад. \n\r\nМаксималните температури ще останат с летни стойности от 25 до цели 30 градуса. Това прогнозира синоптикът на  Владимира Илиева.\n\r\nВремето е подходящо за туризъм и разходка. Преди обед ще остане слънчево, а следобед ще се заоблачава. Вятърът ще бъде слаб, по билата умерен от северозапад.\n                    \n                    \n                \n                \n                \n                \r\nВ сряда късното лято ще продължи с много слънчеви часове и дневни температури близки до 30 градуса. В четвъртък през голяма част от деня все още ще бъде слънчево и топло. Следобед над Западна България ще започне застудяване. \n\r\nВ петък студеният въздух ще обхване и останалата част от страната, което значи, че есента се задава. Дъжд ще вали над южните и източните райони, а от запад ще започне разкъсване на облаците. \n\r\nВ събота повече ще бъдат облаците над източната половина на страната.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n ", "date": "2019.10.01", "title": "Октомври започва с летни температури, градусите до 30°C"}
{"url": "https://www.dnes.bg/sport/2019/10/01/mirela-demireva-ostana-10-a-na-finala-na-svetovnoto.424629", "text": "Олимпийската вицешампионка от Рио де Жанейро Мирела Демира завърши десета във финала на скок височина на световното първенство по лека атлетика на открито в Доха, Катар.\r\n\r\nБългарската отпадна още на третата височина - 193 сантиметра. Демирева направи три неуспешни опита. Тя започна с успех на 184 сантиметра, след което се нуждаеше от два опита на 189. \r\n\r\nЗад Демирева останаха белгийката Клер Орсел и представителката на Узбекистан Светлана Радзивил.\r\nСветовна шампионка стана Мария Ласицкене от Русия с 204 см.\r\n\r\nТова е най-слабо представяне за Демирева във финали на на световни първенства. Преди две години в Лондон тя беше седма, а в дебюта си в Пекин завърши девета, припомня БТА.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.10.01", "title": "Мирела Демирева остана 10-а на финала на Световното"}
{"url": "https://www.dnes.bg/stranata/2019/10/01/testvat-sirenite-dnes-v-niakolko-grada.424630", "text": "В няколко града в страната днес в 11 часа ще бъдат тествани сирените, съобщи МВР.\r\n\r\nТестовете ще бъдат в Бургас, Варна, Кърджали, Монтана, Пазарджик, Плевен, Пловдив, Русе, Смолян, София, Стара Загора, Враца, Гълъбово, както и в населените места в 30-километровата зона около АЕЦ \"Козлодуй\".\r\n\r\nЩе бъдат излъчвани националните сигнали за тревога и край на тревогата. \r\n\r\nСигналите ще бъдат съпътствани от гласова информация. \r\n\r\nТренировката се извършва с цел проверка на техническото състояние на Националната система за ранно предупреждение и оповестяване и за обучение на населението.\r\n\r\n ", "date": "2019.10.01", "title": "Тестват сирените днес в няколко града"}
{"url": "https://www.dnes.bg/obshtestvo/2019/10/01/idva-zima-kolko-shte-ni-struva-parnoto-i-toplata-voda.424631", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОт днес влизат в сила нови правила за отчитане на парното. Те са разписани в Наредбата за топлоснабдяване, по която се проведоха обсъждания миналата година. \n\r\n\"Тези промени целят усъвършенстване на Наредбата за топлоснабдяване. Експерти, представители на \"Топлофикация\", топлинни счетоводители и граждани участваха в работната група за изготвяне на новите промени. Те засягат всички, ползващи услугите на дружеството\", \n                    \n                    \n                \n                \n                \n                \r\nТя отбеляза още, че най-важното, което на практика засяга всички потребители, е ангажиментът на дружеството да поддържа дневник на абонатната станция. В него ще бъдат вписвани всички настройки и промени. По този начин клиентите ще могат да следят непрекъснато потреблението си. \n\r\n\"Това от своя страна може да помогне на гражданите за намаляване на сметките им\", допълни Павлова.\n\r\nРаботната група взе решение и да се променят сроковете за изготвянето на изравнителните сметки.\n\r\n\"До 10 юли клиентите трябва да осигурят достъп, а топлинните счетоводители да вземат показанията. На 15 юли сметките вече ще бъдат готови, а в срок до 31 август всички ще могат да обжалват\", поясни Елизабета Павлова.\n\r\nЕтажната собственост пък ще има възможност да избира фиксиран процент от общата енергия, който може да бъде в размер от 20 до 40%.", "date": "2019.10.01", "title": "Идва зима: Колко ще ни струва парното и топлата вода?"}
{"url": "https://www.dnes.bg/akoshtete-vqrvaite/2019/10/01/samo-za-jeni-horoskopyt-vi-za-oktomvri.424603", "text": "Октомври идва с редица промени, някои от тях неочаквани. Няма да липсват трудности, но ще имаме и хубави мигове. Повече за това какво ви очаква, вижте в женския  хороскоп на Az-jenata.bg\r\n\r\nПрез октомври ще се радвате на космическа енергия. Ще бъдете по-вдъхновени и ще може да постигнете успехи в работата и да увеличите доходите си. Внимавайте за завистливите погледи на колеги, пазете се от интриги. Ревността може да разруши връзката ви, особено ако е безпричинна. Затова бъдете внимателни. Месецът е подходящ да прекарате повече време с любимите ви хора, да си организирате пътувания, забавления.\r\n\r\nДамите родени под този зодиакален знак ще имат успешен, ползотворен и най-важното печеливш месец. Няма да има за какво да се оплачете. Откажете се от откровени разговори с колеги, в противен случай всичко казано за миг ще бъде разнесено като клюка. Избягвайте конфликтите с роднини. Ако нямате половинка до себе си, имате добри шансове за интересно запознанство. Обвързаните да внимават с кавгите, особено тези породени от финанси, ревност.\r\n                    \n                    \n                \n                \n                \n                ", "date": "2019.10.01", "title": "Само за жени! Хороскопът ви за октомври"}
{"url": "https://www.dnes.bg/stranata/2019/10/01/pritesnenie-ot-zarazi-vyv-vraca-chervei-potekoha-ot-cheshmite.424632", "text": "Във Враца хората се притесняват от зарази, тъй като в последните седмици от чешмата освен вода, буквално текат и червеи. \n\r\nЗа последния месец случаите с открити животни са два. Тяхната дължина надхвърля 20 см. \n\r\nМестни разказват пред bTV, че се притесняват от качеството на водата и искат да знаят дали тя е годна за пиене. \r\nПотърпевшите незабавно алармирали институциите, но все още няма конкретен отговор дали организмите са вредни за човек.\n\r\nПроби на РЗИ-Враца показват, че зараза няма. Директорът на инспекцията д-р Кети Ценова обясни, че това е т.нар конски косъм – паразити, които виреят основно в чисти води. По думите ѝ те са безвредни за човешкия организъм, но не е приемливо те да изтичат от водопреносната мрежа.\n                    \n                    \n                \n                \n                \n                \r\nСпоред нея най-честия начин, по който се пренасят паразитите във водата е чрез яйца.\n\r\nЕкспертът поясни, че е разпоредена проверка на ВИК, която да провери качеството на водата. Резултатите от пробите ще бъдат качени на сайта на регионалната инспекция.\n\r\nВодата във Враца се изследва от 13 точки всекидневно. Други експерти обясниха, че в града няма пречиствателна станция за питейна вода, а само за отпадна.\n\r\nВ районите, където са намерени червеите, ще бъде засилено хлорирането на водата.", "date": "2019.10.01", "title": "Притеснение от зарази във Враца: Червеи потекоха от чешмите"}
{"url": "https://www.dnes.bg/index/2019/10/01/grandiozniiat-parad-v-pekin-70-g-kitaiska-narodna-republika.424634", "text": "\r\nТържествата в чест на 70-годишнината на Китайската народна република започнаха в 10 часа местно време (05:00 българско) на централния площад Тянанмън в Пекин, съобщава кореспондент на ТАСС от мястото на събитието.\n\r\nПрезидентът на Китай Си Дзинпин, министър-председателят на Държавния съвет Ли Къцян, други членове на ръководството на страната и бившият държавен глава Дзян Дзъмин се качиха на трибуната.\n\r\nЛи Къцян обяви началото на тържествата. Бяха изстреляни 70 залпа с парадни оръдия, знаменитата група на почетния караул на Народоосвободителната армия на Китай (НОАК) изнесе знамето на Китай на площада и го издигна, след което военен оркестър изпълни националния химн.\n                \n                \n                \r\nСлед това президентът на Китай даде заповед за начало на военния парад за отбелязване на 70-годишнината от основаването на народната република.\n\n\r\n„Здравейте, другари! Добре се потрудихте, другари“, поздрави Си Дзинпин военнослужещите , облечен в тъмно сива униформа, наричана още „маодзедуновки“.\n\r\nПо своя мащаб военният парад ще надмине всички подобни паради в историята на Китай: в него участват 15 хиляди военнослужещи, както и 160 бойни самолета и 580 единици военна техника. След преминаването на войските в града ще започне празнична демонстрация, в която ще вземат участие около 100 хиляди души. В чест на държавния празник се планира да бъдат пуснати 70 хиляди „гълъба на мира“, както и толкова цветни балона.\r\nАрмията показа някои от най-усъвършенстваните оръжия на Китайската народна република, част от които досега не бяха виждани от широката общественост. \n\r\nПарадът показа нагледно бързото развитие на китайските оръжейни технологии. Според чуждестранни анализатори Пекин е близо до паритет със САЩ, Русия и Европа при ракетите, дроновете и в някои други области. \n\r\nКитайската народноосвободителна армия е най-голямата в света, с 2 милиона мъже и жени в униформа. Въоръжените сили на Пекин работят по изтребители, първия китайски самолетоносач и ново поколение подводници с ядрени двигатели.\n\r\nЗа пръв път бяха показани системите \"Дунфън 17\", ракетата-носител на свръхзвуков летателен апарат, който според чуждестранни анализатори може да извършва високоскоростни маневри с цел избягване на противоракетна отбрана. \n\r\nПоказана беше и ракетата Дунфън 41 с обхват до 15 хиляди километра. Смята се, че тя може да носи до 10 до 12 бойни глави, които да поразят отделни цели.\n\r\nПоказаната за пръв път стратегическа крилата ракета \"Дунфън 100\" може да се използва за унищожаване на укрепени цели и бункери, според китайски медии, цитирани от ТАСС.\n\r\nПоказана беше и нова модификация на стратегическия бомбардировач H-6N (основан на съветския Ту-16), разработен с цел да може да носи стратегическа крилата ракета \"Дунфън 10А\".\n\r\nАкцентът върху ракети и други оръжия с голям обхват отразява стремежа на Пекин да измести Вашингтон като водеща силва в региона и да наложи своите претенции към Тайван, Южнокитайско море и други спорни територии, отбелязва АП, цитирана от БТА.\n\r\nКитайският военен бюджет е втори по големина в света, достигайки 250 милиарда долара миналата година, в сравнение с 650 милиарда долара, похарчени от САЩ, по данни на Стокхолмския международен институт за изследвания на проблемите на мира (СИПРИ). Китай има около 280 бойни глави срещу 6450 за САЩ и 6850 за Русия. Пекин иска да има достатъчни сили за ядрено възпиране, но заявява, че няма да използва първи ядрено оръжие при евентуален конфликт.\r\n \r\n\n", "date": "2019.10.01", "title": "Грандиозният парад в Пекин: 70 г. Китайска народна република"}
{"url": "https://www.dnes.bg/eu/2019/10/01/boris-djonsyn-iska-es-da-blokira-otlaganeto-na-brexit.424633", "text": "Британският премиер Борис Джонсън иска от Европейския съюз да блокира отлагането на Brexit, пише вестник \"Таймс\", цитиран от Ройтерс.\n\r\nЗаедно с това Великобритания предлага създаването на митнически центрове от двете страни на ирландската граница, за да не се налага въвеждането на пунктове за граничен контрол на самата граница, съобщи ирландската държавна телевизия, цитирана от Ройтерс. \n\r\nВъпросът с ирландската граница е една от основните пречки за постигане на споразумение за Brexit между Лондон и Брюксел.\n\n\n\r\nБританското правителство се очаква да представи тази седмица нови предложения за излизане от задънената улица на Brexit.\n                    \n                    \n                \n                \n                \n                \r\nПредложените от Лондон митнически центрове ще бъдат разположени на разстояние между осем и 16 км от границата, заяви редакторът на европейските новини на ирландската държавна телевизия Тони Конъли. Според него информацията за британското предложение е почерпена от документи, изпратени от Лондон в Брюксел.\n\r\nПо-рано източник от британското правителство заяви, че Великобритания ще представи новите си предложения за Brexit утре или вдругиден.\n\r\nПравителствата на Ирландия и Великобритания, а също така и Европейският съюз, са единодушни, че не трябва да се стига до пунктове за граничен контрол и физическо възстановяване на границата между Ирландия и Северна Ирландия, тъй като това може да възобнови напрежението, свързано с политическия статут на Северна Ирландия, отбелязва Ройтерс, цитирана от БТА.", "date": "2019.10.01", "title": "Борис Джонсън иска ЕС да блокира отлагането на Brexit"}
{"url": "https://www.dnes.bg/obshtestvo/2019/10/01/bdj-spria-14-vlaka-kak-shte-se-opraviat-pytnicite.424635", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОт началото на тази седмица бяха спрени 14 пътнически влака, които пътуват по различни направления в страната. Целта е да се осигурят локомотиви и вагони за по-бързите линии, които пътуват по дълги и натоварени дестинации.\n\r\n\"Няма да има случаи на пътници без превоз. Това е временна мярка. По маршрутите на тези влакове е осигурено движение на автобуси. Всички населени места ще бъдат обслужени, с изключение на 2-3, където има инцидентни пътувания\", Причината за спирането на влаковете са честите повреди, които се появяват по локомотивите. От БДЖ искат да създадат по-голяма сигурност и да наваксат с ремонтните дейности преди старта на зимния сезон, стана ясно още от думите му.\n                    \n                    \n                \n                \n                \n                \r\n\"Опитваме се с тази мярка да повишим изпълнението на предварително обявеното разписание на останалите влакове. Да намалим закъсненията и аварийните инциденти. Опитваме да създадем по-добра организация за предстоящия зимен сезон\", каза още инж. Георгиев.\n\r\nСрокът за извършване на ремонтите е едномесечен. Предварителният план е до 20 октомври ситуацията с влаковете да се нормализира.", "date": "2019.10.01", "title": "БДЖ спря 14 влака: Как ще се оправят пътниците?"}
{"url": "https://www.dnes.bg/stranata/2019/10/01/chumata-ne-gi-mori-divi-praseta-tormoziat-gabrovo.424636", "text": "Диви прасета тормозят жителите на цял квартал в Габрово. Животните се движели на стада и нахлували в дворовете на хората. Местните са подавали жалби в общината, но от там им заявяват, че проблемът не е в тяхната компетенция, предаде NOVA.\n\n\r\n\n\r\n„Проблемът е от около 2 месеца. Движат се в стада от 10-12 животни, много рано сутрин и късно вечерта. Хората вече се страхуват да ходят по тъмното”, каза местен жител.\n\r\n„Аз съм съпричастен към техния проблем. Получавал съм сигнали късно вечерта, но по това време няма как да се реагира. Надявам се с откриването на ловния сезон проблемът да бъде решен и прасетата да бъдат прогонени от района. Препоръчвам на хората да бъдат внимателни”, коментира директорът на Държавното горско стопанство в Габрово инж. Росен Радев.", "date": "2019.10.01", "title": "Чумата не ги мори – диви прасета тормозят Габрово "}
{"url": "https://www.dnes.bg/balkani/2019/10/01/konsensus-sys-severna-makedoniia-edva-li-e-vyzmojen.424638", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Трудно би се стигнало до консенсус със Северна Македония като се има предвид изказването на Зоран Заев, в което той заяви, че трябва да има компромис и от българска страна, смята историкът проф. Иван Илчев. \n\r\nВчера стана ясно след среща при президента, че страната ни ще подкрепи влизането на Северна Македония в ЕС, но при определени условия.\n\n\n\r\nНе закъсня и реакцията на Северна Македония. Премиерът на страната обяви, че приема препоръките на България, но за да бъдат решени спорните исторически въпроси, се изисквало воля и от двете страни.\n\r\n\"За всички е пределно ясно, че Северна Македония подписа договора и с Гърция, и с България не по своя воля, а предвид обстоятелствата. Добра воля от отсрещната страна няма и няма откъде да се вземе\", коментира историкът в \"България сутрин\".\n                    \n                    \n                \n                \n                \n                \r\nПо думите му грешките в политиката към Северна Македония са много стари и от години там се води антибългарска пропаганда. \n\r\n\"Дълбоко се съмнявам, че в близко бъдеще те могат да бъдат поправими\", заяви проф. Илчев.\n\r\nЕдно от условията, които България постави на Северна Македония, за да подкрепим интеграцията ѝ в ЕС, бе промяна на учебниците.\n\r\n\"Почти невъзможно. Доколкото имаме сведения, в македонско-гръцката комисия дори се е постигнало съгласие за славянското население в Македония да се говори като за славяни, а не за българи\", обясни историкът пред .\n\r\nПо думите му процесът на пренаписване на учебниците трае дълго време, а и се очаква македонците да навдигнат вой, когато се стигне до това.", "date": "2019.10.01", "title": "Консенсус със Северна Македония? Едва ли е възможен!"}
{"url": "https://www.dnes.bg/cars/2019/10/01/volkswagen-shte-pravi-seat-premium-marka.424641", "text": "Новият план за бъдещето на групата Volkswagen предвижда дъщерната марка Seat да се позиционира малко над масовия сегмент, разкри шефът на концерна по стратегията Михаел Йост в интервю за германското Automobilwoche.\r\nSkoda пък ще се префокусира към бюджетната част от пазара, където да се конкурира с марки като Dacia, Kia и Hyundai, разкрива Йост.\r\nГрупата притежава три масови марки - Volkswagen, Skoda и Seat и от години непрекъснато лавира с позиционирането им. След кризата от 2008, която сви драстично силните за Seat южноевропейски пазари, испанската марка принудително слезе една стъпка надолу в цените.\r\nSkoda пък от година на година се мъчи да се изкачи по-нагоре, където нормата на печалба е по-висока. През първото полугодие на тази година печалбата на чешката марка бе колкото тази на Audi, благодарение най-вече на успеха на относително по-скъпите кросоувъри като Kodiaq и Karoq. Skoda дори замени нискобюджетния си и предвиден за Източна Европа модел Rapid с новата Scala, която ценово е конкурент на Golf.\r\n                    \n                    \n                \n                \n                \n                Ако се съди по изказването на Йост обаче, на тези тенденции ще бъде сложен край. \"Искаме да управляваме идентичността на своите марки по-ясно в бъдеще\", казва главният стратег на VW.\r\n\"Seat може да предлага по-емоционални автомобили, както показват моделите на Cupra. Skoda ще може да обслужва по-интензивно пазарите в Източна Европа, както и останалите клиенти, търсещи главно функционалност\".\n\r\nТова решение означава по-високи цени в гамата на Seat в бъдеще, докато в момента на много пазари моделите на испанската марка са дори под тези на Skoda, макар и с малки разлики.\r\n", "date": "2019.10.01", "title": "Volkswagen ще прави Sеat премиум марка"}
{"url": "https://www.dnes.bg/index/2019/10/01/bg-imotite-poskypnaha-s-35-zaradi-skok-na-dohodite-padaneto-na-lihvite.424623", "text": "Жилищата в България поскъпнаха с близо 35% за 12-те години след влизането ни в ЕС, сочат данните на европейската статистическа служба Евростат, цитирани от \"Труд“. \n\r\nВ този период цените не се движеха само нагоре. Заради международната финансова криза в периода от 2009 г. до 2013 г. беше отчетен спад в цените. През последните пет години обаче тенденцията се обърна и имотите регистрират сериозно поскъпване. \n\n\n Само за периода от 2014 г. до 2018 г. цените на жилищата в страната са нараснали с над 29%, показват данните на Евростат. \n\r\nСред основните причини за това са повишаването на доходите, падането на лихвите по кредити и депозити, желанието на хората да живеят в нови и по-големи апартаменти, както и миграцията на населението към градове, в които дават по-високи заплати.\n                \n                \n                \r\nОказва се, че движението на цените на апартаментите в България отговаря на тенденциите на пазара на имоти в целия ЕС. Общо за страните от Общността повишението на цените на жилищата за последните 12 години е с 21,7%. Финансовата криза се отразява не само на пазара в България, а и на сделките с имоти в повечето страни от Европа. През 2009 г. общо за страните от ЕС цените на апартаментите са се понижили с 4,4%. След леко покачване през 2010 г. и 2011 г., през 2012 г. и 2013 г. отново е регистрирано поевтиняване на имотите в ЕС съответно с 1,9% и 1,2%. Изключение от общите тенденции е Германия, където апартаментите поскъпват през всяка от последните 10 години. В Швеция жилищата също поскъпват по време на финансовата криза, но през миналата година е отчетен спад с 0,9%.\n\r\nОбщо за последните 12 години, най-голямо повишение на цените сред страните от ЕС е отчетено в Швеция, където имотите са поскъпнали почти два пъти – с 96%. На второ място е Малта с повишение от 67,7%, а третата позиция е за Словакия с близо 60% ръст на цените. Челната петица се допълва от Полша с 47% и Германия с 40%. България влиза в топ 10 на страните от ЕС по ръст на цените. След Германия в класацията се нареждат Белгия (+37,3%), Великобритания (+35,5%) и България (+34,9%). Последните две страни в топ 10 са Естония и Литва.\n\r\nВ редица европейски държави, които не са членки на ЕС, имотите също са поскъпнали много за последните 12 години. Например цените на апартаментите в Исландия са нараснали над два пъти, а в Норвегия с 87%.\n\r\nСамо за последните пет години, през които цените на имотите в повечето страни от Европа трайно вървят нагоре, жилищата в ЕС са поскъпнали средно с 18,6%, сочат данните на Евростат. Първото място сред страните от ЕС е за Ирландия, където ръстът на цените за този период е над 70%. Челната тройка се допълва от Унгария с 55%, и Естония с 42%. В 12 старани от ЕС поскъпването на апартаментите за 5-годишния период е по-голямо отколкото в България. Явно бързото покачване на цените на жилищата у нас следва тенденциите на пазара на имоти в Европа. Нещо повече, още в три държави от ЕС апартаментите са поскъпнали колкото в България – с малко над 29%. Това са Холандия, Словакия и Австрия.\n\r\nБългария се нарежда на 18-то място в света по поскъпване на жилищата, показват данни на консултантска компания на пазара на имоти. Цените на жилищата в страната са нараснали с 5,5% през първото тримесечие на годината спрямо същия период на миналата. От края на декември до март жилищата са поскъпнали с 0,9%. За разлика от много показатели като например повишаването на доходите, по поскъпване на имотите се представяме по-добре от Румъния. Цените на жилищата в северната ни съседка са нараснали с 5,3% за година, което отрежда на Румъния 19-то място.\n\r\nВ Гърция жилищата поскъпват четири поредни тримесечия, но повишението на годишна база е доста по-малко, отколкото у нас – с 2,4%. Цените на жилищата там все още са с 40,8% по-ниски, отколкото бяха по време на пика през третото тримесечие на 2008 г.\n\r\nЗа второ поредно тримесечие малка Словения е на върха на класацията като най-горещ имотен пазар в света. За една година цените там са се покачили с 18,2%, показват данните на консултантската компания. Само за трите месеца от края на декември до март жилищата в Словения са поскъпнали с 6,5%. „Намаляващата безработица, ниските лихви и, доскоро, ограниченото предлагане, стоят зад силния ръст на цените“, посочват авторите на доклада.\n\r\nШест от десетте най-горещи пазара на имоти в света са в Европа. На втора позиция е Латвия с ръст от 11,9%. В топ три влиза и Китай с повишение от 11,6%. Останалите държави в топ 10 по поскъпване на имотите са Малта (10,8% ръст), Чехия (9,9%), Люксембург (9,3%), Унгария (9,2%), Мексико (9%), Тайван (8,4%) и Колумбия (8,3%).\r\nСпад има в седем държави от общо 56, включени в класацията. Това са Швейцария (-0,1%), Швеция (-0,3%), Италия (-0,6%), Израел (-0,7%), Мароко (-0,8%), Финландия (-1,6%) и Австралия (-5,1%).\n\r\nКато цяло цените на жилищата в света нарастват с 3,9% за година.\n\r\nВ пет държави от ЕС хората дават около 5% от доходите си за инвестиции в дома, като тук влизат както разходите за покупка на жилище, така и за ремонти.\n\r\nБългарите инвестират средно 5% от доходите в жилището си, показват последните данни на Евростат. Като тук влизат както разходите за покупка на нов дом, така и за извършването на ремонти. Разбира се, хората, които изплащат ипотечен кредит за апартамент, дават доста по-голям дял от доходите си за жилището в сравнение със семействата, които само трябва да правят текущи ремонти.\n\r\nБългария е сред държавите от ЕС, в които хората дават най-малък дял от доходите си за инвестиции в дома. Това се дължи на факта, че въпреки сериозния ръст на покупките на жилища с кредити, повечето хора в страната живеят в собствени апартаменти или къщи, които са получили по наследство. Общо за страните от ЕС 8,3% от доходите на хората отиват за покупка на жилище или за ремонти в дома. Оказва се, че трябва да мине доста време и повече хора да си купят дом на изплащане, за да достигнем средните нива за ЕС по този показател.\n\r\nНо в много държави от Общността, също както и у нас, гражданите инвестират около 5% от доходите в жилището си. Това са Ирландия (5,46%), Испания (5,43%), Португалия (5,16%) и Латвия (4,83%). Държавите-членки на ЕС, в които инвестициите в жилища имат най-голям дял от доходите на хората, са Финландия (11,3%), Холандия (11%), Кипър (10,2%) и Белгия (10,1%).", "date": "2019.10.01", "title": "BG имотите поскъпнаха с 35% заради скок на доходите, падането на лихвите"}
{"url": "https://www.dnes.bg/eu/2019/10/01/predi-razvoda-s-es-dvoino-poveche-bylgari-iskat-usednalost-v-angliia.424622", "text": "16 500 българи са подали декларации за уседналост в Обединеното кралство само за август. Два пъти повече са нашите сънародници, кандидатствали по схемата спрямо тези искащи уседналост през юли, когато броят има е бил едва 6900 души. Това заяви ръководителят на службата по трудови и социални въпроси в посолството на България в Лондон Васил Асенов за \"Монитор“. \n\n\n\r\nПоследните два месеца българските граждани търсят по-интензивно информация за Брекзит, съобщава още Асенов. От службата по трудови и социални въпроси разясниха, че кандидатстването по схемата протича относително спокойно и много рядко до посолството пристигат сигнали за проблеми, свързани с кандидатстването. За същото нещо говорят и данните от анализ на британския Хоум офис, обхващащ подадените заявления до края на месец юни 2019 година. До тази дата от подадени общо 43 280 заявления на български граждани, броят на невалидните е 20, а на оттеглените - 30.\n                    \n                    \n                \n                \n                \n                \r\nКъм края на месец август общият брой на подалите заявления е 70 600.\n\r\nПо абсолютен брой на подадените заявления България се намира на 6-о място, сочат данните на Британското вътрешно министерство.\n\r\nАнализ на Библиотеката към Камарата на общините (House of Commons Library) отчита относителния дял на кандидатствалите граждани от всяка една държава членка спрямо числеността на общността. По този показател България продължава да заема първо място със 70%. На второ място се нарежда Австрия с 59%, следвана от Португалия с 52%. По-надолу в таблицата се подреждат Италия и Испания с приблизителни 50%, а Словения, Малта и Финландия се нареждат със скромните 24%.\n\r\nВсички български граждани, които желаят да продължат да пребивават в Обединеното кралство след Брекзит, е необходимо да се сдобият със статут на уседналост. По разпореждане на посланик Марин Райков посолството е създало необходимата допълнителна организация, за да може напълно да се отговори на нуждите на българската общност във Великобритания, съобщават от службата по трудови и социални въпроси в Лондон.\n\r\nПравата на нашите сънародници след Брекзит ще бъдат гарантирани чрез Схемата за уседналост, като всички български граждани, които пребивават в Обединеното кралство и желаят да останат там, трябва да кандидатстват по нея, коментира Васил Асенов.\n\r\nКрайният срок за кандидатстване по Схемата за уседналост е 31 декември 2020 г., а при постигане на Споразумение с ЕС крайният срок ще бъде 30 юни 2021 г. Българските граждани, които разполагат с удостоверение за постоянно пребиваване (Permanent Residence) също трябва да кандидатстват за статут на уседналост. Единствено изключение са българските граждани, които притежават британско поданство, заяви експертът.\n\r\nБългарите, които планират да се преместят в Обединеното кралство след Брекзит, ще трябва да отговарят на бъдещите имиграционни разпоредби. Към настоящия момент такива все още не са приети, като намерението на британското правителство е да разработи точкова имиграционна система по подобие на тази в Австралия, обясниха от службата по трудови и социални въпроси в Лондон.\n\r\nЗадължение на всички граждани, които искат да получат статут на уседналост, е да подадат своите документи онлайн или на хартия. Посолството съдейства с предоставяне на пълна информация по всички информационни канали.", "date": "2019.10.01", "title": "Преди развода с ЕС двойно повече българи искат уседналост в Англия "}
{"url": "https://www.dnes.bg/world/2019/10/01/70-godini-komunizym-v-kitai-parad-i-zaria-za-praznika.424624", "text": "Китай отбелязва днес 70 години от основаването на Китайската народна република, провъзгласена от комунистите през 1949 г., съобщи Франс прес. \n Денят ще започне с реч на президента Си Цзинпин, който е и лидер на Китайската комунистическа партия. Очаква се той да изтъкне постиженията на режима в борбата с бедността, в икономическото и технологичното развитие и да премълчи табута като ограниченията върху гражданските свободи, предизвиканите от маоизма катастрофи и репресиите срещу демонстрантите на площад \"Тянанмън\" в Пекин през 1989 г. \n\r\nПреди обяд ще има военен парад с участието на 15 000 военни, 160 самолета, десетки балистични ракети и други оръжия. Той ще премине през \"Тянанмън\" и ще продължи час и половина. Си ще наблюдава парада от тераса на южната стена на Забранения град - там, където основателят на режима Мао Цзедун провъзгласява на 1 октомври 1949 г. създаването на народната република. \n                    \n                    \n                \n                \n                \n                \r\nСлед военния парад ще има гражданско шествие с участието на около 100 000 китайци, а в небето ще бъдат пуснати 70 000 гълъба и 70 000 балона в чест на 70-годишнината.\n\r\nВечерта на площада ще има спектакъл с участието на 3000 артисти, който ще приключи със заря. /БТА/\r\n ", "date": "2019.10.01", "title": "70 години комунизъм в Китай - парад и заря за празника "}
{"url": "https://www.dnes.bg/notifikacii/2019/10/01/mladiiat-d-r-dosev-spasil-6-choveka-s-infarkt-samo-za-den.424637", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Само за един ден млад кардиолог в Монтанската болница спаси шестима души от инфаркт. \n\r\nЕдна от тях е Стаменка, която постъпва в болницата със силна болка в гърдите. 62-годишната жена влязла в болница \"Свети Георги\" със съмнение за инфаркт. \n\r\n\"Казаха ми, че имам запушване и че трябва да ми се сложи стент\", сподели тя.\n\r\nВ този ден с тази диагноза Стаменка е поредният пациент на младия доктор Любомир Досев.\n\r\n33-годишният доктор Досев предпочел да работи в Монтана. Той е един от най-младите в клиниката, но вече с голям опит и вкарал сърцата на десетки пациенти отново в ритъм.\n\r\n\"Това е причината да съм тук, че наистина мога и имам доверието на колегите, на всички хора, имам и тази хубава апаратура, която ми дава възможност да се справя с по-тежки случаи\", казва д-р Досев пред .\n                \n                \n                \r\nСамо за последния месец през отделението по \"Кардиология\" на монтанската болница \"Свети Георги\" са преминали около 30 пациента с инфаркт.\n\r\n\"Аз бих препоръчал на хората да живеят здравословно, да намалят килограмите и да не пушат\", съветва кардиологът.", "date": "2019.10.01", "title": "Младият д-р Досев: Спасил 6 човека с инфаркт само за ден!"}
{"url": "https://www.dnes.bg/akoshtete-vqrvaite/2019/10/01/zvezdite-mi-govoriat-horoskop-za-mesec-oktomvri.424608", "text": "Месец октомври ще ни предложи разнообразни събития и емоции. Ще имаме силни и слаби моменти. Повече за това какво ви очаква според зодията, вижте в месечния ни хороскоп, изготвен от астролог Петя Георгиева.\r\n\r\nЩе сте доста вглъбени в работата си и вдъхновени от собствените си идеи. Ще е малко трудно да разпределите времето си на „лично“ и „професионално“, но все пак се постарайте да го направите, за да не лишавате любимите си хора от присъствие и внимание.\r\nВ началото на месеца ще се наложи да „замразите“ част от набелязаните цели, които за вас са значими. Интуицията ще ви подскаже кога е подходящо да се заемете с тях. В края на месеца ще успеете да поставите нещата по местата им.\r\n                    \n                    \n                \n                \n                \n                Ако непрекъснато закъснявате или отсъствате от дома ще ви обвинят в изневяра. Може да е незаслужено, но пък ще е болезнено.\r\nНе отказвайте на молба за помощ от приятел, направеното добро ще ви се възвърне многократно.\r\n\r\nОбстановката ще е динамична и ще ви подскаже, че е подходящо да се заемете със сложните проекти или с онези, с които до момента не сте успели да се справите. Заредете се с търпение и се старайте да предотвратите конфликтите още в самия им зародиш.\r\nКонтролирайте разходите, защото ако очаквате допълнителни финансови постъпления ще ги получите чак в края на месеца и то в по-малки от предполагаемите количества. Не обсъждайте постиженията си и не се изказвайте негативно за хора, които не познавате твърде добре. Ще си създадете неприятности.\r\nБъдете на разположение на приятелите си, а на моменти и на роднините, когато имат нужда от вас. Дори най-обикновен съвет ще им бъде от полза. Ще получите пълна подкрепа от любимия човек в трудни моменти, ако не постъпвате така, че да се усъмни в чувствата ви.\r\n\r\n ", "date": "2019.10.01", "title": "Звездите ми говорят: Хороскоп за месец октомври "}
{"url": "https://www.dnes.bg/world/2019/10/01/taivan-osydi-ednopartiinata-diktatura-na-kitai.424640", "text": "Правителството на Тайван осъди \"еднопартийната диктатурата\" на Китай в деня на 70-ата годишнина от основаването на Народната република, като заяви, че тя е заплаха за мира и търси претекст за военната си експанзия, предаде Ройтерс.\n\r\nПобедените сили на националистите намират убежище в Тайван през 1949 г. след победата на комунистите в китайската гражданска война, а Китай смята сегашния демократичен Тайван за своя изконна територия, припомня агенцията, цитирана от БТА.\n\n\n\r\nПрезидентът Си Цзинпин в речта си на мащабния военен парад, с който днес Пекин отбеляза седем десетилетия власт на Комунистическата партия, заяви, че Китай ще работи за мирно развитие на отношенията с Тайпе и ще продължи да се стреми към \"пълното обединение на родината\".\n                    \n                    \n                \n                \n                \n                \r\nТайванският Съвет по контитенталните въпроси, реагирайки на парада и думите на Си Цзинпин, заяви, че Тайван никога няма да приеме \"една страна, две системи\" - модела на автономия на Макао и Хонконг, смятан от Пекин за най-добрият начин в крайна сметка да спечели Тайван.\n\r\n\"Китайската комунистическа партия вече 70 години упорито прилага еднопартийната си диктатура - концепция на управление, която погазва ценностите на демокрацията, свободата и човешките права, причинявайки рискове и предизвикателства за развитието на континентален Китай. Нейните приказки за борба за единение са само оправдание за военна експанзия и сериозно застрашават регионалния мир и световната демокрация и цивилизация\", заяви Съветът.\n\r\nТайван е демократичен от над 30 години и Китай трябва да използва този момент за размисъл и тласък към демокрация, оцеляването и развитието на континентален Китай не е обвързан с едно единствено лице или партия, се казва в изявлението, което подчертава, че Тайван няма да бъде сплашен и да приеме позицията на Пекин.", "date": "2019.10.01", "title": "Тайван осъди \"еднопартийната диктатура\" на Китай "}
{"url": "https://www.dnes.bg/sofia/2019/10/01/poreden-protest-v-mladost-tozi-pyt-sreshtu-centyra-po-narkomanii.424644", "text": "Възмутени жители на квартал \"Младост\" се събират във вторник пред блок 18.\n\r\nПоводът е, че от около 20 дни в района се намира Националният център по наркомании, за което никой не ги е \r\nуведомил.  \n\r\nБлизо до клиниката има 3 детски градини и 2 училища. \r\nРодителите се притесняват, че мястото ще се превърне в свърталище на наркозависими.\n\r\n\"Нямаме нищо против тези хора да се лекуват, но мястото на центъра не е тук. Детската градина е на 100 метра, блоковете са на 15 метра. Намираме шишенца от метадон. Разбиха кола и откраднаха радио. Има разбити мазета, чукат ни по прозорците. Никой не ни е питал от общината дали сме съгласни да бъде изграден този център\", заявиха пред Нова тв недоволни.\n                    \n                    \n                \n                \n                \n                \r\nСпоред хората дори управата на центъра не е помислила за пациентите си.\n\r\nУлицата е натоварена, а те са малко като зашеметени, ще ги бутне кола, обясни жителка на \"Младост“.\n\r\n\"Общината не беше уведомена. В петък получихме първия сигнал. Ще сигнализираме на Министерството на здравеопазването. Ще помолим центърът да бъде преместен\", каза и. д. кметът на \"Младост\" Мария Грозева.\n\r\nТя се ангажира да търси начин центърът да бъде преместен ан по-подходящо място. \n\r\nСпоред не притесненията на хората  са основателни.\n\r\nПо думите на директора на Държавната психиатрична болница за лечение на наркомани и алкохолизъм д-р Владимир Николов протестът на жителите на квартала е носнователен. \n\r\nЦентърът е част от целия комплекс услуги, които болницата предлага на тези пациенти.\n\r\nВъв вторник в 18.30 жителите на квартала отново ще се съберат, за да поискат преместване на центъра.", "date": "2019.10.01", "title": "Пореден протест в \"Младост“, този път срещу центъра по наркомании "}
{"url": "https://www.dnes.bg/stranata/2019/10/01/kola-se-obyrna-v-dvora-na-kmetstvo-trima-postradaha.424646", "text": "Трима души пострадаха при катастрофа в района на село Плазище, съобщават от Областната дирекция на МВР в Кърджали.\r\n\r\nПътното произшествия е станало около 21.00 часа снощи.\r\n\r\nУстановено е, че 24-годишна жена с лек автомобил „Опел“ загубила контрол над управлението вследствие на движение с несъобразена скорост, колата напуснала пътното платно и се преобърнала по таван в двора на кметството. \r\n\r\nЖената, управлявала автомобила и двама нейни спътници, са транспортирани от екипи на Центъра за спешна помощ в Кърджали. \r\n\r\nСлед прегледи в Спешното приемно отделение водачката и 17-годишен пътник са настанени с травми за лечение. Най-тежко пострадал е друг 17-годишен, който е в Отделението за интензивно лечение. \r\n\r\nНа шофиралата колата е взета кръвна проба за анализ. Дежурна оперативна група от РУ-Джебел извършила оглед на мястото на произшествието. \r\n\r\nОбразувано е досъдебно производство.", "date": "2019.10.01", "title": "Кола се обърна в двора на кметство, трима пострадаха"}
{"url": "https://www.dnes.bg/knigi/2019/10/01/komiks-i-prikazka-v-edno-s-robotyt-chapek.424652", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Новаторска и нестандарна. Такава е новата книга за забавните вселенски приключения на робота Чапек, написана от Марин Трошанов. Опит за покушение, отвличания и шпионски мисии очакват читателите на \"Роботът Чапек и шпионската мисия на Пафуй Сянката\". Книгата излиза на пазара днес.\n\n\"Художникът Петър Станимиров е двигател на този проект. Книжката е изцяло посветена на детската аудитория. Опитали сме да съчетаем комикс с приказка. Пепи изскочи с богата палитра от комикси за индийската и древногръцката митология, за различни научни открития... Роботът, който разказва тези истории, е нашият герой\", сподели Трошанов в \"България сутрин\".\r\n                    \n                    \n                \n                \n                \n                По думите на писателя роботът Чапек учи своите извънземни приятели, а мъдростите му се предава и на децата. Учи ни да си помагаме един на друг, разказва притчи за смелостта и любовта.\r\n\"С Пепи имаме общо разбиране, че главният герой не трябва винаги да е абсолютно позитивен. Би бил ужасно скучен. Чапек е доста самовлюбен и саможив.\r\nВ сюжета имаме двама владетели, които се борят за власт и роботът Чапек играе миротворна мисия, трябва да разреши този конфликт. Таргетът е от 6-7 до 11-12 години. Много от шегите биха ги разбрали и възрастни хора\", каза още Марин Трошанов за .\r\n ", "date": "2019.10.01", "title": "Комикс и приказка в едно с \"Роботът Чапек\""}
{"url": "https://www.dnes.bg/obshtestvo/2019/10/01/17-godishen-nameri-portmone-s-pari-predade-go-v-policiiata.424653", "text": "17-годишно момче от Разград е намерило портфейл с пари и го е предало в полицията, съобщиха от Областната дирекция на МВР.\r\n\r\nУченикът попаднал на изгубената вещ около 16.00 часа на 30 септември, докато минавал през детската площадка зад банка в Разград. В портфейла имало лични документи и сумата от 80 лв., които момчето веднага предало в полицията.\r\n\r\nОДМВР - Разград изказва благодарност за съвестната постъпка на младия човек. Предстои да бъде установен собственикът на изгубените пари и документи и те да му бъдат върнати от органите на реда.", "date": "2019.10.01", "title": "17-годишен намери портмоне с пари, предаде го в полицията"}
{"url": "https://www.dnes.bg/zvezdi/2019/10/01/nora-nedkova-otpraznuva-26-i-rojden-den-v-italiia.424647", "text": "Нора Недкова отпразнува 26-и рожден ден в събота. Плеймейтката сподели, че е решила този път да не прави щур купон за повода, а искала да попътува.\r\nВ момента тя е на екскурзия в Италия, вижда се от публикации в Instagram. \r\n \r\n\"За първа година, реших да не правя големи и мащабни партита, а да се отдам на своите чувства и емоции и да замина извън страната! Винаги съм се плашила от числото 26, но възрастта не е нищо повече от едно число!\r\n \r\nНикога няма да станем по-млади, отколкото сме в настоящия момент, така че го прегръщам и обичам този момент, и му се радвам! Пред мен са още много прекрасни години, в които ще продължа да търся истината, да подлагам на съмнение всичко, което не ми изглежда правилно, и да се опитвам да окажа своето влияние върху света!\", написа тя.\r\n \r\n", "date": "2019.10.01", "title": "Нора Недкова отпразнува 26-и рожден ден в Италия"}
{"url": "https://www.dnes.bg/world/2019/10/01/desetki-uchilishta-v-istanbul-zatvoreni-zaradi-zemetresenieto.424660", "text": "29 училища в Истанбул са били затворени заради нанесени материални щети при земетресението с магнитуд 5,8 по Рихтер, станало миналата седмица, съобщи в. \"Хюриет дейли нюз\". \r\n\r\nВалийството на Истанбул съобщи, че от днес - 1 октомври, учениците от временно затворените училища ще продължат обучението си в редица други училища в мегаполиса. Вчерашният ден бе обявен за неучебен за децата от 29-те училища.\n\r\nРъководствата на 114 училища подадоха сигнали за нанесени материални щети след силния трус миналата седмица. След оценка на служители от министерството на околната среда и градоустройството е било установено, че сериозни материални щети са нанесени на 29 училища, които трябва да бъдат ремонтирани.\r\n\r\nСпоред информация на турската телевизия НТВ, цитирана от БТА, само в рамките на два дни след силното земетресение на 26-и септември са били направени 15 708 застраховки за жилища с включен риск от земетресение.", "date": "2019.10.01", "title": "Десетки училища в Истанбул затворени заради земетресението"}
{"url": "https://www.dnes.bg/stranata/2019/10/01/glutnici-kucheta-mrysotiia-zanemariavane-signalite-v-helpbook.424656", "text": "Темата за безпризорните и агресивни кучета е отново на дневен ред в платформата на HelpBook.info.\n\r\nДали едно куче е агресивно или не, по сегашния закон се определя от собственика му. Как обаче седят нещата с бездомните животни? Според нашия потребител общината на град Кърджали знае как да реши проблема.\n\r\n\"До паркинга на бл. \"Зорница\", кв. \"Боровица\" са се . Тъй като улиците не са осветени /не светят уличните лампи/, хората със страх се прибират в къщи. По цяла вечер лаят и предизвикват неприятни асоциации. Не са кастрирани и обезпаразитени. Мисля, че общината знае какво трябва да се направи и не е необходимо аз да посочвам\".\n                    \n                    \n                \n                \n                \n                \r\nНе по-различна е ситуацията в град Варна. В  като бройката им до момента е над 15. Нашият потребител е свидетел на системен бой между тях, хапане до кръв, непрестанен лай и всякакви форми на агресия. Опасенията са, че поради големия пътникопоток в района, може да се стигне и до инциденти с хора. \n\r\nПреминаваме към проблема със замърсяване и липса на поддръжка на обществени площи. Конкретният сигнал е за , в посока запад, непосредствено покрай територията на Западния парк. В предишен сигнал лицето е подало жалба към районната администрация за съдействие като е получило отговор, че почистването ще бъде извършено, но за съжаление това така и не се случило.\r\nОт изпратените снимки е видно, че това е точно така. През терена ежедневно преминават много хора, които посещават Западния парк, а гледката никак не е приятна. \n\r\nВ друг сигнал до нас отново е описана : \"На 03.08.2019 изпратих този сигнал, но до този момент няма никакъв отговор от община \"Илинден\". Миналата година също сигнализирах на място в общината за проблема, но нямаше никаква реакция. Мястото не е почиствано и кастрено с години. От там минават много хора към Западния парк (откакто той съществува). Вече е толкова обрасъл тротоара, че се е превърнал в трудно проходима просека пълна с боклуци. Моля за вашето съдействие!“, пише нашият потребител.\n\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в !\n\r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2019.10.01", "title": "Глутници кучета, мръсотия, занемаряване: Сигналите в HelpBook"}
{"url": "https://www.dnes.bg/stranata/2019/10/01/pensioner-s-kola-blysna-68-godishen-velosipedist.424659", "text": "Шофьор блъсна и уби 68-годишен велосипедист, съобщава dariknews.\n\r\nПътният инцидент станал рано сутринта на 30 септември в района на чирпанското село Мирово. Лек автомобил, управляван от 65-годишен водач, застигнал и блъснал движещия се пред него велосипедист на 68 години.\r\nВ следствие на удара мъжът е починал.\r\nВодачът на автомобила е тестван за употреба на алкохол с техническо средство, като пробата е отрицателна. В РУ - Чирпан е образувано досъдебно производство.", "date": "2019.10.01", "title": "Пенсионер с кола блъсна 68-годишен велосипедист"}
{"url": "https://www.dnes.bg/politika/2019/10/01/turisti-idvaite-za-kulturata-v-chelnata-troika-v-evropa-sme-po-artefakti.424648", "text": "Развитието на културно-историческия туризъм, както и на програми за внедряване на обучението за съхранение на културното наследство от най-ранна възраст, беше акцентът по време на срещата на премиера Бойко Борисов с принцесата на Йордания - Нейно кралско височество Дана Фираз.\n\r\n\"Йордания е изключително важен и желан партньор за България. Ние оценяваме ролята и влиянието на Кралството в регионален и глобален план затова целта пред България е да развиваме взаимноизгодни отношения в области от стратегическа важност за двете страни\", каза премиерът на принцеса Фираз, която е посланик на добра воля на ЮНЕСКО и председател на \"Петра Нешанъл Тръст\" - най-старата национална неправителствена организация в областта на опазването и съхраняването на наследството на Йордания. \n                    \n                    \n                \n                \n                \n                \r\nПремиерът Борисов подчерта, че свидетелство за категоричната воля за издигането на равнището на връзките между двете държави е активизирането на двустранното сътрудничество в редица ключови сфери, съобщиха от правителствената информационна служба.\n\r\n\"Страната ни е с изключителен туристически потенциал и е трета по брой артефакти в Европа след Гърция и Италия\", изтъкна премиерът и добави, че българското правителство подкрепя идеята за неразривната връзка между културата и туризма.\n\r\nБорисов акцентира, че туризмът като икономически сектор, въпреки голямата международна конкуренция, все повече утвърждава България като разпознаваема и предпочитана дестинация. В тази връзка близо 12% от БВП у нас се формира от туризма, който през миналата година привлече за първи път над 9,2 млн. чуждестранни гости. \n\r\nСекторът обхваща 11 на сто от общата заетост в страната и заедно със съпътстващите го индустрии е част от устойчивото развитие на икономиката на България. \n\r\nВ рамките на посещението на принцеса Дана Фираз у нас бе договорено да стартира пилотна инициатива за обучение на подрастващите в съхранение и опазване на културното наследство като се ползва опитът на \"Петра Нешанъл Тръст\" за представяне на историческите паметници по подходящ и автентичен начин. За целите на инициативата бе договорено подписването на Меморандум за сътрудничество между Министерство на туризма на България и \"Петра Нешанъл Тръст\". \n\r\n\"Обезпечаваме възможностите за мащабни археологически дейности на учените не само защото сме убедени, че съхранението на културно-историческото наследство е залог за устойчиво развитие, а защото приемаме, че ангажиментът ни към него е равнозначен на отношението ни към бъдещите поколения\", каза още премиерът Борисов пред принцеса Дана Фираз. \n\r\nВ хода на разговора премиерът изтъкна отдадеността й по отношение на работата й децата от най-ранна възраст да бъдат обучавани за ценността на културното наследство.\n\r\n\"Образованието е друг основен приоритет на българското правителство и всяка инициатива, която възпитава не само манталитет на успешна икономическа реализация, но и уважение към историята, е повече от достойна за уважение\", заключи премиерът Борисов.", "date": "2019.10.01", "title": "Туристи, идвайте за културата! В челната тройка в Европа сме по артефакти!"}
{"url": "https://www.dnes.bg/obshtestvo/2019/10/01/radev-dyljim-na-vyzrastnite-dostoini-starini-bez-strahove.424658", "text": "Президентът Румен Радев поздрави възрастните хора по повод международния им ден.\r\n\"Дължим ви спокойни и достойни старини, в които няма място за страхове\", заяви държавният глава в обръщението си към тях.\r\n \r\nСпоред президента най-ефективните мерки, целящи равенството между поколенията, са насочени към преодоляване на страховете, свързани с остаряването - страх от болести, бедност, изолация и самота.\r\nРумен Радев посочва, че цивилизоваността на една общност се измерва с грижите, които тя полага за най-уязвимите – възрастните и децата. Чувството за взаимност започва с отговорност и уважение към близкия и непознат възрастен човек, заявява президентът.\r\n \r\nМеждународният ден тази година ще привлече вниманието към решенията, които ще проправят път към постигането на равенство между поколенията, съобщиха от прессекретариата на държавния глава.\r\n                    \n                    \n                \n                \n                \n                В приветствието си президентът посочва, че от една страна равенството е отговорността на по-младите за изграждането на социална и здравна система, които да посрещнат остаряването на своите граждани ангажирано и адекватно.\r\n\"От другата страна обаче стои възстановяването на социалните връзки, които изграждат усещането за взаимна подкрепа\", посочва президентът.", "date": "2019.10.01", "title": "Радев: Дължим на възрастните достойни старини без страхове"}
{"url": "https://www.dnes.bg/notifikacii/2019/10/01/hirurgyt-na-shumaher-ne-vyrsha-chudesa.424685", "text": "\"Не правя чудеса\", обяви хирургът на Михаел Шумахер пред италианският всетник \"La Repubblica\".\r\nВеднага щом се разбра, че бившият шампион от Формула 1 е приет в болница във Франция за трансплантация на стловови клетки, медиите започнаха да разнищват терапията, наричайки я експериментална. Това обидило доктор Филип Менаше, тъй като тестовият период на лечението е преминал още преди две години.\r\n\"С моя екип не си правим експерименти. Това е гнусен термин, който не коренспондира с вижданията ми за това, какво е медицината\", заявява Менаше. Той се оплаква, че имало доста повишен интерес към отдела му, но сега ситуацията се нормализирала.\r\nВъпреки всички проучвания през последните 20 години обаче, Менаше признава, че все още \"знаят прекалено малко\".\r\n ", "date": "2019.10.01", "title": "Хирургът на Шумахер: Не върша чудеса!"}
{"url": "https://www.dnes.bg/world/2019/10/01/edin-ubit-ima-i-raneni-pri-incident-v-mol-vyv-finlandiia.424692", "text": "Един човек е бил убит, а 10 души - ранени, при инцидента с насилие в търговски център в Куопио, Източна Финландия, предаде Ройтерс, като се позова на полицията.\r\n\r\nДвама от пострадалите са в тежко състояние.\r\n\r\nПолицаи са използвали огнестрелно оръжие и са задържали извършителя на атаката, който е сред ранените.\r\n\r\nИнцидентът е станал в професионално училище, което се помещава в мола, предаде БТА.\r\n\r\nСпоред местни медии, цитирани от Франс прес, нападателят е бил въоръжен със сабя.\r\n ", "date": "2019.10.01", "title": "Един убит, има и ранени при инцидент в мол във Финландия"}
{"url": "https://www.dnes.bg/obrazovanie/2019/10/01/vodosvet-arest-pojar-na-praznika-na-akademiiata-na-mvr.424688", "text": "\nС тържествена церемония Академията на МВР отбеляза 50 години от създаването на Висшата специална школа. \n\r\nОфициално новата учебна година откри министърът на вътрешните работи Младен Маринов. \n\r\nПред погледите на гордите родители и в присъствието на политическото и професионалното ръководство на МВР, в двора на академията бъдещите полицаи и пожарникари извършиха две учебни акции - по арест на опасен престъпник и по потушаване на пожар, възникнал вследствие на автомобилна катастрофа.\n\r\nМаринов поздрави всички стартиращи обучението си през тази година под звуците на оркестъра на МВР.\n\r\nЗа успешния старт на учебната 2019/2020 година бе извършен и водосвет, с който бе осветен флагът на академията, а с венци и цветя бъдещите служители на реда почетоха и паметта на загиналите от системата на МВР при изпълнение на професионалния си дълг, допълва Dariknews. \n                    \n                    \n                \n                \n                \n                \r\nЗа загиналите има специално издигнат паметник в двора на учебното заведение.", "date": "2019.10.01", "title": "Водосвет, арест, пожар... на празника на Академията на МВР "}
{"url": "https://www.dnes.bg/stranata/2019/10/01/desetki-rabotnici-ot-remoteks-protestiraha-v-radnevo.424689", "text": "Десетки работници от \"Ремотекс\" в Раднево се събраха през завода, за да поискат неизплатените си заплати.\r\n\r\nБлизо 300 са наети по договор в машиностроителната фирма и имат да получават средно по 4000 лева. За последен път са получавали заплати през месец март, съобщава БТА.\r\n\r\nСпоред протестиращите около 200 души вече са напуснали фирмата, която е собственост на гръцки гражданин.\r\n\r\nУправителят на \"Ремотекс\" Петьо Горанов е на среща със собственика в София. По телефона той обясни пред журналисти, че фирмата има незавършена продукция на стойност милион и половина лв. и в нея трябва да се вложат още половин милион. \r\n\r\nСобственикът е в лошо финансово състояние и заради това е заявил, че ще търси кредит от банка, обясни Горанов.\r\n\r\nВ Инспекцията по труда в Стара Загора са постъпили над 20 жалби за неизплатени заплати в радневската фирма. Пред БТА от Инспекцията уточниха, че започват проверка по случая.", "date": "2019.10.01", "title": "Десетки работници от \"Ремотекс\" протестираха в Раднево"}
{"url": "https://www.dnes.bg/akoshtete-vqrvaite/2019/10/01/4-zodii-koito-shte-imat-vylsheben-oktomvri.424654", "text": "Есента вече официално е тук и първият по-студен месец ще донесе магични преживявания и много щастие на 4 от зодиакалните знаци. През октомври природата е изключително красива и някои зодии ще се радват на романтични разходки и прекрасни моменти с приятелите навън и по заведения. А и в края на месеца се празнува Хелоуин, които ще донесе вълшебства на част от знаците в зодиака и ще ги накара да се почувстват живи и пълни с енергия. Ето за кои зодии месецът ще бъде страхотен.\r\n\r\n \r\nГрафикът им ще е пълен през месеца, почти няма да има ден, за който да нямат някакви планове. Хубовото е, че ще ги канят все на вълнуващи и интересни събития, които Близнаците дълго ще запомнят. Затова и не трябва да отказват покани - ще си изкарват страхотно, ще имат поводи за празнуване, ще срещат нови хора. \r\n \r\nТе винаги ще са в центъра на вниманието, ще събират погледите и ще блестят. Ще са като знаменитости. Към края на месеца ще имат емоции и на работното място или в училище. Ще бъдат затрупани с повече задачи и отговорности, но това е нещо, което ще ги амбицира. Ще се занимават с нещо интересно и ще покажат колко добри са всъщност. Ще защитават мнението си.\r\n \r\n\r\n \r\nМиналия месец беше изтощителен за Раците и те бяха мрачни и разстроени. В началото на октомври нещата за тях се променят и настроението им става все по-добро. Месецът ще е изпълнен със страсти за тези зодии. \r\n \r\nОчакват ги романтични изненади, незабравими срещи, страстни вечери. Раците ще станат все по-креативни и ще усещат тръпка, когато са с любимия човек. Необвързаните ще срещнат някой, който ще разтопи сърцето им. Към средата на месеца ще постигат успехи в кариерата или образованието. Има задачи, с които трябва да се справят и те ще успеят. Хубаво е да си поставят граници и да бъдат по-настоятелни и уверени.\r\n \r\n", "date": "2019.10.01", "title": "4 зодии, които ще имат вълшебен октомври"}
{"url": "https://www.dnes.bg/eu/2019/10/01/vynshno-preduprejdava-ot-2020-g-kym-velikobritaniia-s-pasport.424665", "text": "Министерството на външните работи препоръчва на българските граждани, които планират пътувания във Великобритания през 2020 г., да притежават и носят със себе си валиден международен паспорт с биометрични данни. Това съобщиха от пресцентъра на Министерството на външните работи.\n\r\nБританското правителство планира постепенно да ограничи възможността за пътуване от и за Великобритания с лични карти през 2020 г, ако страната напусне Европейския съюз без споразумение, т.нар. Брекзит без сделка.\n\r\nВсе още не е обявено от кога ще влязат в сила новите изисквания. В тази връзка е препоръчително нашите сънародници, планиращи пътуване за и от Великобритания, да бъдат подготвени достатъчно отрано като се снабдят с биометричен паспорт, в случай че не разполагат с такъв до момента.\n                    \n                    \n                \n                \n                \n                \r\nАктуална информация, свързана с Брекзит, може да бъде намерена и на сайта на МВнР -  в раздел \"Какво трябва да знаем за Brexit?\", както и на .\n\r\nПри необходимост от съдействие българските граждани могат да се свържат с посолството ни в Лондон на тел.: +44 20 7581 3144; +44 0 20 7584 9400, както и на дежурен телефон в извънработно време: + 44 20 7 5813144; + 44 20 7 5849400.\r\n ", "date": "2019.10.01", "title": "Външно предупреждава: От 2020 г. към Великобритания с паспорт!"}
{"url": "https://www.dnes.bg/obshtestvo/2019/10/01/padat-ogranicheniia-za-chumata-po-svinete-no-krizata-ostava.424686", "text": "От днес ще бъдат намалени ограничителните зони в страната, обособени заради случаите на африканска чума по свинете. Това обяви земеделският министър Десислава Танева в Първомай.\r\nПо думите й това ще стане след анализ на епизоотичната обстановка, предаде БТА.\r\nТанева уточни, че пикът на заболяването е преминал, но не и кризата. До момента в страната са регистрирани 79 огнища, които обхващат 200 квадратни километра. Загубите за бранша са около 20 процента.\r\nВ засегнатите от заразата райони, близо 8 процента от територията на страната, бяха забранени горскодобивните дейности за два месеца. Дърводобивът ще бъде разрешен, но според Танева забраните не бива да оказват влияние върху цената на дървения материал.\r\n                    \n                    \n                \n                \n                \n                Земеделският министър каза още, че с цел да не се допуска птичи грип в стопанствата в страната са предприети превантивни мерки и проверки, и до момента не е регистриран нов случай на това заболяване.\r\nВ Първомай Десислава Танева откри нови производствени мощности в предприятие за производство на лютеница, изградени по ОП \"Развитие на на селските райони\", на стойност 5 милиона лева. Предприятието произвежда традиционна българска лютеница от местни сортове и в него работят около 110 работници, каза управителят Георги Банялиев.", "date": "2019.10.01", "title": "Падат ограничения за чумата по свинете, но кризата остава "}
{"url": "https://www.dnes.bg/notifikacii/2019/10/01/papa-francisk-otkri-statuia-posvetena-na-migrantite.424642", "text": "На 105-я Световен ден на мигрантите папа Франциск откри скулптура на площад \"Свети Петър\", посветена на онези, които са принудени да напуснат домовете си по една или друга причина.\r\n\"Ангелите не знаят\" е създадена от канадския скулптор Тимъти Шмалц и представлява 140 мъже, жени и деца в лодка. Сред тях може да се види както евреин, бягащ от нацистка Германия, така и сирийски бежанец, опитващ се да избегне гражданската война, както и момче, бягащо от глада в Ирландия пред 1840 г.\r\nЗаедно с тях на лодката се намират и Йосиф и Мария. Неотдавна папа Франциск сравни пътешествието на родителите на Исус към Витлеем с бягството на мигрантите от войната.\r\n\"Исках скулптурата да представлява всеки бежанец през вековете\", казва Шмалц пред BBC. Той разкрива, че тя е вдъхновена от пасажа: \"Не забравяйте гостоприемството, понеже чрез него някои, без да знаят, са приели на гости ангели\". \r\n                \n                \n                \"Когато я погледнеш и виждаш визуалното съобщение, че миграцията е нещо, което е съществувало откакто съществува човечеството. Във всички култури, всички религии и всички раси\", допълва Шмалц.\r\nБлизо една година отнела творбата на скулптура. Тя е направена от бронз. Преди нея той разработва друг проект - \"Бездомният Исус\", който представлява Христос спящ на пейки пред катедрали. Лодката с мигрантите на Шмалц е насочена към Свети Петър за да се покаже на хората, че църквата приема бежанците.\r\nПапа Франциск винаги е изразявал подкрепата си към мигрантите. Шмалц казва, че той е изразил одобрението си без думи.\r\n\"Просто сложи двете си ръце върху сърцето и ме погледна. Така разбрах, колко много значи тази скулптура за него\".\r\n ", "date": "2019.10.01", "title": "Папа Франциск откри статуя, посветена на мигрантите"}
{"url": "https://www.dnes.bg/obshtestvo/2019/10/01/dohodite-rastat-pensiite-dogodina-po-visoki.424679", "text": "Пенсиите през 2020 г. ще имат по-съществен ръст от тази година. Това заявява социалният министър Бисер Петков в приветствие по случай Международния ден на възрастните хора - 1 октомври, публикувано на сайта на МТСП.\r\nПо думите му очакванията са, че възходящото развитие на икономиката на България и ръстът на доходите ще дадат възможност за още по-съществено повишаване на пенсиите.\r\nВ първата половина на септември министърът каза пред журналисти, че очакванията са увеличението на пенсиите от 1 юли 2020 г. да е с шест или повече от шест процента.\r\nМинистърът припомни, че от 1 юли т.г. всички пенсии бяха повишени с 5,7 на сто, което е най-голямото увеличение за последните години. Той посочва още, че непосредствено след встъпването в длъжност на правителството през май 2017 г. бяха значително повишени минималните размери на пенсиите за трудова дейност.\r\n                    \n                    \n                \n                \n                \n                \"Разбирам добре, че за много от възрастните хора животът не е лек. Наясно съм, че често сте изправени пред трудности и предизвикателства, които трябва да преодолявате\", отбелязва Петков в приветствието. По думите му желанието на МТСП е да се изгради устойчив модел, който да гарантира адекватен пенсионен доход, качествени социални услуги и спокойни старини.\r\nОт 1 септември започна предоставянето на лична помощ за хората с увреждания, съобразно индивидуална оценка на техните потребности. Към края на август в дирекциите \"Социално подпомагане\" са издадени близо 15 000 направления за ползване на лична помощ. \r\nУслугите \"личен асистент\", \"социален асистент\" и \"домашен помощник\" се ползват от над 12 хиляди възрастни в невъзможност за самообслужване.\r\n ", "date": "2019.10.01", "title": "Доходите растат, пенсиите догодина - по-високи!"}
{"url": "https://www.dnes.bg/world/2019/10/01/demonstrant-e-prostrelian-pri-sblysyci-s-policiiata-v-honkong.424694", "text": "Хонконгската полиция съобщи, че участник в продемократичните протести е бил прострелян, когато полицай открил огън с пистолета си по време на сблъсъци между протестиращи и силите на реда в Хонконг.\n\r\nЗа първи път протестиращ е прострелян по време на продължаващите няколко месеца протести в мегаполиса. \n\r\nПолицията не съобщи подробности за инцидента, но видео, заснето от студентски съюз, се завъртя в социалните мрежи. На видеото се виждат дузина протестиращи с черни качулки, които хвърлят различни предмети по група полицаи, които ги преследват.\n\nВ един момент един от полицаите е заобиколен от демонстрантите. Той вади пистолет и го насочва към групата. Чува се изстрел и един от протестиращите пада на улицата, а другите се разбягват, предаде Асошиейтед прес. \n                    \n                    \n                \n                \n                \n                \r\nСпоред здравните власти на мегаполиса раненият е в критично състояние, допълва Ройтерс, цитирана от БТА.\n\r\nЕС призова днес за намаляване на напрежението и за сдържаност в Хонконг, предаде Франс прес. Диалогът, сдържаността и намаляването на напрежението са единственият начин да се постигне напредък в Хонконг, заяви говорителка на ЕК.\n\r\n\r\n ", "date": "2019.10.01", "title": "Демонстрант е прострелян при сблъсъци с полицията в Хонконг"}
{"url": "https://www.dnes.bg/mish-mash/2019/10/01/9-610-paunda-za-pochivka-v-ibiza-za-hotel-koito-ne-syshtestvuva.424690", "text": " \r\n                    \n                    \n                \n                \n                \n                Иън и Дениз Фелтман вероятно са прибрали в багажа си с доста ентусиазъм банските си за почивка в Ибиза. Уви, семейство Фелтман ги е чакала неприятна изненада - резервацията им през AirBnB е направена за място, което просто не съществува. \n\r\nДвамата платили 9 610 британски лири за две седмици във VIP пентхаус, оборудван с турска баня и джакузи и към който имало мраморна тераса. \n\r\nХотелът ги привлякъл и с обещанието, че приема домашни любимци, защото двамата пътуват с йоркширксите си териери, пише CNN. \n\r\nАпартаментът вероятно е базиран на реално съществуващо място, просто не и там, където са отишли Фелтман. \n\r\nСнимките, които са били публикувани в Sunday times и вече са свалени от платформата AirBnB, са били компилация от различни апартаменти за продан или наемане в комплекс \"Las Boas\" в Ибиза. \n\r\nСлужителите в комплекса дори твърдят, че такъв апартамент не съществува.", "date": "2019.10.01", "title": "9 610 паунда за почивка в Ибиза... За хотел, който не съществува"}
