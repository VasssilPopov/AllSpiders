{"url": "https://www.dnes.bg/za-da-se-razbirame/2017/12/15/zashto-imame-nujda-ot-poveche-ot-edin-partnior-v-jivota-si.362314", "text": "Да се омъжа и да живея дълго и щастливо до края на дните си като в приказките! Това си пожелава всяко момиче, копнеещо някой ден да срещне своя принц, с когото да остарее.Нещата в живота обаче не стоят така винаги. А и не всеки желае да подари целия си живот само и единствено на един партньор.Редица изследвания показват, че хората имат нужда от повече от един партньор в живота си, за да се чувстват щастливи.Ако и вие усещате, че не сте създадени за един човек, вижте кои са признаците, че не желаете и нямате нужда да останете с един партньор за цял живот.Не обичате да зависите от друг човек, още повече мъж. Предпочитате да се справяте сами в живота, да не давате обяснения на някого, да решавате какво ви се прави в събота вечер без да се съобразявате с нечие мнение. Изобщо, вие сте изключително независим и свободолюбив човек!Не обичате да се задържате на едно място задълго, камо ли да поддържате една връзка с години. Това ви изтощава. Винаги имате нужда от разнообразие. Скуката ви потиска и прекършва крилата ви. Нуждаете се от нови предизвикателства и хора, от които да черпите опит и вдъхновение. Така е и с връзките ви.", "date": "2017.12.15", "title": "Защо имаме нужда от повече от един партньор в живота си?"}
{"url": "https://www.dnes.bg/cars/2017/12/15/pogled-v-bydeshteto-hyundai-i-kia-gotviat-38-eko-modela.362430", "text": "Hyundai и другата корейска марка, която е негова собственост – Kia, планират да лансират 38 електрически и хибридни модели в следващите 8 години, като първите 7 от тях ще се появят в рамките на предстоящите 60 месеца.Повечето от тези екологични модели ще са електромобили, уточниха от компанията, която сега предлага Hyundai Ioniq в три версии, няколко хибрида и ix35 с горивна клетка. Kia пък продава електрическа версия на популярния Soul.В Hyundai разработват от над 10 години електрически и хибридни технологии, а анализаторите сочат, че основното предимство при лансирането на новите модели ще е това, че става въпрос за достъпни коли, което ще осигури навлизането на тези технологии на широкия пазар, като основно става въпрос за Щатите.\r\nЗа първите девет месеца на годината Hyundai отчете 186 000 продадени екологични коли – електромобили и хибриди. Но насочването на гамата на Hyundai към по-екологичните модели може да се окаже закъсняло.Volkswagen например планира да предлага електрическа версия на всеки свой модел до 2030 година. От GM пък обявиха, че гигантът разработва електрически варианти на 20 от моделите си, които трябва да излязат на пазара до 2020 г. Renault, BMW и Daimler вече присъстват сериозно на пазара на електромобили.\r\n", "date": "2017.12.15", "title": "Поглед в бъдещето: Hyundai и Kia готвят 38 еко модела"}
{"url": "https://www.dnes.bg/technology/2017/12/15/google-chromecast-i-apple-tv-otnovo-v-onlain-magazina-na-amazon.362445", "text": "Американският гигант Amazon.com ще започне отново да продава в онлайн магазина си Google Chromecast и Apple TV, които се конкурират с нейният Fire TV. Това каза технологичният редактор на Investor.bg Елена Кирилова в ефира на По думите ѝ компанията е премахнала устройствата за видео стрийминг от уебсайта си през 2015.През миналата седмица Google заяви, че ще блокира YouTube от колонките Echo и телевизорите Fire на Amazon, добави Кирилова.Вижте повече на ", "date": "2017.12.15", "title": "Google Chromecast и Apple TV отново в онлайн магазина на Amazon"}
{"url": "https://www.dnes.bg/politika/2017/12/15/nadziratelite-shte-poluchat-5-otgore-a-iskaha-20.362433", "text": "20-процентно увеличение на заплатите на надзирателите в затворите не е реално, но от Нова година те ще получат 5% по-високо възнаграждение. Това коментира по време на парламентарния контрол министърът на правосъдието Цецка Цачева.\r\nСериозен е проблемът с окомплектоването на щата, като в момента има незаети 400 щатни бройки. Открит остава и въпросът за базата, при която се определят и специфичните условия на труд. Готов е план за назначаване на още служители, обяви Цачева. \r\n\"Ние сме разработили и аз съм одобрила ново щатно разписание. По предложение на административното ръководство сме се съобразили там, където са най-натоварените звена, те да бъдат подсилени с кадрови персонал, с допълнителни бройки за сметка на други. На този етап, с оглед възможностите на системата се преценява, че на други места трябва да се откликне\", допълни още тя, цитирана от БНР.", "date": "2017.12.15", "title": "Надзирателите ще получат 5% отгоре, а искаха 20%"}
{"url": "https://www.dnes.bg/business/2017/12/15/shte-naznachavat-ili-shte-uvolniavat-shefovete-prez-2018.362435", "text": "Няма промяна в очакванията на работодателите, те ще търсят служители и през тази година със същия интерес. Това каза Надя Василева от Manpower в ефира наТя посочи, че в тази връзка Manpower прави няколко проучвания, едното от които е за нагласата на работодателите – дали ще назначават или уволняват служители през следващите трите месеца в сравнение с предишните три.„Около 80% от тях споделят, че ще останат на същите нива. Но 14% пък положително казват, че ще назначават. Това означава, че тези, които ще уволняват са много по-малко“.По думите ѝ през 2017 е имало компании, които са пораснали в сферата на строителството и производството, както и при центрове, обслужващи чуждестранни клиенти.„Определено там имаме изключително висок ръст и продължават да се търсят хора, които владеят два езика, както и хора, които искат да работят в производството, защото там ръстът беше изключително голям. Шофьори много се търсеха и ще се търсят още“, обясни Василева.Според нея има безработица, но тя не е здравословна безработица, която да помогне на компаниите да растат.Вижте повече на", "date": "2017.12.15", "title": "Ще назначават или ще уволняват шефовете през 2018?"}
{"url": "https://www.dnes.bg/eu/2017/12/15/hyrvatiia-s-evro-do-2024-g.362466", "text": "Хърватия се готви усилено за еврото и очаква да влезе в Еврозоната между 2020 и 2024 г. Това съобщи премиерът Андрей Пленкович в Брюксел.\r\nЕвропейските лидери дебатираха бъдещето на икономическия и монетарен съюз, но без да вземат решения. Както обясни по-късно френският президент Еманюел Макрон, една от причините е, че Германия - най-голямата икономика в ЕС, в момента няма правителство.\r\n“Ще се върнем към въпроса през март, когато този етап ще е отминал”, обясни той.\r\nГерманският канцлер Ангела Меркел посочи, че сега, когато европейската икономика е във възход, е удобен момент за промени и обеща след съставянето на коалицията, Берлин да даде отговор по въпросите около бъдещето на общата валута.\r\nФинансовите министри на Германия и Франция трябва да установят къде позициите им са близки и къде трябва да се търси политическо решение, уточни Макрон.\r\nПървите разговори в Брюксел днес обаче очертаха различия между страните. Няма съгласие както по критериите и механизмите за контрол на общите финанси, така и по създаването на пост на европейски финансов министър и председател на Еврогрупата, в която заседават министрите на финансите от страните, използващи еврото. Акцентът на разговора между лидерите е бил свързан с изработването на гаранции за отреагиране на потенциални икономически шокове, съобщи Съветът.\r\nПремиерът Бойко Борисов също даде знак, че България работи по влизането си в в Еврозоната, но не се ангажира с дати. Борисов каза, че България има съгласието на шефа на Европейската централна банка Марио Драги да се води експертна работа по подготовката на българската кандидатура между финансовото министерство в София и негов екип.\r\nТой добави, че по време на лидерската дискусия в Брюксел се е застъпил за “максимално строги критерии” за членство в Еврозоната, така че да се намалят рисковете за останалите, ако някоя държава има проблеми. Той посочи, че заради стабилните си финанси и резерви, България не представлява такъв риск и може сама да се справи, в случай на нужда.\r\nЛидерите са говорили още и за бъдещето на Европейския спасителен механизъм, който Еврокомисията предлага да бъде превърнат в Европейски паричен фонд. Обсъдено и довършването на банковия съюз, което се блокира от все още неприетата европейска схема за гарантиране на банковите депозити, която според бившия германски финансов министър Волфганг Шойбле не е достатъчно стабилна и справедлива.\r\nОсвен финансов министър и Европейски паричен фонд, Европейската комисия предложи преди 10 дни и създаването на няколко финансови фонда, сред които такъв за подпомагане на реформите в страни, кандидати за членство в еврозоната, и два фонда за държавите, които вече ползват еврото - спасителен, при кризи, и втори за сближаване, който ще помага на по-изоставащите, да настигнат първите. Еврокомисията обаче не стигна до там да подкрепи идеята на Макрон за създаване на отделен бюджет на Еврозоната.Европейските лидери възложиха на финансовите си министри да водят преговори по пакета през следващите 6 месеца с очакване да вземат решения по бъдещето на Еврозоната през юни.", "date": "2017.12.15", "title": "Хърватия с евро до 2024 г."}
{"url": "https://www.dnes.bg/world/2017/12/15/nadejda-za-pravitelstvo-v-germaniia-ama-ne-i-do-mesec.362460", "text": "Ръководството на Германската социалдемократическа партия одобри с гласуване днес предложението на своя лидер Мартин Шулц за започване на проучвателни преговори с консерваторите на канцлера Ангела Меркел за формиране на управляваща коалиция, предаде Ройтерс.\r\nЗаседанието бе свикано тази сутрин във връзка с поканата на християндемократите за започване на коалиционни преговори. \r\nПартийните членове обаче все пак ще трябва да потвърдят какъвто и да е ход към участие в управлението. Това ще стане на извънреден конгрес на ГСДП на 14 януари. Това на практика означава, че разговорите с консерваторите на Меркел ще започнат най-рано след един месец, отбелязва Ройтерс. А съставянето на ново коалиционно правителство може да се очаква още по-късно. \r\nЛидерът на социалдемократите Шулц каза, че в сряда той ще има нова среща с Ангела Меркел и нейния баварски съюзник Хорст Зеехофер, както и с лидерите на парламентарните групи на социалдемократите и консерваторите. На срещата те ще обсъдят подробности относно графика за разговорите за коалиционно правителство, предаде ДПА.\r\nГерманската канцлерка Ангела Меркел от своя страна изрази задоволство от днешното решение на левоцентристката Германска социалдемократическа партия . Тя каза, че се отнася с \"голямо уважение\" към решението на ГСДП, обявено по-рано днес от лидера на партията Мартин Шулц.\r\n ", "date": "2017.12.15", "title": "Надежда за правителство в Германия. Ама не и до месец"}
{"url": "https://www.dnes.bg/notifikacii/2017/12/15/amerika-na-pyrvo-miasto-kakva-ia-svyrshi-trymp-za-godina-v-beliia-dom.362393", "text": "\"Вижте колко много постигнах. Вашата страна започва наистина да се справя добре. Фондовите борси са в подем, армията става истински силна, ще построим СТЕНАТА, най-ниска безработица от 17 години. . . \" - така президентът и главнокомандващ Доналд Тръмп поздрави в Тwitter сънародниците си за Деня на благодарността (23 ноември), пише Калина Любомирова от БТА.\r\nКакви са обаче фактите? Тръмп, чийто рейтинг се срина до най-ниска стойност за края на първата година от мандата, е убеден, че американската икономика може да постигне прираст от 6 процента. Самохвалство според Асошиейтед прес, която цитира експерти от централната банка и икономисти, че реалистичната прогноза е годишният прираст да бъде около 2 процента. Досега правителството не е представило нито един анализ в подкрепа на растежа, пожелан от Тръмп, добавя АП.\r\nПостижение във вътрешната политика - засега слабо според Франс прес - е придвижването в Конгреса на данъчната реформа, - едно от основните предизборни обещания на Тръмп. Приет е компромис за хармонизиране на версиите на закона, гласувани в двете камари.\r\nНо Тръмп понесе тежко поражение на междинните избори за сенатор в щата Алабама - традиционна крепост на републиканците, където техният кандидат Рой Мур, обвинен в сексуално посегателство, но подкрепян до последния миг от президента въпреки възраженията на съпартийците му, бе победен от демократа Дъг Джоунс. Така републиканското мнозинство в Сената се стопи от два на един гласа до \"санитарния минимум\" от 51 срещу 49.\r\nТри парламентарни комисии - по правосъдието и по разузнаването в Сената и по разузнаването в Камарата на представителите, разследват дали е имало намеса на Русия в изборния процес в САЩ през 2016 г. Твърденията за руска намеса в полза на тогавашния републикански кандидат за президент Доналд Тръмп разследва и специалният прокурор Робърт Мълър, който може да предяви обвинения за престъпни деяния, за разлика от парламентарните комисии, които могат да направят констатации за нарушения и да предложат законови промени.\r\nРазследването на Мълър, за което досега са похарчени близо 7 милиона долара, опасно напредва към най-близкото обкръжение на Тръмп, включително към членове на неговото семейство, след като бившият съветник по националната сигурност Майкъл Флин призна, че е лъгал за контактите си с бившия руски посланик и се съгласи да съдейства на следствието. \r\nМълър е предявил обвинения на четирима души, но засега президентът не е пряко разследван. След признанията на Флин сенаторката Даян Файнстайн от Демократическата партия каза, че излизат наяве разкрития, които могат да доведат до обвинение срещу Тръмп във възпрепятстване на правосъдието. В такъв случай не е изключено срещу него да бъде задействана процедура за импийчмънт, посочва Франс прес.\r\nПри всеки нов ход в разследването Тръмп яростно туитва, че няма никакъв сговор с Русия и разгаря лютата вражда с традиционните медии, разпространяващи според него \"фалшиви новини\".\r\nМантрите \"Америка на първо място\" и \"Да направим Америка отново велика\", привидно определят външната политика на Тръмп. Откак той влезе в Белия дом, САЩ се оттеглиха или заявиха намерение да се оттеглят от редица международни споразумения:\r\nСАЩ обявиха, че прекратяват участието си в Световния договор за миграцията, защото редица текстове са в разрез с политиката на правителството на Тръмп към имиграцията и бежанците.\r\nСАЩ заявиха, че напускат Организацията на ООН за образование, наука и култура (ЮНЕСКО), защото е антиизраелска.\r\nТръмп оттегли САЩ от Парижкото споразумение за климата, сключено от 195 държави през 2015 г., защото го смята за несправедливо към неговата страна. На втората годишнина от споразумението президентът на Франция Еманюел Макрон елегантно отвърна на Тръмп с девиза \"Да направим планетата отново велика\".\r\nВеднага след като влезе в Белия дом на 20 януари, Тръмп изтегли САЩ от Транстихоокеанското партньорство, подписано през 2015 г. с 15 страни от Азиатско-Тихоокеанския район (сред тях не е Китай). Вместо това президентът иска двустранни договори, които \"да върнат работните места и индустрията на американска земя\".\r\nТръмп се зарече да \"скъса\" ядреното споразумение с Иран, но в крайна сметка само отказа да потвърди, че Техеран спазва ангажиментите си, и прехвърли на Конгреса отговорността да реши съдбата на споразумението.\r\nТръмп започна нови преговори за Северноамериканското споразумение за свободна търговия със САЩ, Мексико и Канада. Ако до края на годината тези преговори не дадат искания от Тръмп резултат, Вашингтон ще се оттегли и от това споразумение.\r\nТръмп иска реформиране на ООН и я обвинява в бюрокрация и лошо управление.\r\nПрезидентът нарече Организацията на Северноатлантическия договор (НАТО) \"отживяла\", после оттегли думите си и поиска страните в НАТО да увеличат разходите за отбрана. По-късно той отказа ясно да потвърди дали ще се придържа към член 5 от Вашингтонския договор за колективната отбрана, който гласи, че нападение срещу една държава от НАТО е нападение срещу всички.\r\nВ туит с небивало остър тон Тръмп се нахвърли срещу Тереза Мей, която го порица, че е препратил в Тwitter скандални видеозаписи на малочислена британска крайнодясна група, наричаща се \"Великобритания на първо място\".\r\nТръмп призна Ерусалим за столица на Израел, вероятно под влияние на своя зет и старши съветник в Белия дом Джаред Къшнър, който има нови идеи за постигане на мир в Близкия изток - чрез сближаване на арабските страни и Израел в общ фронт срещу Иран. Но този ход, който е в разрез с принципите на мирния процес, разпали гняв в арабски и мюсюлмански страни и призиви за нова интифада в навечерието на коледните празници.\r\nХодовете на Тръмп са в пълна противоположност с външната политика, следвана от американските президенти в последните десетилетия - и демократи, и републиканци.\r\nАко специалният прокурор Мълър намери доказателства за руска намеса в изборния процес в САЩ миналата година, над бъдещето на Тръмп ще надвиснат много въпроси. Един от тях би бил дали действията му са направлявани от Владимир Путин и зависим ли е от него.\r\nНеотдавна, на годишния Форум за национална отбрана, носещ името на покойния президент Роналд Рейгън, съветникът по националната сигурност Хърбърт Макмастър обяви Тръмп за модерния Рейгън. Той заяви, че сегашният президент ще възроди международния престиж на Америка и ще възстанови доверието на нейните граждани, както направи Рейгън преди едно поколение, пише в. \"Вашингтон пост\". \r\nНо, наблягайки на приликите между двамата, Макмастър не каза нищо за това колко различни са те. Тръмп редовно отблъсква съюзници и къса с международни организации и договори. Наред с това постоянно смекчава антиамериканската стратегия на Русия и рисува в розово картината на намеренията на Китай към САЩ. За разлика от Рейгън, който вярваше в свободната търговия, Тръмп налага протекционизъм.\r\nНад гроба на Роналд Рейгън в неговата президентска библиотека са изписани думите му: \"Знам в сърцето си, че човекът е добър, че справедливостта в крайна сметка ще възтържествува, че всеки човек е достоен и животът му има предопределена цел\". Рейгън вярваше, че Америка трябва да бъде образец за нравственост и лъч светлина за човечеството, и че неговите действия и думи трябва да отговарят на този стандарт. \r\n\"Президент Тръмп, Вие не сте Роналд Рейгън\", пише в заключение Вашингтон пост\". \r\n ", "date": "2017.12.15", "title": "Америка на първо място! Каква я свърши Тръмп за година в Белия дом"}
{"url": "https://www.dnes.bg/health/2017/12/15/mrysniiat-vyzduh-vodi-do-psihoza-pri-podrastvashtite.362409", "text": "Невробиолози от Южнокалифорнийския университет в Лос Анджелис  установиха, че тийнейджърите, живеещи в замърсени райони, са със  значително по-неустойчива психика в сравнение с връстниците си, които  населяват екологично чисти райони.Така че замърсяването на атмосферата е свързано не само със \"завой\" към асоциално поведение, а и с риск от сериозни заболявания, сочат резултатите от изследване, съобщава БТА.\r\nДоказано е, че токсините във въздуха нарушават нормалните невронни връзки в главния мозък и в резултат подрастващите стават \"неуправляеми\". Учените са на мнение, че въздействието на токсините може да причини възпаления в отделни зони на главния мозък, предизвиквайки пристъпи на психоза, безсъние, както и пристрастяване на младите хора към наркотиците.\r\nПри това основната рискова група включва тийнейджърите, като най-голямо въздействие върху мозъците им, което оказва изхвърленото в атмосферата олово. По данни на учените, повишеното съдържание на изхвърлените в атмосферата вредни вещества влияние върху социалната среда в крайна сметка. \r\nСтатистиката сочи, че подрастващите, които живеят в замърсени райони, са по-склонни да извършват престъпления в сравнение с връстниците си, които имат шанс да бъдат в екологично чисти райони.", "date": "2017.12.15", "title": "Мръсният въздух води до психоза при подрастващите"}
{"url": "https://www.dnes.bg/balkani/2017/12/15/poseshtenieto-na-putin-v-ankara-chest-za-turciia.362438", "text": "Масовото настроение сред турския народ в светлината на нормализирането на отношенията между Турция и Русия е екзалтация.Това коментира преподавателят по европеистика в университета Бахчешехир в Истанбул Росен Димов в ефира на Той също така бе част и от кръга съветници на бившият председател на ЕК Жозе Мануел Барозу.На посещението на Путин в Анкара във вторник (12 декември) се гледа като голяма чест за Турция, посочи Димов.„Посещението на Путин се разглежда като знак за съпричастност към курса, който Турция води, критичната позиция спрямо САЩ“, добави той.Вижте повече на", "date": "2017.12.15", "title": "Посещението на Путин в Анкара - чест за Турция "}
{"url": "https://www.dnes.bg/world/2017/12/15/oryjiia-davani-ot-sasht-na-siriiskata-opoziciia-pri-id.362384", "text": "Оръжия, осигурени от САЩ и Саудитска Арабия за сирийската опозиция, често се озовават в ръцете на терористичната групировка Ислямска държава, предаде Ройтерс, позовавайки се на организацията за контрол на оръжията CAR.\r\nПовечето оръжия на ИД са плячкосани от иракската или сирийската армия, но някои първоначално са били предназначени от други страни, най-вече САЩ и Саудитска Арабия, за опозиционните групи, сражаващи се с президента Башар Асад, посочва CAR.\r\nОрганизацията е документирала поне 12 случая на оръжия, купени от САЩ, които се оказват в ръцете на джихадистите - превзети на бойното поле или придобити чрез променливите алианси в сирийската опозиция. Много от тези единици след това се оказват в Ирак. \r\nВ един от случаите бойците на ИД в Ирак само за два месеца са сложили ръка на насочвана противотанкова ракета, която САЩ са купили от европейска страна и са предали на сирийска опозиционна група. Всички тези оръжия са произведени от европейски държави и в повечето случаи САЩ са нарушили договорни клаузи, забраняващи трансфери, предавайки ги на въоръжени групи в Сирия.\r\nCAR е проследила множество единици, използвани от ИД до износа им от България за Саудитска Арабия, което също попада в обхвата на клаузи, забраняващи трансферите, които би трябвало да попречат на доставките им за воюващите в Сирия страни. Близо 90 процента от оръжията и амунициите, използвани от ИД в Сирия и Ирак, са произведени в Китай, Русия и източноевропейски страни, като само износът на Китай и Русия е над 50 процента, посочва организацията./БТА/\r\n ", "date": "2017.12.15", "title": "Оръжия, давани от САЩ на сирийската опозиция, при ИД"}
{"url": "https://www.dnes.bg/akoshtete-vqrvaite/2017/12/15/seksi-kralska-godenica-megan-markyl-po-bikini.362400", "text": "Един поглед над облеклото на Меган Маркъл показва, че тя има стил. Въпреки желанието да показва сдържано поведение, актрисата не крие хубавата си фигура.\r\n \r\nЗвездата не се притеснява да показва тяло в оскъдни бански и да качва свои снимки в социалните мрежи.\r\n \r\nАктриса, модел, а вече и принцеса – явно това е съдбата на чаровната брюнетка, след като наскоро стана ясно, че ще се сгодява с Принц Хари.\r\n ", "date": "2017.12.15", "title": "Секси кралска годеница: Меган Маркъл по бикини"}
{"url": "https://www.dnes.bg/akoshtete-vqrvaite/2017/12/15/oven-kakvo-gi-ochakva-prez-2018-g-v-jivota-i-liubovta.362431", "text": "През 2018 г. Овните ги очакват много чудеса и приключения. През януари и февруари ще бъдете ангажирани повече с домашни задължения, но това е и времето за планове. Това привидно спокойствие ще бъде нарушено през март, месец, който ще бъде изпълнен със задачи и напрежение.\r\nОвенът с характерния си жар ще премине през всички трудности, което ще направи впечатление и на конкурентите ви. Няма от какво да се страхувате, а и никой не може да ви заблуди в сферата на професионалното. През цялата година вратите в бизнеса ще бъдат широко отворени за вас и ще постигнете добри резултати. През лятото ще получите оферта от влиятелен човек, който ще иска да работи съвместно с вас.\r\nЛичният живот през 2018 г. е пълен с промени и всякакви изненади. Особено юли, който ще бъде месец на романи, флирт и ярки срещи. Приятелите ви също ще бъдат особено активни, звездите съветват да заделите време и за тях.\r\nЛятото ще бъде изпъстрено с неочаквани и хубави преживявания, но всичко ще свърши с идването на есента. Тогава ще трябва да сте безкрайно фокусирани в работата си, защото ви предстоят сключвания на важни договори, които ще окажат влияние върху финансовото ви състояние.\r\nЗимните месеци няма да ви разочароват. Въпреки застудяването, сферата на любовните взаимоотношения ще ви поглези с топлина и нежност. До края на годината свободните представители на зодията ще намерят много възможности за създаване на връзка, а както знаем – при Овена наличието на избор е много важно.\r\nПри семейните представители на зодията не се очакват никакви сътресения през годината, като най-силните месеци по отношение на романтиката ще бъдат юли и декември.\r\nМоже би неочаквано за вас, но най-подходящите месеци за почивка са май и юни. Спокойно можете да планирате почивка и извън страната.\r\n2018-а е годината, в която трябва да положите усилия да подобрите дома си. За което ще е необходимо добре да планирате време за ремонт. Време, което да не пречи на реализирането на професионалните ви ангажименти.\r\nЛюбовна прогноза за Овен за 2018 година и още вижте в  ", "date": "2017.12.15", "title": "Овен: Какво ги очаква през 2018 г. в живота и любовта?"}
{"url": "https://www.dnes.bg/akoshtete-vqrvaite/2017/12/15/koia-e-nai-goliamata-greshka-da-se-vyrnesh-pri-bivshiia.362401", "text": "Не може да нямате поне един приятел, който след края на дългата ви връзка да ви е казал: „Сега имаш нужда от някакво време сам..“.\r\n \r\nВие се съгласявате, защото усещате, че това звучи разумно, но какво искате всъщност? Вие искате възможно най-скоро да срещнете някой нов или в най-лошия случай да се върнете при бившия.\r\n \r\nЕто защо думите на вашия приятел се забиват като остри нокти в кожата ви, защото звучат като забрана за вас да запълните празнината в душата си.\r\nНо колкото и ужасно да звучи, това е самата истина – вие трябва да се научите да бъдете сами, да можете сами, защото само когато си един пълноценен, завършен човек, който е открил щастието в себе си, ще бъдеш готов за нова, истинска връзка.\r\n \r\nНяма такова нещо като започване отначало. Как ще започнете начисто нещо, което вече има история?\r\n \r\nЩом се е стигнало до раздяла, без съмнение единия е бил наранен, а може би дори двамата. \r\n \r\nМоже много да ви се иска тези рани да изчезнат, но съмнението, че бившия ще направи същите грешки отново, едва ли ще се изпари.", "date": "2017.12.15", "title": "Коя е най-голямата грешка? Да се върнеш при бившия!"}
{"url": "https://www.dnes.bg/eu/2017/12/15/liderite-ot-es-odobriha-nachaloto-na-vtora-faza-ot-brexit-a.362414", "text": "Държавните и правителствени ръководители от ЕС одобриха началото на нова фаза от преговорите за Brexit, включваща определяне на преходен период и бъдещите търговски отношения между Лондон и Брюксел.\r\nПредседателят на Европейския съвет Доналд Туск написа в Тwitter, че лидерите от ЕС \"са се споразумели да се премине към втората фаза\" от преговорите за Brexit и поздрави британската министър-председателка Тереза Мей.\r\nМиналата седмица Мей успя да постигне в последния момент споразумение с представителите на ЕС по правата на гражданите, британските финансови задължения и статута на ирландската граница след излизането на Великобритания от Евросъюза през март 2019 година. /БТА/\r\n ", "date": "2017.12.15", "title": "Лидерите от ЕС одобриха началото на втора фаза от Brexit-а"}
{"url": "https://www.dnes.bg/akoshtete-vqrvaite/2017/12/15/koleden-grim-ot-visshata-moda-kak-izglejda.362398", "text": "Завършваме тази година с чаровна тенденция в гримьорството, която е трудно да не предизвика празнични чувства и приповдигнато настроение.\r\n \r\nБяхме изненадани с вежди като коледно дърво и всякакви други вариации. Няма лошо да бъдем смели, защото през декември няма такова нещо като \"твърде много\". \r\n \r\nТворци на красотата са се доверили на Instagram, за да споделят любимите си вдъхновени от празниците визии.\r\n \r\nОт Ханука до снежен нощен грим, вие със сигурност ще усетите празничния дух, след като разгледате всички кадри.\r\n \r\nВдъхновявайки се от Елфите, изглежда, че най-добрият начин да разпръсквате коледно настроение, всъщност са изрисуваните клепачи.", "date": "2017.12.15", "title": "Коледен грим от висшата мода! Как изглежда?"}
{"url": "https://www.dnes.bg/stranata/2017/12/15/speshna-operaciia-za-napadnatiia-taksidjiia-ot-iambol.362457", "text": "Състоянието на ранения таксиметров шофьор от Ямбол, който бе на лечение в многопрофилната болница \"Св. Пантелеймон\" в града, се е влошило и мъжът  днес е транспортиран в Старозагорската болница за операция за изваждане на попадналите в белия му дроб сачми. За това съобщиха от ямболската болница.Шофьорът бе прострелян около 20.00 ч. на 11 декември, когато двама ученици в спортното училище в Ямбол опитали да го ограбят и убият. При сбиване между извършителите и 31-годишния мъж, той успял да избяга, но получил опасна за живота рана от изстрел с въздушна пушка, преправена в огнестрелно оръжие. \r\nЗа няколко часа ямболски полицаи установиха и задържаха извършителите. Открити са оръжията на престъплението, разпитани са и свидетели. \r\nПо-рано днес по искане на Окръжната прокуратура в Ямбол съдът постанови постоянна мярка \"задържане под стража\" спрямо 18-годишния Симеон Димитров и 14-годишния Костадин Стоянов.", "date": "2017.12.15", "title": "Спешна операция за нападнатия таксиджия от Ямбол"}
{"url": "https://www.dnes.bg/sport/2017/12/15/levski-nakaza-greshkite-na-dunav-i-e-na-1-2-final-za-kupata.362459", "text": "Левски се класира на 1/2-финалите за Купата на България, след като се възползва от грешките на Дунав и спечели гостуването си в Русе с 2:0.\r\nПрез първото полувреме мачът не предложи много футболни достойнства, но \"сините\" максимално се възползваха от грешките в защитата на \"драконите\", което се оказа решаващо за крайния изход на сблъсъка.\r\nЖуниор Мапуку (23) откри резултата след подхлъзване на Михаил Милчев, а в 45-ата минута Йерсон Кабрал вкара първия си гол за \"сините\", благодарение на последователни грешки на Диян Димов и Олексей Ларин.\r\nСлед почивката Мапуку на два пъти не успя да се разпише сам срещу вратаря, а Мирослав Будинов, Васил Шопов и Бранимир Костадинов направиха големи пропуски за домакините.Така Левски се класира сред четирите най-добри отбора в турнира, заедно с ЦСКА, Славия и носителят на трофея Ботев Пловдив. Жребият ще се тегли във вторник, 19 декември.\r\n", "date": "2017.12.15", "title": "Левски наказа грешките на Дунав и е на 1/2-финал за Купата"}
{"url": "https://www.dnes.bg/notifikacii/2017/12/15/policiiata-strelia-po-myj-vyoryjen-s-noj-na-letishteto-v-amsterdam.362458", "text": "Холандската военна полиция откри огън по мъж, въоръжен с нож, който се държал заплашително на международното летище Схипхол в Амстердам, предадоха световните агенции.\r\nПо думите на очевидци от сградата на летището са били евакуирани хората. Преустановено е било и движението на влаковете от летището за центъра на Амстердам и за други градове в страната.\r\nВ Туитър военната полиция казва, че мъжът с ножа е изрекъл заплахи, бил е прострелян от полицията, задържан е и е бил изведен от сградата. \r\nПолицията уверява, че ситуацията е вече под контрол, отбелязва БТА.\r\n ", "date": "2017.12.15", "title": "Полицията стреля по мъж, въоръжен с нож на летището в Амстердам"}
{"url": "https://www.dnes.bg/notifikacii/2017/12/15/jena-dade-6-bona-na-apashi-chaka-si-nagradata-3000-lv.362379", "text": "77-годишна жена от Котел дала 6000 лева на телефонни измамници, а те й обещали парична награда за съдействие, съобщиха от Областната дирекиця на МВР в Сливен.Измамата е станала по класическата схемата: \"Оказване помощ на полицейски служители за залавяне на група, занимаваща се с телефонни измами“.При телефонния разговор измамници са предложили на жената награда от 3000 лева на жената, ако им съдейства.Измамата е станала вчера преди обед. По случая в РПУ-Котел е започнато досъдебно производство.", "date": "2017.12.15", "title": "Жена даде 6 бона на апаши, чака си наградата – 3000 лв."}
{"url": "https://www.dnes.bg/eu/2017/12/15/70-godini-po-kysno-evropa-i-ambiciiata-i-za-obshta-otbrana.362394", "text": "Страните от ЕС са на път да постигнат след 70 години амбицията си за обща отбрана, след като вчера лидерите на 25 членове на съюза подписаха пакт да финансират, развиват и разполагат общи въоръжени сили след решението на Великобритания за напусне блока, пише Ройтерс.\r\nОтначало блокиран от френския парламент през 50-те години, а по-късно от Великобритания, която се страхуваше от европейска армия, пактът има за цел да сложи край на прахосването на милиарди евро за отделни отбранителни политики и на тежката зависимост на Европа от САЩ.\r\n\"Днес е исторически ден\", заяви върховният представител на ЕС за външната политика и сигурността Федерика Могерини, която помогна за осъществяването на френско-германските планове за отбранителна интеграция. \"Това превръща Европейския съюз в надежден доставчик на сигурност\", каза тя преди срещата лидерите, които подписаха пакта.\r\nФренският президент Еманюел Макрон заяви, че е постигнат \"конкретен напредък\", а холандският премиер Марк Рюте каза, че пактът ще направи Европа по-мобилна в света. \"Не става дума да заменим НАТО, а да бъдем по-гъвкави и да използваме по-добре ресурсите си\", каза Рюте пред репортери.\r\nЛидерите подписаха пакта, известен на европейски жаргон като Постоянно структурирано сътрудничество в сферата на сигурността и отбраната (ПЕСКО), което е една от най-осезаемите стъпки в европейската интеграция, след като британците гласуваха да напуснат блока.\r\nОтбранителната интеграция беше съживена от Франция и Германия с подкрепата на Италия и Испания като демонстрация на единство след Brexit. По-голям тласък дойде от провалите през 90-те години, когато ЕС не беше в състояние да участва във войните на Балканите и разчиташе на водената от САЩ НАТО да спре кръвопролитието на прага й.\r\nВ Либия през 2011 г. френско-германската въздушна операция се сблъска с недостиг на муниции и оръжия и отново бе принудена да се обърне към САЩ, което бе възприето като огромно неудобство за Европейския съюз, важна икономическа сила.\r\nЗаварени неподготвени от анексирането на Крим от Русия през 2014 г. и изправени пред заплахи, вариращи от държавно финансирани компютърни хакери до атаки от радикални елементи, правителствата на ЕС явно са преодолели неохотата си да работят заедно по военните въпроси.\r\nКритиката на президента на САЩ Доналд Тръмп за ограничените отбранителни разходи, редица разногласия по външната политика и предупрежденията на Тръмп към съюзниците, че няма да могат да разчитат повече на САЩ, ако не плащат повече, също изиграха роля.\r\n\"Тъжно е, че трябваше Доналд Тръмп да ни подбутне, но така или иначе изходът е правилен\", заяви бившият германски външен министър Йошка Фишер, който подкрепи през 1999 г. намесата на НАТО в Косово, но се противопостави на войната в Ирак през 2003 г.\r\nЗа разлика от минали опити за европейска интеграция в отбраната НАТО подкрепи проекта, но генералният секретар на алианса Йенс Столтенберг, който участва в част от срещата на върха, отправи призив да се избегне дублиране. Двадесет и две от 25-те страни от новия пакт са също членове на НАТО.\r\n\"Трябва да има съгласуваност между развитието на отбранителните способности в НАТО и в ЕС. Не можем да рискуваме да се стигне до конфликтни изисквания от ЕС и от НАТО за едни и същи държави\", каза той пред репортери.\r\n\"Силите и способностите, които ще бъдат развити по европейските инициативи, трябва да са на разположение и на НАТО, защото ние имаме един и същи набор от сили\", добави Столтенберг.\r\nОстава да се решат въпроси за финансирането на бъдещи мисии на ЕС. Европейски отбранителен фонд на първо време с пари от Европейската комисия все още очаква одобрение, макар че вече е в ход пилотна фаза за отбранителни изследвания.\r\nПо ирония, отбелязаха дипломати от ЕС, британският премиер Тереза Мей ще бъде наблюдател на началото на проект, подкрепян от Великобритания в края на 90-те години, но от който няма да е част заедно с Дания и Малта.\r\nСмята се, че вчерашното споразумение води началото си от англо-френско споразумение в отбраната от 1998 г. Не е изключен компромис Великобритания да може да се включи в ПЕСКО по-късно, но само при условие, че предостави финансиране и експертна помощ. /БТА/ ", "date": "2017.12.15", "title": "70 години по-късно: Европа и амбицията й за обща отбрана"}
{"url": "https://www.dnes.bg/stranata/2017/12/15/transformaciia-degizirani-kato-policai-iskat-podkupi.362434", "text": "Задържани са четирима мними полицаи, изнудвали за пари шофьори, съобщиха от ОДМВР - Хасково.\r\nМалко след полунощ днес турски водач съобщил, че мъже в зелени полицейски униформи спрели управлявания от него товарен автомобил на разклона за автомагистрала \"Марица\" край Любимец и му поискали пари. Дал им 5 евро и си заминали.\r\nСлед сигнала оперативна група веднага тръгнала към посоченото място. Междувременно друг турски водач съобщил от района на ГКПП - Капитан Андреево за същата случка, но уточнил, че не е спрял, тъй като автомобилът, с който били \"полицаите\", не бил служебен.\r\nМинути по-късно криминалисти от участъка в Любимец установили и задържали четирима жители на Любимец, на възраст от 19 до 24 години. След като признали за деянието, са задържани за срок до 24 часа по образуваното досъдебно производство по член от НК.", "date": "2017.12.15", "title": "Трансформация: Дегизирани като полицаи искат подкупи"}
{"url": "https://www.dnes.bg/akoshtete-vqrvaite/2017/12/15/5-neshta-koito-zasilvat-menstrualnite-bolki.362397", "text": "Как прекарвате деня си по време на месечния цикъл? Цял ден лежане, болки и отпадналост – познато ли ви звучи?\r\nЕ, определено не сте сами. За съжаление чувството на умора и неприятните спазми едва ли могат да бъдат напълно избегнати, но има някои начини да се почувствате поне малко по-добре.\r\n \r\nСпоред Рейчъл Хай и Бейлър Скот от White Health в Тексас, последните проучвания показват, че някои леки упражнения, например от йога, могат да притъпят неприятните менструални симптоми като болка и емоционални настроения.\r\n \r\n\"Дори да не се чувствате в състояние да проведете цяла тренировка, малко раздвижване ще облекчи болките\", казва Скот. \r\nНа повечето жени, дори тези, които не си падат по сладкото, доста им се похапва шоколад по време на цикъл, но се оказва, че това може да влоши симптомите.\r\n \r\n\"Препоръчвам алкохолът да се ограничи, както и сладките неща, защото те увеличават захарта в кръвта, причиняват подуване на корема и повече умора\", казва Стела Гарсия – диетолог от Хюстън. ", "date": "2017.12.15", "title": "5 неща, които засилват менструалните болки"}
{"url": "https://www.dnes.bg/business/2017/12/15/10-ot-iznosa-na-bylgariia-se-dylji-na-softuerniia-biznes.362441", "text": "Близо 10% от износа на България се дължи на софтуерния бизнес.Това посочиЛюдмил Стойчев, упрaвляващ партньор в CBN Pannoff, Stoytcheff & Coq в ефира наГост в студиото бе и Филип Янков, основател на X8Academy.През последните години наблюдаваме абсолютен бум на IT сектора в България, коментира още Стойчев, посочвайки, че солидният ръст ще се запази поне още през следващите 3 години.Проблеми обаче има. Въпреки все повечето обучавани по IT специалности в университетите, както и в частните школи, броят на наетите в сектора спада, отбеляза от своя страна Янков.„Привидно има повече интерес, но цифрите не говорят това“, добави той.Какви действия се предприемат, за да се реши въпросният проблем? Вижте повече на ", "date": "2017.12.15", "title": "10% от износа на България се дължи на софтуерния бизнес"}
{"url": "https://www.dnes.bg/stranata/2017/12/15/peshehodec-zagina-blysnat-ot-kola-krai-sarafovo.362461", "text": "Пешеходец загина тази вечер, след като е блъснат от лек автомобил, съобщиха от ОДМВР-Бургас. \r\nВ 18.30 часа на пътната отсечка кв. \"Сарафово\" - Бургас, лек автомобил \"Опел - Корса\", с бургаска регистрация, управляван от 29-годишен мъж, блъска внезапно излезлия на пътното платно след прескачане на предпазната мантинела пешеходец – 61-годишен мъж от Сарафово. \r\nОт инцидента мъжът загива на място. \r\nЧасове по-рано същият е напуснал центъра за психично здраве, където се лекувал от алкохолизъм. Въпреки извършвания към момента оглед, пътният трафик към Бургас не е затруднен.", "date": "2017.12.15", "title": "Пешеходец загина блъснат от кола край Сарафово"}
{"url": "https://www.dnes.bg/temida/2017/12/15/150-000-lv-iska-ot-dyrjavata-zatvornik-bil-se-razbolial.362421", "text": "Рецидивист от Петрич поиска от ГД \"Изпълнение на наказанията\" 150 хил. лв., защото се разболял от диабет в затвора в Бобов дол. \r\nСимеон е осъждан многократно за кражби, хулигански прояви и други престъпления, като за последно изтърпява 1-годишно наказание за шофиране без книжка.Подал искова молба до съда, за да получи обезщетението за претърпени неимуществени вреди, съобщиха от съда.Твърди, че докато лежал зад решетките се разболял от диабет в резултат на стрес, неправилно хранене и неадекватно лечение. Стресирал се от обиските на надзирателите в килиите, съобщиха от съда в Кюстенил, където е гледано делото.Диабетът е диагностициран малко след като Симеон влязъл в затвора, но според експертите болестта е настъпила поне два месеца по-рано.Преглеждан е от ендокрионолог, лекуван е в болница, дават му се редовно лекарства и се храни по специална диета.Съдът е категоричен, че затворническата администрация е направила всичко необходимо и не е бездействала, за да е виновна за болестта на петричанина и отхвърли иска му за обезщетение.Решението може да се обжалва пред Върховния административен съд.\r\n ", "date": "2017.12.15", "title": "150 000 лв. иска от държавата затворник, бил се разболял"}
{"url": "https://www.dnes.bg/temida/2017/12/15/myj-zaplashil-parlamenta-s-bomba-otiva-na-syd.362451", "text": "Жител на пернишкото село Драгичево ще отговаря пред съда за попаден фалшив сигнал за бомба в парламента. \r\nРайонна прокуратура - Перник е внесла за разглеждане в съда обвинителен акт срещу Симеон Т. за извършено от него престъпление по чл. 326, ал. 1 от НК, съобщиха от институцията. Ако бъде признат за виновен, мъжът може да бъде лишен от свобода между 1 и 2 години.\r\nНа 7 март обвиняемият бил в дома си в село Драгичево. Около 12 ч. той се обадил на телефон  112 и заявил, че е заложил бомба в парламента и щял да я взриви, като избие много други хора, ако не бъде арестувано лицето И.А.\" Запитан от оператора, който приел повикването му, за местонахождението му, той отговорил, че е от Перник.\r\nСигналът незабавно бил предаден в Оперативна дежурна част при ОД МВР - Перник. Полицейските служители посетили дома на Симеон, който веднага им признал, че нищо от това, което бил съобщил по телефон 112, не отговаря на истината. \r\nОбяснил им обаче, че по този начин искал да накара органите на МВР по-бързо да заловят лице на име И.А. Според Симеон, въпросното лице било виновно на името му да бъдат регистрирани няколко търговски фирми.\r\n ", "date": "2017.12.15", "title": "Мъж, заплашил парламента с бомба, отива на съд"}
{"url": "https://www.dnes.bg/sofia/2017/12/15/v-sofiia-slediat-3000-kameri-gotovi-za-evroshefstvoto.362418", "text": "За да подсили сигурността по време на европредседателството, общината ще  разположи в София още 300 камери за видеонаблюдение. Те ще бъдат  монтирани по трасето от летището по бул. \"Цариградско шосе\" през НДК до  кв. \"Бояна\". Това каза столичният кмет Йорданка , която заедно с вътрешния министър Валентин Радев представи единната система за сигурност на София.Други близо 50 камери ще бъдат монтирани в метрото, уточни .  Така в столицата от 1 януари ще има близо 3000 камери. Част от новата  система е изградена с получените 2 млн. лв. от правителството, а  общината е добавила от бюджета си 1,1 млн. лв., посочи .С новите камери се записват номерата на автомобилите и ако бъде  засечена издирвана кола, системата ще индикира това на операторите.\"Модерното видеонаблюдение може да анализира частично нарушенията на  движението в столицата, но за да бъдат установявани всички, каращи с  превишена скорост например, системата ще бъде надграждана\", посочи още .\"Внимавайте, МВР ви наблюдава\", каза на свой ред вътрешният министър Валентин Радев.\"Тук всичко се вижда. Такъв център съм виждал само в ГДБОП. Впечатлен съм от многото камери\", отбеляза той.\"Наблюдението е първата стъпка към превенцията – да не се случи нещо, което досега не се е случвало и аз много вярвам, че няма да ни се случи и по време на председателството. С този център, където усилено се наблюдава, ще се свали престъпността\", посочи още той, като уточни, че от 6 до 8 души от МВР ще могат да работят в центъра и да получават информация директно оттам.\"Колегите и гостите, които дойдат тук, трябва да усетят същата грижа и не по-голям или по-малък пропускателен режим, какъвто има в Европа. Трябва да има усещане за сигурност и да мислим само как да подобряваме нещата\", каза още той.В столицата ще бъдат поставени още камери за скорост, каза кметът.\"По големите булевард се кара изключително бързо, няма дисциплина, налага ни се да слагаме повдигнати пешеходни пътеки и неравности. Затова ще закупим допълнителни камери за скорост, които ще предадем на СДВР и \"Пътна полиция\", заяви Фандъкова.Младен Петров, директор на Дирекция \"Комуникационни и информационни системи\" към МВР, отбеляза, че 200 от поставените камери в столицата могат да разпознават номера на автомобили, които да бъдат използвани за последващи анализ.Директорът на СДВР Ивайло Иванов поясни, че за момента записите от тези камери не могат да бъдат използвани за изпращането на електронни фишове на водачите, хванати в нарушение, но има идея след председателството това да бъде надградено.\"Идеята на този проект е не само камерите на СДВР и на Столичната община да бъдат използвани, а да бъдат интегрирани в един общ модел, за да можем да използваме камерите и на други институции – на аерогарата, на други министерства - на първо място за превенция, а ако нещо се случи, да можем да реагираме по най-адекватния и бърз начин\", каза той.", "date": "2017.12.15", "title": "В София следят 3000 камери. Готови за еврошефството!"}
{"url": "https://www.dnes.bg/akoshtete-vqrvaite/2017/12/15/64-godishna-amerikanka-modna-ikona-po-sluchainost.362391", "text": "Модата избледнява, ала стилът е вечен. Истинско доказателство за това е 64-годишната Лин Слейтър, която доказа на своите връстнички, че възрастта е просто цифра.Екстравагантната дама е университетски професор в Ню Йорк и модна икона \"по случайност\". Лин придобива слава след като внезапно попаднала пред обективите на фотографите, докато отивала на среща с приятелка, разказва Ресторантът за срещата по случайност се намирал в близост до мястото на голямо дефиле, част от Седмицата на модата в Голямата ябълка.Случката вдъхновила Лин, която създала собствен моден блог, който има над 300 хиляди последователи.", "date": "2017.12.15", "title": "64-годишна американка... модна икона \"по случайност\"!"}
{"url": "https://www.dnes.bg/politika/2017/12/15/ninova-shte-otrezviava-mnozinstvoto-s-vota-na-nedoverie.362462", "text": "Надявам се вотът на недоверие да се отрази отрезвяващо на мнозинството, обяви в Добрич лидерът на БСП Корнелия Нинова. \r\nПо думите й опозицията ще изнесе при вота на недоверие конкретни случаи на корупционни практики и затова корупцията ще бъде в основата на вота на недоверие на 17 януари, заяви Нинова.\r\nВ отговор на въпрос за подготовката на Българското председателство на ЕС, лидерът на БСП заяви, че големият разговор за приоритетите не се е състоял. \"Не го проведохме в българския парламент, където му е мястото. Написаха се някакви приоритети в Министерски съвет, не ги представиха на обществото. Аз съм сигурна, че когото и да попитаме отвън за кохезия, конкурентноспособност и консенсус, трудно ще получим отговор, а това са приоритетите на председателството\", поясни председателят на БСП.\r\nПо отношение на разногласията в коалицията, тя посочи, че напрежението между коалиционните партньори е било предречено още преди да бъде сформиран кабинетът. \"Тази коалиция не се направи на принципна програмна основа, тъй като ГЕРБ и \"Обединени патриоти\" имат много различни програми. Тя се направи, както и тогава казахме, за власт, пари, постове, разпределение на обществени поръчки. И ето, това започна да избива.”, смята Нинова.\r\n ", "date": "2017.12.15", "title": "Нинова ще отрезвява мнозинството с вота на недоверие"}
{"url": "https://www.dnes.bg/balkani/2017/12/15/imat-li-perspektiva-biznes-otnosheniiata-ni-s-makedoniia.362436", "text": "По отношение на Македония това, което България трябва да прави, е да бъде лидер на Балканите, да дава решение и да стимулира развитие, а не да оказва натиск. Това коментира експертът по международна сигурност и идентичност Андрей Врабчев в ефира на Що се отнася до Българо-македонския бизнес клуб, Врабчев посочи, че това е частна инициатива на Българския културен клуб в Скопие.Според експерта Македония като регион със своите три части – Егейска, Пиринска и Вардарска Македония – не може да действа добре, ако не е свързана.Той каза още, че България е много по-голям пазар от Македония, но и Македония според него е един нелош партньор.Хората от БККС, които са двигател на много неща, разширяват и тази дейност, допълни той.Врабчев смята, че това, което липсва в България е публичната дипломация, обърната към обществото, която да прави социални проекти и да взема отношение за македонските българи.Какъв се очертава да бъде пътят на Македония? Вижте повече на ", "date": "2017.12.15", "title": "Имат ли перспектива бизнес отношенията ни с Македония ?"}
{"url": "https://www.dnes.bg/zvezdi/2017/12/15/i-nai-nadceniavaniiat-holivudski-aktior-e-mark-uolbyrg.362399", "text": "Холивудската звезда Марк Уолбърг е най-надцененият актьор в класацията на сп. \"Forbes\", като е донесъл само 4,4 долара печалба за всеки долар, който е получил като хонорар. Съответният рейтинг беше публикуван от изданието в четвъртък.Най-проваленият филм за 46-годишния актьор се оказва лентата \"Дълбоководен хоризонт\", която едва покрила бюджета си от 110 милиона долара, като събрала приходи от цял свят в размер на 121,8 милиона долара.Неудачно от финансова гледна точка се оказало участието на Уолбърг и в \"Денят на патриота\" за събитията на Бостънския маратон през 2013 година.Продукцията реализирала приходи от едва 50,5 милиона долара при похарчени 45 милиона.На второ място в класацията на надценените актьори е поставен Крисчън Бейл.Неговото участие във филма \"Обещанието\" се оказало провал. При похарчен бюджет от 90 милиона долара, печалбата достигнала едва 8 милиона долара.На трета позиция е Чанинг Тейтъм.В петицата тази година фигурират също Дензъл Уошингтън и Брад Пит. Един от последните филми на Пит, \"Съюзени\", не постигна успех в боксофиса. За всеки похарчен долар за негов хонорар са били спечелени 11,5 долара.Още новини за звезди четете на ", "date": "2017.12.15", "title": "И най-надценяваният холивудски актьор е... Марк Уолбърг"}
{"url": "https://www.dnes.bg/stranata/2017/12/15/chelen-udar-myj-zagina-pri-jestok-sblysyk-pri-myglij.362382", "text": "Мъж загина при жестока катастрофа на пътя между Стара Загора и Казанлък, преди разклона за Мъглиж.Трагедията се е разиграла при челен удар между камион и лека кола, съобщи \"Дарик\".На място е загинал шофьорът на лекия автомобил, съобщиха от \"Пътна полиция\" Стара Загора.Временно е ограничено движението по пътя Казанлък-Стара Загора в района на кръстовището с път I-6 Казанлък-Гурково.Създаден е обходен маршрут по общински път през село Тулово и град Мъглиж.", "date": "2017.12.15", "title": "Челен удар: Мъж загина при жесток сблъсък при Мъглиж"}
{"url": "https://www.dnes.bg/science/2017/12/15/izsledvane-chovekyt-s-izvynzemen-proizhod.362390", "text": "Учени установиха, че първите земни \"тухлички на живота\" са се появили в космоса, съобщи Лайф.Изследването им освен това показва, че човекът може да е с извънземен произход.Учените констатирали, че молекули на алкохола, захарта и аминокиселините могат да се появят в открития космос при сблъсъци между метан и други прости химични съединения с космически лъчи.Сасан Есмаили и колегите му от университета в Шербрук, Канада, по изкуствен път създали макет на космоса и възпроизвели идентична с това космическо пространство атмосфера. \"Междузвездната материя\" периодично била подлагана на въздействието на магнитни полета и други видове излъчване, като били имитирани процеси в открития космос.\r\n\"Смятаме, че тези реакции, свързани с молекулярния синтез, са можели да имат определяща роля в биогенезата и формирането на простите \"тухлички на живота\" в Слънчевата система и да са имали ключово значение за зараждането на живота и химичната еволюция на органични молекули в други краища на Вселената\", отбелязаха учените.\r\nРезултатите от експеримента им сочат, че във вътрешността на макета започнали да се появяват свързани с \"тухличките на живота\" молекули - на ацетилена, захарта, алкохола, ароматните въглеводороди, които, според по-ранни преценки на учените, могат да възникнат единствено във вътрешността на бъдещи звездни системи.\r\nТова свидетелства, че първите форми на живот може да са се зародили не на Земята, а в космоса, и потвърждава теорията, че човекът може да има извънземен произход.Резултатите от изследването са публикувани в Journal of Chemical Physics. /БТА/\r\n ", "date": "2017.12.15", "title": "Изследване: Човекът – с извънземен произход?"}
{"url": "https://www.dnes.bg/science/2017/12/15/astronomi-podslushvat-asteroid-pura-za-izvynzemen-jivot.362407", "text": "Астрономи започнаха \"електронно подслушване\" на загадъчния астероид, наречен Умуамуа, в търсене на извънземен живот на обекта, удивил учените с необичайната си форма на пура, съобщават Франс прес и ДПА.\r\nОперацията в рамките на програмата \"Breaktrough Listen\" започна в сряда. За целта към мистериозния обект беше насочен мощният радиотелескоп \"Грийн Банк\" в щата Западна Вирджния, САЩ.\r\nСлед 10-часово наблюдение е установено, че Умуамуа не излъчва изкуствени сигнали и няма признаци, че е \"нещо повече от късче материя\" в космоса, се посочва в изявление, направено от говорителка на \"Breaktrough Listen\".\r\nПрез ноември беше съобщено, че наподобяващият пура астероид е първият по рода си пришълец от друга слънчева система. Удълженият обект с дължина 400 метра удиви учените с необичайната си форма.\r\nАстероидът Умуамуа, чието наименование на хавайски означава пратеник, първоначално беше взет за комета. Той е открит на 19 октомври с телескопа Pan-STARS1 на Хаваите.\r\nОбектът няма аналог сред около 750-те хиляди астероиди и комети, наблюдавани досега в нашата Слънчева система, в която са се формирали. Необичайната му форма накара изследователи от програмата \"Breaktrough Listen\" да допуснат, че става въпрос за нещо повече от космическо тяло - кораб на извънземни, проектиран по този начин, за да се минимизира триенето с газове и прах в космоса.\r\nТезата за творение на пришълци е невероятна, според Рюдигер Йен от Европейската космическа агенция (ЕКА). \"Тази идея обаче не ме разсмива. Все пак зад нея стоят видни учени. Подобна форма вероятно е по-разпространена, отколкото си мислим, но повечето астероиди, които биха могли да имат такава, са твърде отдалечени и твърде тъмни, за да бъдат засечени\", сподели Йен.\r\nПроектът \"Breaktrough Listen\" е лансиран в началото на 2016 г. и е посветен на търсенето на извънземен интелект. Сред целите му за наблюдение са 1 милион близки звезди и централните региони на минимум 100 близки галактики. Програмата на стойност 100 милиона долара се финансира от руския предприемач Юрий Милнер. Сред видните й поддръжници е световноизвестният британски теоретичен физик и космолог Стивън Хокинг. /БТА/\r\n ", "date": "2017.12.15", "title": "Астрономи \"подслушват\" астероид-пура за извънземен живот"}
{"url": "https://www.dnes.bg/obshtestvo/2017/12/15/nai-tyrsenite-prodavachite-i-obshtite-rabotnici.362376", "text": "6.9% е равнището на регистрираната от Агенцията по заетостта безработица през ноември.Сравнението с предходния месец отчита минимално нарастване от 0.2 процентни пункта, докато годишният паралел показва значително намаление от 1.0 процентен пункт, съобщиха от агенцията. \r\nРегистрираните безработни в края на месеца са общо 227 532, като броят им бележи леко увеличение спрямо октомври 2017 г. Сравнението с година по-рано показва, че безработните намаляват с 11.8%. Новорегистрираните безработни през ноември са 33 333 души.От тях 914 са били неактивни, т.е. не са били нито заети, нито учащи и не са търсили работа. Броят на активираните от медиаторите и техните партньори от началото на годината достига 11 448 лица.Заетите, учащите и пенсионерите, които са се възползвали от услугите на бюрата по труда, също бележат ръст през ноември. През месеца като търсещи работа са регистрирани общо 567 заети, учащи и пенсионери, с което броят им от началото на годината вече е 4 946.Работодателите са заявили 12 040 свободни работни места на първичния  пазар, като над половината от тях са от частния сектор - 77.1%. \r\nНай-търсени през ноември са продавачите в магазини, общи работници,  чистачи и помощници в домакинства, хотели и учреждения, работници в  преработващата промишленост; учители, готвачи и др.\r\nМесечните данни сочат, че на работа през ноември са постъпили 17 028 души. Значителен е делът на устроените в реалната икономика - 90.1% от общо всички, започнали работа. В резултат на изпълнение на активните мерки за насърчаване на заетостта сред безработните, през месеца в субсидирана заетост са включени общо 1 682 души, в т.ч. 1 362 по схеми на ОП РЧР, 179 лица по програми и 141 по мерки.\r\nПрез месеца безработните, включени в обучение, наброяват 102-ма, а завършилите са 276. В проведените мероприятия за професионално ориентиране и активиране са участвали 13 330 безработни.\r\n\r\n ", "date": "2017.12.15", "title": "Най-търсените: Продавачите и общите работници"}
{"url": "https://www.dnes.bg/muzika/2017/12/15/hansen-kiske-deris-tri-helloween-epohi-na-edna-scena.362331", "text": "Едва ли някой ще бъде изненадан като отбележим, че Helloween безспорно са едни от най-големите любимци на българския фен на твърдата музика. Ясно доказателство за това е фактът, че германските машини на пауър метъла не пропускат страната ни в своите турнета, а залите в София винаги са пълни с фенове, жадни за музиката им.\r\nЕ, точно така беше и снощи в столичната зала \"Арена Армеец\". Но и беше малко по-различно! Защото благодарение на организаторите от Bulgarian Live Music, България стана част от турнето \"Pumpkins United\", което даде възможност на феновете от целия свят да видят на една сцена емблематичните бивши членове на групата – китариста (и първи вокалист) Кай Хансен и вокалиста Майкъл Киске, заедно с настоящия състав на групата, воден от вокала Анди Дерис.\r\nЗатова съвсем очаквано прохладната зимна вечер се превърна в гореща метъл нощ за близо 10 000 хиляди фенове на „тиквите“ у нас, които изпълниха „Арена Армеец“. И се насладиха на тричасово шоу на отлично ниво.\r\nТочно в 20 часа залата се разтърси от първите акорди на едно от емблематичните парчета на \"Helloween\" - \"Halloween\", изпято заедно от Киске и Дерис. Последва друга любима песен - \"Dr. Stein\", а в своя сет, продължил близо 3 часа, германците зарадваха феновете си с най-големите си хитове през годините - \"If I Could Fly\", \"Are You Metal?\", \"Waiting for the Thunder\", \"Power\", \"Perfect Gentleman\", \"Sole Survivor\" и други. \r\nКиске и Дерис не забравиха и любимите на всички балади на групата \"Forever and One (Neverland)\" и \"A Tale That Wasn't Right\", които накараха цялата зала да пее в един глас, а със специално соло на барабаните бе почетена и паметта на бившия барабанист на групата Инго Швихтенберг. \r\nТака след повече от 2 часа шоу дойде и краят на концерта, за който Хансен, Киске и Дерис изпълниха заедно друга песен - \"How Many Tears\". За щастие на  публиката обаче не се наложи дълго залата да скандира името на групата, преди „тиквите“ да излязат за бис и да забият \"Eagle Fly Free\" и цялата \"Keeper of the Seven Keys\". \r\nА за финал последва още един бис, с който залата избухна под звуците на \"Future World“ и \"I Want Out“, а близо 20 огромни балона – тикви полетяха от ръка на ръка в \"Арена Армеец\". За да покажат, че колкото и често да идват у нас Helloween, за тях винаги ще има една пълна зала.", "date": "2017.12.15", "title": "Хансен, Киске, Дерис... Три Helloween епохи на една сцена!"}
{"url": "https://www.dnes.bg/kino/2017/12/15/sred-politkorektni-rasi-silata-e-pri-poslednite-djedai.362302", "text": "Макар и да напусна този свят Кари Фишър още населява галактиката в \"Междузвездни войни\". Ще я видим в добре познатата й роля на принцеса Лея, опитваща се да опази Съпротивата от Първия ред, управляван от Сноук и в \"Последните джедаи\".Режисирана от Райън Джонсън (\"Братята Блум\", \"Looper: Убиец във времето\"), осмата серия от сагата остава вярна на поредицата без обаче да копира ситуации от предишните продукции. Епизодът събира познатите персонажи като Рей (Дейзи Ридли), дезертьорът от Империята Фин (Джон Бойега), пилотът, неподчиняващ се на заповеди Поу (Оскар Айзък), Марк Хамил като Люк Скайуокър, които доминират в действието, но не пропуска и нови попълнения като Бенисио дел Торо – изпечен крадец с талант да излиза невредим от ситуациите, разбиращ се и с Тъмната и със Светлата (си) страна, Лора Дърн  - в образа на вицеадмирал Холдо и Кели Мари Тран - помощничката на Фин - Роуз.Адам Драйвър отново влиза в образа на антигероя Кайло Кан/Бен Соло, лъкатушещ между тъмната си и светла страна. И ако в предишния епизод \"Силата се пробужда\" появата му бе спорно приета, то този път актьорското му присъствие е изключително в уловените моменти на вътрешен конфликт, на връзката с Рей и във взаимното им търсенена смисъла на произхода им.Подобно на продукции, съдържащи в заглавието си \"последен“ (\"Последният мохикан“, \"Последният самурай“...) и в \"Последните джедаи“ става  ясно, че новият свят няма нужда вече от своето минало, а е вперило  поглед напред, към нови хоризонти.Дисни залагат на този ход неслучайно. Все пак Кари Фишър си отиде в края  на снимките на продукцията, Хан Соло загина  на екрана още в предходния  епизод и така думите на Кайло Кан \"Остави миналото да умре. Убий го, ако се налага\", звучат още по-категорично. Те се припокриват и с  посланията на Люк Скайуокър, развенчаващ легендарния ореол около  джедаите, поставящ под съмнение тяхната праведност.Бързи шегички вървят редом до патетични речи и драматични прояви на героизъм, а перипетиите на персонажите са обременени от философски разсъждения и социални обобщения. Ръкопашните схватки със светещите мечове са подплатени и от романтични моменти и всеки от персонажите като че ли за миг е изкушен да премине от другата страна. Джонсън разклаща устоите им, улавя съмненията им и ги подсилва с предоставянето на нови факти.Дали Люк Скайуокър е предал ученика си, дали това не е причината да се скрие от всички, на кого са нужни легендите, в какво именно се крие Силата на Джедаите, коя е тъмната и коя светлата страна. Режисьорът оставя всеки герой сам да намери истината в себе си и да определи кои  устои защитава, като борбата се води на различни нива и всеки образ има ключова роля за развитието на действието и решаването на ситуацията поваля като домино последващите събития.Подобно и на предходните епизоди, и тук галактиката е населявана от всякакви раси (Дисни спазва традициите на политическата си коректност, която я има и в анимациитe), роботи, Чубака, твари - подобия на пингвини, нещо като \"козодинозаври\" или пък вълци със стъкълца по кожата, които извеждат персонажите в правилната посока.Визуално мощен, както подобава на поредицата, Джонсън съхранява духа на   сагата  като я зарежда с тежка артилерия от драматични и комични ситуации под съпровода на класическите  музикални откъси на Джон Уилямс. Същевременно режисьорът предава силата в новите герои, като постепенно   се разделя със старите знакови образи.\"Междузвездни войни. Последните джедаи“ тръгва от 15 декември в кината.", "date": "2017.12.15", "title": "Сред политкоректни раси: Силата е при \"Последните джедаи\""}
{"url": "https://www.dnes.bg/politika/2017/12/15/borisov-gotov-da-premisli-za-moratoriuma-maika-mi-umria-ot-rak.362412", "text": "Премиерът Бойко Борисов е готов да преразгледа мораториума за лекарствата, ако трябва и след среща с президента Румен Радев. Борисов обяви това пред български журналисти в Брюксел.\"Майка ми, Бог да я прости, умря от рак. Ние със сестра ми си продадохме, каквото имахме тогава, за да й купуваме 8 хил. долара молекула, някакво свръхново лекарство и на втората седмица жената си умря\", каза премиерът Бойко Борисов.\"Не искам да си играят със страховете на хората. Ще го вкараме пак в парламента и ще го решим\", коментира той. По думите му, ако дадено ново лекарство го има в 1/3 от страните от ЕС, ще го купим и ние.Борисов заяви, че изобщо не обръща внимание на лидера на социалистите Корнелия Нинова.\"Имаше избори със служебно правителство от президента Радев. На всеки 6 месеца, като на някой нещо не му харесва, да правим избори ли?! И то точно по време на председателството ни, когато полагаме толкова усилия\", коментира премиерът.Борисов смята, че БСП и ДПС искат провал на председателството и ги призова да проявят разум. \"Само вижте как са подбрали датата на вота на недоверие. Това ли е градивната опозиция? Те умират да се сринем и в руините те да се опитват отново да крадат. Ще се съпротивляваме този път много\", категоричен бе премиерът.Според Борисов Естония се е справила добре с председателството си, особено в сферата на киберсигурността.\"Техният екип ще продължи да работи с нашия, а после и с австрийския, за  да може да не се прекъсне процесът и нещата да се продължат\", добави той.\"Аз знам какво говорят Юнкер, Меркел, Макрон, Ципрас. Всички са категорични, че трябва да запазим моста с Турция, защото иначе всички тези бежанци, които са там, ще дойдат в Европа през България и Гърция\", обясни премиерът.По думите му темата за Brexit е много сложна. \"Аз тайно се надявам, че един ден Великобритания ще се върне в ЕС след всичките мъки, които ще преживеем и те, и ние\", коментира Борисов.", "date": "2017.12.15", "title": "Борисов готов да премисли за мораториума: Майка ми умря от рак!"}
{"url": "https://www.dnes.bg/obshtestvo/2017/12/15/zaradi-cenata-na-vodata-iaica-kym-kevr.362411", "text": "Протест, организиран от БСП, срещу предстоящото увеличение на цената на водата в София и големите градове на страната се проведе пред сградата на Комисията за енергийно и водно регулиране в София.Недоволните от цената на водата граждани блокираха столичния булевард \"Дондуков\" и поискаха оставката на премиера Бойко Борисов. Протестиращите замеряха и КЕВР с яйца.Представителите на БСП поискаха оставка не само заради водата, но и заради цялата политика на правителството.\"ГЕРБ така упорито работят, налагат и отлагат политики, че периодично изкарват протестиращи хора по улици\", заяви депутатът Манол Генов в декларация от името на ПГ на \"БСП за България\".\"Днес сме свидетели на поредния справедлив протест. Хора от различни краища на страната протестират заради сервираната им предколедна новина - как водата, която пият и ползват в дома си, ще става все по-солена, не на вкус, а като разход\", подчерта Генов.Той отбеляза, че ВиК секторът е притиснат отдавна до стената, приклещен от ангажимента за поне 12 милиарда инвестиции, които трябва да се случат според стратегиите за развитие на водния сектор. По думите му, над 100 милиона лева са отишли в предходните години за писане на стратегически документи. В същото време не слизат от ефира новини за безводие и воден режим в летните месеци или за липсваща канализация дори и в големите градове.\"Вярно е, че качествената услуга струва пари и това трябва да бъде ясно\", съгласи се депутатът. Лидерът на БСП Корнелия Нинова пък добави, че независимата КЕВР е независима само от народа си, зависима от концесионера си.\"Не може да се живее повече така\", настоя Нинова и бе категорична, че правителството провежда политики на геноцид. Очаква се в ранния следобед от КЕВР да излязат с проект за поскъпване на цените. Регулаторът решава на закрито заседание за увеличението.Заложено е увеличение на цената в 14 града с между 3-20%. Най-голямо повишение е предвидено в Ямбол, Враца, София и Бургас. От КЕВР обясняват поскъпването с инвестиционните разходи, заложени в бизнесплановете на ВиК дружествата.", "date": "2017.12.15", "title": "Заради цената на водата: Яйца към КЕВР!"}
{"url": "https://www.dnes.bg/akoshtete-vqrvaite/2017/12/15/guen-stefani-bukvalno-pojar-dokato-gotvi.362396", "text": "Гуен Стефани и приятеля й Блейк Шелтън опитали да спретнат празничната софра, но добрите намерения не винаги водят до очаквания край.\r\n \r\n41-годишният изпълнител излиза със съдията от \"Voice USA\" от две години, но решил, че сега е моментът да я впечатли с кулинарни умения.\r\n \r\nВ интервю Гуен казва: \"Блейк приготви пуйката и я оставихме за малко във фурната. Когато се върнахме имаше пожар. Цялата къща гореше\".\r\nДали се я оставили за малко или за много определено не е загадка - явно кулинарните експерименти за някои начинаещи се явяват животозастрашаващо предизвикателство.\r\n \r\nПевицата добавя: \"Изкарахме си страхотно. Родителите ми са невероятни и всяка сутрин на Коледа се събираме в дневната. Следват много подаръци – страшно си падам то това\".", "date": "2017.12.15", "title": "Гуен Стефани: Буквално пожар, докато готви"}
{"url": "https://www.dnes.bg/politika/2017/12/15/cvetanov-za-bydeshtoto-veto-na-radev-neseriozno-e.362408", "text": "Намерението на президента Румен Радев да се възползва от правото си и да наложи вето на антикорупционния закон въобще не се хареса на шефа на депутатите на ГЕРБ Цветан Цветанов и той го определи като несериозно, защото нито нормативният акт е окончателно приет, нито държавният глава е посочил аргументите си да го върне в НС.\"Ние сме парламентарната република и законът става реалност, когато се приеме и тогава вече президентът може да наложи вето с ясни мотиви\", отсече той.Вчера мнозинството в парламента преодоля президентското вето на друг закон – този за бюджета на НОЗК, а днес Румен Радев се изказа остро по въпроса, защото така остава мораториумът за финансиране на иновативни онколекарства. Държавният глава нарече вчерашното решение на парламента цинично и брутално.Според Цветанов обаче не бива да се допуска да има противопоставяне между партиите и обществото.\"Здравеопазването не е само лекарства, ние не сме партия, която да обслужва фармацевтичните компании, ние искаме да има политики и гарантиран баланс, здравеопазването не са само хапчета, а профилактика и да се даде възможност да се постави диагноза преди да се стигне до такива тежки диагнози като рак\", коментира той.Цветанов разкритикува и социалистите заради протеста, който организираха днес пред КЕВР срещу скока на цената на водата в някои населени места.\"Не може да си организираш структурите и да си гласувал за тези промени, които са направени и заради които се стига до решението на КЕВР\", скочи той.Според него въобще не е нужно да има такъв протест и негативи оценки към управляващите.", "date": "2017.12.15", "title": "Цветанов за бъдещото вето на Радев: Несериозно е!"}
{"url": "https://www.dnes.bg/politika/2017/12/15/bez-bileti-v-gradskiia-za-inspektorite-na-antikorupciiata.362383", "text": "Без пари в градския транспорт, застраховка за сметка на хазната, първа категория труд за пенсия. Всички тези облаги ще се ползват от членовете на новия антикорупционен орган.\r\nПравото да се возят без билети и карти в автобуси, трамваи, тролеи, метро имат и депутатите, полицаите, общинските служители. Сега това ще важи и за тези, които ще се борят с корупцията.\r\nСпоред предложението на шефа на правната комисията в НС Данаил Кирилов представителите на Комисията за противодействие на корупцията и за отнемане на незаконно придобитото имущество, трябваше да се возят без пари само при изпълнение на служебните си задължения.\r\nТова според соцдепутата Филип Попов обаче водило до абсурда контрольорите да питат къде отиват.\r\nДруг бонус за членовете на комисията ще са застраховките \"Злополука\" и \"Живот\" по повод изпълнение на служебните им задължения за сметка на държавния бюджет.\r\nОсвен това депутатите решиха, че трудът им ще е първа категория, което им дава право на ранно пенсиониране.\r\nСпоред гласуваните текстове, информацията, която е станала известна на членовете на Комисията, както и на служителите в администрацията по проверките и производствата, свързани с отнемането на незаконно придобито имущество, при или по повод изпълнението на задълженията им, представлява класифицирана информация по смисъла на Закона за защита на класифицираната информация.\r\nПри встъпването си в длъжност лицата, както и останалите служители в администрацията, подписват декларация, че няма да разгласяват информацията, станала им известна при или по повод изпълнение на задълженията им и след освобождаването им. Членовете на Комисията, директорите на дирекции, инспекторите и служителите в администрацията подписват декларация за частни интереси и декларация за частен интерес по конкретен повод.\r\nДруг текст от закона гласи, че членовете на Комисията няма да носят имуществена отговорност за причинени вреди при упражняване на възложените им по този закон правомощия, освен ако вредите са настъпили в резултат на престъпление от общ характер.\r\nДепутатите решиха също Народното събрание да осъществява контрол върху дейността на Комисията за противодействие на корупцията и за отнемане на незаконно придобитото имущество.", "date": "2017.12.15", "title": "Без билети в градския – за инспекторите на антикорупцията"}
{"url": "https://www.dnes.bg/crime/2017/12/15/zameriaha-s-kamyni-vlak-s-futbolni-fenove-raneno-e-momiche.362410", "text": "Влак, в който са пътували футболни фенове, е бил замерян с камъни снощи. При вандалската атака е ранено момиче, което е било сред пътниците.Нападението е станало около 22 часа вчера в района на спирка Кумарица по пътническия влак от София за Мездра, съобщиха от БДЖ.По първоначална информация в един от вагоните на композицията е пътувала група футболни фенове, които са провокирали ситуацията. Не се уточнява дали агитката се е връщала от мача ЦСКА – Лудогорец, който се игра снощи.Вагонът, който е замерян, е със счупени едно панорамно стъкло и две стъкла на страничните врати.От БДЖ припомнят, че от началото на годината това е 81-ият случай на замеряне на влакове с камъни.\"Тенденцията е изключително тревожна, защото подобните случаи за тази година вече са шест повече в сравнение с 2016 г.\", допълват от компанията.От БДЖ предупреждават, че хвърлянето на камъни по влаковете може да има трагични последствия. При средна скорост на влака 65 км/ч, дори и малко камъче може да пробие стъклото и да рани човек!Щетите, които националният железопътен превозвач понася всяка година от счупени с камъни стъкла на вагони, мотриси и локомотиви, са в размер на стотици хиляди левове, допълват от БДЖ.\r\n ", "date": "2017.12.15", "title": "Замеряха с камъни влак с футболни фенове, ранено е момиче"}
{"url": "https://www.dnes.bg/mish-mash/2017/12/15/i-tova-go-ima-krava-goliama-kolkoto-kuche.362416", "text": "Крава с размер на куче не е фантастика, а реалност, която е част от живота на фермер от щата Айова. Американецът дори се е специализирал в развъждането на мини-кравички, които предлага за домашни любимци, пише в. \"Метро\".\r\n46-годишният Джъстин Пилард за пръв път видял подобни малки крави на един фермерски търг и на мига се влюбил в тях. През 1995 година той станал собственик на ферма и тогава си купил пет мини кравички. Започнал да ги селектира така, че да стават все по-малки. Понастоящем неговите животинки не надвишават 90 сантиметра, а повечето от тях му стигат до коляното.\r\nВъпреки малкия си ръст, мини-кравичките са в отлично здраве. Те имат свои ярки индивидуалности, досущ като кучетата - игриви са, обичат да ги галят и не се плашат от хора, напротив много са общителни. Мини-кравичките са кротки, жадуват за внимание и е много трудно да не се влюбиш в тях, твърди Пилард.", "date": "2017.12.15", "title": "И това го има! Крава – голяма, колкото куче"}
{"url": "https://www.dnes.bg/akoshtete-vqrvaite/2017/12/15/sybirane-s-bivshiia-po-koleda-ima-li-smisyl.362432", "text": "Коледа обича двойките, семействата, любовта, не обича самотата. Тя не е благосклонна към необвързаните и тези, които няма с кого да гледат романтичните коледни филми. \r\nПоради тази причина, хората, които не са си и помисляли за събиране с бившата си половинка преди три месеца, внезапно може да осъзнаят, че са започнали да си мислят за него/нея. \r\nСлед две седмици и десет питиета на партито в офиса по-късно, те са убедени, че са оставили любовта на живота им да се изплъзне. Това е ужасно романтично по това време на годината, особено ако се чувствате самотни.\r\nТова е твърде познат сценарий за много хора, но какво ще стане, ако обратното е вярно: бившата ви половинка е била истинска и вие в крайна сметка бихте могли да заживеете щастливо след това?\r\nНе си ли струва да поемете този риск, ако още го/я обичате? Да, но само при определени обстоятелства.\r\nЗа това решение може да помогне известната сексоложка Трейси Кокс. Тя изброява някои добри причини да си поемете дълбоко дъх и да си дадете още един шанс. \r\n\r\nКакто гласи известното клише, докато не загубим някого, не виждаме колко ценен и специален е той. \r\nАко не познавате някой, който е дори наполовина толкова мил, секси, красив, умен, вероятно много съжалявате за избора, който сте направили. От друга страна, Коледа е и време, когато хората отварят сърцето си за прошка. Вижте какво казва още Трейси Кокс по въпроса в", "date": "2017.12.15", "title": "Събиране с бившия по Коледа. Има ли смисъл..."}
{"url": "https://www.dnes.bg/politika/2017/12/15/koaliciiata-stabilna-resheniiata-publichni-raznoglasiiata-normalni.362405", "text": "Няма напрежение, понякога има търкания и разногласия. Но би било подозрително, ако няма различни мнения и виждания. Така вицепремиерът Томислав Дончев коментира стабилността на управляващата коалиция и обвиненията на Валери Симеонов, че премиерът Борисов саботира предложението му за промяна в концесионния договор за ски зона Банско.В отговор вчера пък министър-председателят каза, че уважава всичките си заместници и че коалицията е стабилна.\r\n\"Как очаквате всички формации да мислят едно и също. Ако беше така, аз бих бил притеснен. Процесът за взимане на решения е публичен. Г-н Симеонов има право на собствено различно виждане от това на другите колеги в кабинета и го изразява. Ако въпросът е дали това клати коалицията, отговорът е \"не\", коментира Томислав Дончев пред журналисти в парламента.По думите му е нормално този процес да е динамичен и да има спор и различни виждания по една и съща тема.\"Дори и в рамките на някои политически формации има различия, какво остава между различни политически сили\", добави вицепремиерът.Той уточни и че когато се говори за Пирин, трябва да се движим по солидната линия на законосъобразността, да се види какво пише в законите, да се видят документите, придържайки се точно към буквата, точката и запетайката.\r\nШефът на депутатите от ГЕРБ Цветан Цветанов пък коментира, че във всяка коалиция има напрежение, но това е гаранция за стабилността й.\r\n\"Във всяка една коалиция винаги има едно определено напрежение, но това пък е гаранция за стабилността за конструкцията на днешното управление, което е за 4-годишен управленски мандат\", каза Цветанов и допълни, че ще работят в посока на подобряване на диалога.", "date": "2017.12.15", "title": "Коалицията – стабилна! Решенията: Публични, разногласията – нормални!"}
{"url": "https://www.dnes.bg/akoshtete-vqrvaite/2017/12/15/mit-e-che-chervenoto-vino-se-pie-toplo.362359", "text": "Досегашната практика да се сервира червеното вино на стайна температура се оказала напълно погрешна, твърдят австралийски експерти, цитирани от в. \"Метро\".Според мнението на специалисти от Винарската академия в Сидни червеният елексир е най-добре да се употребява при температура между 12 и 18 градуса по Целзий. Тоест червеното вино трябва да се пие много по-студено, отколкото беше практиката досега.\r\nСпоред Тейлър Уайнс, ако тази напитка се сервира топла, или при стайна температура, в нея започва да доминира алкохолът, който замъглява вкуса на особеностите на букета й. Но има и друга опасност - ако бутилката с червено вино бъде прекалено изстудена, тогава почти изцяло се губи ароматът й.\r\nАвстралийските специалисти са категорични, че различните сортове вина трябва да се предлагат на клиентите различно изстудени, съобщава БТА. За \"Каберне совиньон\" и \"Шираз\" е препоръчително да се сервират, когато са около 16-18 градуса. За по-леките брандове, като \"Ппино ноар\", е правилно да са по-студени - 12-14 градуса. И тук стигаме до белите вина като \"Совиньон блан\" и \"Пино гри\", за които идеалната температура е 6-8 градуса.", "date": "2017.12.15", "title": "Мит е, че червеното вино се пие топло"}
{"url": "https://www.dnes.bg/world/2017/12/15/piloti-na-ryanair-stachkuvat-pyrvo-v-italiia-posle-i-v-irlandiia.362371", "text": "Пилотите на нискотарифната Ryanair в Италия обявиха днес стачка. Синдикатът на пилотите обяви, че в петък служителите ще преустановят работа за 4 часа. Авокомпанията за сметка на това не признава абсолютно никакви синдикати и отказа да преговаря със служителите си за техните договори.От Ryanair изпратиха писмо до своите служители с предупреждение, че дори и само един член на екипажа да предприеме стачни действия, то целият график на служителите ще бъде провален и има вероятност те да загубят полагаемите им се почивки, пише \"Express\".Служителите настояват Ryanair да промени колективния трудов договор на екипажите. Според тях ръководството има твърде много власт. Работниците подчертават, че компанията изпитва недостиг на екипажи. Именно затова през есента се наложи Ryanair да отмени близо 20 000 свои полета. Екипажи на компанията в Ирландия и Португалия заплашват да стачкуват на 20 декември. Кои полети ще бъдат засегнати в седмицата точно преди Коледа ще стане ясно в понеделник, 18 декември.Пред Reuters пък изпълнителният директор на компанията заяви готовност Ryanair да започне да признава профсъюзи и синдикати. Стачките обаче най-вероятно ще се състоят.\r\n ", "date": "2017.12.15", "title": "Пилоти на Ryanair стачкуват: Първо в Италия, после и в Ирландия"}
{"url": "https://www.dnes.bg/zvezdi/2017/12/15/plevneliev-pryska-banova-poluchava-tesla-iphone-vakancii.362353", "text": "Приятелки на синоптичката Деси Банова изчисляват, че откакто тя е в обятията на президента Росен Плевнелиев, подаръците и  към нея не секват.За петте месеца, откакто са заедно, влюбеният до уши Плевнелиев е профукал около 300 000 лева от богатството си по русата фурия.Сред ярките доказателства за любовта му към блондинката е поръчаният  \"Тесла\", който струва 140 000 лева и се очаква всеки момент да пристигне от САЩ.\"Той реши да изненада Деси с нова кола, докато двамата бяха в Щатите миналия месец. Там президентът участва на международен форум в Ню Орлиънс и я взе със себе си. Докато Плевнелиев бе зает като делегат на форума, Деси разгледа забележителностите на града, а накрая тя бе сюрпризирана с покупката на автомобила. Новата \"Тесла\" ще пристигне в средата на януари\", издават \"приятелките\" и пред \"Уикенд\".Луксозният е-мобил не е единственият дар, който Плевнелиев прави на Банова.\"Деси никога не е била толкова обгрижвана, макар винаги да е имала взаимоотношения с богати мъже. Буквално всеки ден получава цветя и различни подаръци от Плевнелиев. Той й е извадил златна карта на германска банка, с която тя може да пазарува на воля\", впечатлени са дружките й.По време на задокеанското им пътешествие, президентът я изненадал и с друг подарък – последен модел iPhone X. Освен това президентът бил щедър и към дъщерята на Банова – Йоана.Малката също получавала ежедневни подаръци, последният от които е ховърборд. Освен това Плевнелиев поел ангажимент да изучи 10-годишното момиче в чужбина.Откако са заедно, Плевнелиев и Деси Банова са посетили на 2 пъти Америка, отскочиха до Лондон, за да гледат триумфа на Григор Димитров на финалния турнир на АТП, а сега стягат куфарите за ваканция в Шанхай.Най-честата дестинация на влюбените обаче е Гърция. Откакто са заедно са посетили южната ни съседка поне 4 пъти, като най-често отсядат в имението на президента на Халкидики, което според брокери на недвижими имоти струва над 2 млн. лева.Освен с милиони в банковите си сметки, президентът Плевнелиев има и доста имоти, описани в данъчните му декларациии – жилище в \"Резиденшъл парк\", в полите на Витоша, за 916 500 лв., къща в село Баня, която е оценена на 350 000 лв., както и морската му вила в Черноморец  за 254 000 лева.Какво част от тези имоти и пари ще останат за Росен Плевнелиев, все още не е ясно, тъй като процедурата му по развода с Юлияна е в ход. Чака се решението на Темида.", "date": "2017.12.15", "title": "Плевнелиев пръска, Банова получава: Тесла, iPhone, ваканции..."}
{"url": "https://www.dnes.bg/zvezdi/2017/12/15/oshte-3-progovoriha-dystin-hofman-ni-nasilvashe.362365", "text": "Още три жени обвиниха актьора Дъстин Хофман в сексуални посегателства, с което проговорилите негови жертви станаха шест, съобщиха световните информационни агенции, позовавайки се на сп. \"Варайъти\".\r\nИнцидентите са станали през 80-те години на миналия век. Две от жените разказаха, че холивудската звезда им е посегнал през 1987 г., а третата - че той се е разголил пред нея и е поискал да му масажира стъпалата, когато е била на 16 години.\r\nАдвокатът на 80-годишния Дъстин Хофман заяви, че обвиненията са \"клеветнически лъжи\". Едната от жените е сценаристката Кори Томас, която е била съученичка на дъщерята на актьора. Тя разказа, че той се разголил пред нея в хотелска стая, когато е била на 16 години. Спасило я телефонно позвъняване от майка й.\r\nДругата жена - Мелиса Кестър разказа, че актьорът е бръкнал в гащичките й, докато са били в звукозаписно студио за филма \"Ищар\", скрити зад партитура. Той направил същото и с актриса по време на снимките на същия филм, съобщава БТА.\r\nПрез последните два месеца други три жени обвиниха Дъстин Хофман в сексуален тормоз или нападение. Актрисата Катрин Росетър и писателката Ана Греъм Хънтър заявиха, че той ги е опипвал многократно, докато са работили по пиесата и филма \"Смъртта на търговския пътник\" от 1983 г. до 1985 г. Телевизионната сценаристка Уенди Рис Гатсиунис също каза, че е станала жертва на сексуален тормоз от страна на Дъстин Хофман през 1991 г.", "date": "2017.12.15", "title": "Още 3 проговориха: Дъстин Хофман ни насилваше!"}
{"url": "https://www.dnes.bg/politika/2017/12/15/strasti-predi-evroshefstvoto-brexit-biudjet-i-bistrishkite-tigri.362366", "text": "Макар и с малки забележки всички политически сили в парламента застанаха зад приоритетите на кабинета за еврошефството ни, което започва след седмици.\r\nРесорният министър Лиляна Павлова представи накратко програмата пред депутатите и подчерта, че успешното представяне на България като председател на Съвета на ЕС ще изисква политически консенсус, диалог и разбирателство.\r\nТя предупреди, че има високи очакванията към България, защото следващата година е последната за ЕП и ЕК.\r\nПавлова очерта четири приоритета на еврошефството ни. Единият е свързан с бъдещето на Европа и младите хора, които са основният капитал на Общността.\r\n\"Тук влиза и дебатът за бюджета на ЕС в контекста на Brexit, в резултат на който намалява с миниум 10 милиарда евро. През май трябва да се предложи новият бюджет и новите предизвикателства, свързани със сигурността, отбраната, миграцията, подкрепата за Африка, които изискват по 10-11 милиарда годишно\", обясни Павлова.\r\nПо думите й вторият приоритет са Западните Балкани, третият е сигурност и стабилност, като в този контекст е много важен проблемът с миграцията, единната система за отбрана.\r\nЧетвъртият приоритет е икономиката и нейният растеж със специален фокус на единния цифров пазар.\r\nВъпреки че декларира подкрепата на левицата за успешното европредседателството, Кристиан Вигенин отсече, че кабинетът трябва да представи България като модерна страна.\r\n\"България не е овчари, овце и коне. Бистришките баби са нещо добро, но нека да не стигаме дотам да показваме и \"Бистришките тигри\" (б.ред. футболният отбор, в който участва и премиерът Бойко Борисов)\", коментира той.\r\nСпоред него вотът на недоверие, който опозицията се закани да внесе на 17 януари, когато вече ще сме председател на ЕС, не е саботаж, а стимул правителството да работи по-добре.\r\nДори и в контекста на еврошефството ни ДПС и Обединени патриоти пак намериха начин да се скарат.\r\n\"Убедени сме, че сигурност и стабилност в Европа няма как да има, ако продължаваме да толерираме национализмите\", скочи Йордан Цонев от движението и добави, че Балканите са етнически шарен килим и този факт трябва да бъде отчитан.\r\nСпоред него България единствена притежава ключа към решаване на този проблем - българският етнически модел.\r\nПетър Петров от Обединени патриоти пък използва случая да определи ДПС като религиозна партия.\r\nТой предупреди, че от ОП ще следят много внимателно процесите, защото можело и в други страни да се появят такива етномафиотски, според него, структури, които заплашват сигурността на Балканите.", "date": "2017.12.15", "title": "Страсти преди еврошефството: Brexit, бюджет и \"Бистришките тигри\""}
{"url": "https://www.dnes.bg/stranata/2017/12/15/naivna-shumenka-dade-4-hil-evro-na-policai.362362", "text": "71-годишна жена от Шумен е дала на измамници около 8 хил. лева и злато.По обяд на 13 декември непознат й се обадил по телефона и се представил за полицай, който търси съдействие за залавяне на  измамници.За целта тя трябвало да предаде пари и ценности.Подведена, възрастната жена приготвила 3945 евро, 60 лева, 2 златни  накита и лични документи, които предала на непозната, дошла пред дома й.По случая е образувано досъдебно производство. ", "date": "2017.12.15", "title": "Наивна шуменка даде 4 хил. евро на \"полицай\""}
{"url": "https://www.dnes.bg/za-da-se-razbirame/2017/12/15/v-ochakvane-na-2018-a-godishniiat-horoskop.362310", "text": "В очакване на новата 2018-а година, силно се вълнуваме какво са подготвили звездите за нас. Нашата астроложка Петя Георгиева е подготвила годишната прогноза за всеки зодиакален знак, която споделяме с вас.През новата година от полза ще ни бъдат и качества като дипломатичност и адаптивност, благодарение на които ще предотвратим острите спорове и противоречия. По друг начин казано, постарайте се да избегнете намесата в абсурдни конфликти.Достатъчно условие за успех е да спазваме правилата и да не бягаме от отговорност.Две качества ще ни помогнат да усетим живия ритъм на Вселената и да го следваме: съобразителност и наблюдателност. Какво ви очаква според зодията през 2018-а, вижте в следвашите редове.Предстоящата година ще е особено важна за представителите на този знак. И тя ще мине под едно-единствено мото: труд, труд и пак труд. Ще трябва да проявите много упоритост и старание, но няма да съжалявате, резултатите ще оправдаят очакванията ви. Освен това, нищо няма да се случва лесно или от първия път. Затрудненията ще са ако не на всяка крачка, то поне през една. И именно затова е желателно да заложите на присъщата си упоритост. Събитията ще са динамични. Ще реализирате мечтите си, стига да овладеете емоциите.Вие сте по природа стремителни, непрекъснато бързате и на моменти от желание да тръгнете по дългия път забравяте да направите първата крачка. Дайте предимство на мисълта, а не на чувствата и ще се радвате на сериозен напредък.Всичко ще е различно през тази година. От вас се очаква да прецените обективно какво искате, дали наистина ви е необходимо, какво ще се случи, ако не постигнете желанието си и да си вършите работата без излишна припряност.Преодолейте качествата, които ви пречат. Колкото и да сте амбициозни, не е възможно винаги да сте първи. Вие сте обикновени хора, със силни и слаби страни. Овладейте стремежа си за превъзходство и забравете за неуспехите.Основната ви задача през тази година ще е да намерите „вътрешното си аз“, да промените себе си, да надскочите недостатъците, които ви връщат назад. Ще се наложи да се справите с цяла поредица затруднения. Вие принципно сте доста спокойни хора, рядко се случва нещо да ви извади от равновесие, така че затрудненията за вас ще са по-скоро предизвикателства, чрез които да проверите силата на прословутото си търпение.Оставайки верни на работата, на думата и на приятелите си ще успеете да „счупите всички бариери“. Без дори да си давате сметка за това, вие изведнъж ще се превърнете в еталон на стабилност и напредък. Не се главозамайвайте от постиженията си и наблюдавайте какво се случва около вас.Ако приятелското око е добро огледало, то неприятелското е изкривено огледало. Победата ви може да е с размер на пшеничено зрънце, но за завистниците ще е планина, която ще се опитат да разрушат.\r\nПреодолейте качествата, които ви пречат. Колкото и да сте разумни не е възможно да сте винаги прави. Вие сте обикновени хора, със силни и слаби страни. Нормално е да грешите. По-важно е да се поучите от опита си и да не допускате старите грешки. ", "date": "2017.12.15", "title": "В очакване на 2018-а: Годишният хороскоп"}
{"url": "https://www.dnes.bg/health/2017/12/15/soevo-maslo-za-silen-imunitet-i-zdravi-kosti.362316", "text": "Соевото масло притежава невероятни ползи за организма и кожата. То подобрява здравето на сърцето, понижава холестерола, подобрява имунните защити, намалява риска от болестта на Алцхаймер, предотвратява остеопорозата и стимулира регенерацията на клетките на кожата.Соевото масло се счита за едно от най-здравословните растителни масла, защото в състава си съдържа голямо разнообразие от мастни киселини, от които тялото се нуждае. Съдържанието на минерали и витамини в соята е голямо, освен това е и вкусна.Соевото масло намалява нивата на лошия холестерол. Това предпазва кръвоносните съдове от атеросклероза и сърдечносъдови заболявания. В соевото масло се съдържат големи количества омега-3 мастни киселини, които също допринасят много за здравето на сърцето и съдовете.\r\nДегенеративните когнитивни заболявания, каквито са деменцията и болестта на Алцхаймер, не се лекуват, за съжаление, но тяхното развитие може значително да се забави във времето с подходяща терапия. Соевото масло помага това да се случи.", "date": "2017.12.15", "title": "Соево масло за силен имунитет и здрави кости"}
{"url": "https://www.dnes.bg/notifikacii/2017/12/15/drugata-versiia-bitata-shofiorka-napadnala-bivshiia-voenen.362368", "text": "Друга версия за битата шофьорка, която разказа вчера за премеждията си по улиците в София, се появи в медиите.\r\nСпоред \"24 часа\" не тя е жертвата, а бившият военен, когото тя обвини в насилие.Според историята, която младата жена разказа вчера, 59-годишният мъж направил няколко нарушения, а след това се опитал да я избута от пътя. Тя натиснала клаксона, за да не се ударят и размахала ръце. Малко след това мъжът спрял, питал я каква е тя, пъхнал ръка в колата и я ударил... циганската.Тя разказа, че след удара се обадила на тел. 112 и тръгнала след мъжа, за да го накара да изчака. Разказа и че при опита си за самоотбрана била счупила очилата му и каза, че е готова да му ги плати.Според обвинения мъж обаче той е бил нападнат, защото младата жена го гонила три преки, удряла го с чистачката на колата си и дори счупила очилата му.Шофьорът обвинява Нели, че го е засякла, той натиснал клаксона, но Нели се ядосала и го подгонила. Преследвала го няколко преки, преди бившият военен да спре и да слезе от колата.Мъжът и свидетели разказват в показанията си, че тя грабнала чистачката на колата си и почнала да го удря. Когато счупила очилата му, шокираният мъж на свой ред също я ударил. Със замаха си разкървавил долната й устна.\r\nБившият военен е на 59 години и няма криминално минало.За Dnes.bg свидетел също подкрепи бившия военен. На редакционния ни телефон 63-годишният Христо Александров разказа, че жената е карала агресивно, с постоянно натискане на клаксона, и че не я засича да кара по този начин за първи път. Той обясни, че е възмутен от това, че тя се изкарва жертва в случая.\r\n  ", "date": "2017.12.15", "title": "Другата версия: Битата шофьорка нападнала бившия военен"}
{"url": "https://www.dnes.bg/obshtestvo/2017/12/15/biznesyt-smiata-da-razdade-80-mln-kato-koleden-bonus.362367", "text": "80% от работодателите у нас казват, че ще дадат бонуси за Коледа, става ясно от проучване на Българската стопанска камара.Общата сума, която бизнесът ще отдели за това, е около 80 млн. лв., съобщи Томчо Томов от БСК пред bTV.Останалите 20% от работодателите няма да раздават бонуси - заради финансовото състояние на компаниите или защото смятат, че работниците се стимулират чрез заплатите.\r\nПри 70% от работодателите, които обявяват, че ще дадат бонуси, те ще са под формата на пари. Някои ще раздават фирмени подаръци, ваучери за храна, напитки или почивки.Най-много работодатели казват, че възнамеряват да дадат бонуси до 20% от заплатата на работниците си, следвани от тези, които смятат да дадат по половин заплата като коледен бонус. ", "date": "2017.12.15", "title": "Бизнесът смята да раздаде 80 млн. като \"коледен бонус\" "}
{"url": "https://www.dnes.bg/zvezdi/2017/12/15/mis-pleimeit-bez-grim-tia-zlepostaviat-me.362372", "text": "Снимки на актуалната Мис Плеймейт Нора Недкова без грим плъзнаха из социалните мрежи и предизвикаха доста полемика. 24-годишната танцьорка от Варна твърди, че кадрите са разпространени от загубилите от нея претендентки за титлата. \r\n\"За 2-3 дни се сблъсках с ужасно тежки ситуации. След моята победа всяка участничка в конкурса се настрои против мен. Обвиняваха ме, че било ясно, че ще спечеля, че не заслужавам да спечеля и публикуваха в интернет пространството няколко доста лоши мои снимки, които да ме злепоставят пред аудиторията\", изповяда се пред  тя. \r\nЕдинствено подгласничката й Ана-Мария Чернева я поздравила и там може да се говори за приятелство. Двете ще участват и в роден филм. \r\nМеждувременно чаровното миньонче се е фокусирало върху оползотворяването на чека за 20 000 лв, който спечели от конкурса, пише Монитор. С част от наградата си тя ще подкрепи организации за изоставени и болни животни, а с другата ще налее основите на бизнес – отваряне на собствен бар.\r\n ", "date": "2017.12.15", "title": "Мис Плеймейт без грим, тя: Злепоставят ме!"}
{"url": "https://www.dnes.bg/world/2017/12/15/london-zapadyt-da-zashtiti-podvodnite-kabeli-ot-ruskiia-flot.362369", "text": "Великобритания и съюзниците й от НАТО трябва да защитят подводните кабели срещу потенциална катастрофална атака от руския флот, която може да наруши финансови трансакции за трилиони долари, предупреди шефът на отбраната на британските въоръжени сили, цитиран от Ройтерс.\r\nПо кабелите на дъното на световните океани и морета се извършва преносът на 95 процента от комуникациите и на финансови транзакции на стойност над 10 трилиона долара дневно.\r\n\"Налице е нов риск за нашия начин на живот, а именно уязвимостта на подводните кабели\", заяви за Би Би Си началникът на отбраната Стюарт Пийч. \r\nСпоред него започнатата от руския президент Владимир Путин модернизация на някога мощния съветски флот създава сериозна заплаха за западните комуникации.\r\n\"Освен че се сдобива с нови кораби и подводници, Русия продължава да усъвършенства неконвенционалните си способности и средствата за информационна война\", заяви Пийч.\r\nРусия непрекъснато отрича западните обвинения като истерия от времето на Студената война, въпреки че поддръжниците на Путин в страната му го хвалят, че се е заел да върне влиянието на Русия след рухването на Съветския съюз през 1991 г., посочва Ройтерс. /БТА/", "date": "2017.12.15", "title": "Лондон: Западът да защити подводните кабели от руския флот"}
{"url": "https://www.dnes.bg/sofia/2017/12/15/asfalt-vyrhu-lokvi-edin-naliva-drug-grebe-treti-maha-voda-s-chetka.362361", "text": "Нова технология за асфалтиране на улица в дъждовно време бе тествана в Годеч.Група работници решиха да не чакат по-сухо време и хвърлиха горещ асфалт направо върху локвите. Така те отстраниха бързо проблема на живеещите на ул. \"Република\", които от дълго време се оплакват от липса на асфалтирана улица. Само че жителите пак не са доволни.\"Това е пълна простотия\", коментира Николай Асенов пред bTV. Човекът е възмутен, че асфалтът се излива без никаква подготовка.\"И си наливат, един гребе водата, друг слага асфалт, с четка махат водата\", разказва той.Резултатът от новата технология е спорен, защото седмица след ремонта асфалтът вече се рони, а ремонтирани участъци са пропаднали.Кметът на Годеч обясни, че не е знаел за изобретението и обеща, че асфалтът, сложен върху локвите, ще бъде махнат и ще се сложи нов, когато времето го позволява.И от фирмата изпълнител имат обяснение – асфалтът е поръчан преди да завали.\"Асфалтът дойде сутринта, бяхме поръчали два камиона. Единият камион беше върнат… другия камион използвахме да затворим участък, който не беше подготвен за асфалтиране, но да го затворим, за да не се разрушава изкопът\", коментира Иван Станев, който е консултант към проекта.Той обясни, че грубо казано не е имало къде да се изхвърли поръчания асфалт и заради това били запълнени дупките с него.", "date": "2017.12.15", "title": "Асфалт върху локви: Един налива, друг гребе, трети маха вода с четка"}
{"url": "https://www.dnes.bg/sport/2017/12/15/bylgariia-sybira-nai-dobrite-vyv-fitnesa.362370", "text": "България ще бъде домакин на събитието \"Queen Of Fitness\" 2017 г., което ще търси най-добрите фитнес модели от цял свят. Дванайсетте претендентки за титлата са селектирани посредством кастинг. Конкурсът за красота ще се проведе в Банско на 22 декември.\r\n\"Като част от журито, аз ще търся хармонично тяло съчетано с красива визия. Това е шанс тези момичета да пробият и да станат едни от най-известните фитнес модели. Шанс да излязат на световния пазар\", отбеляза \"Мистър King of Fitness\" Виктор Ангелов.\r\nВ студиото на \"България сутрин\" \"Мисис България\" Виктория Драганова, която също е част от журито, посочи, че критериите, по който тя ще оценява, са \"тяло, харизма, чар сексапил и интелект, защото все пак ще ни представят пред целия свят\".\r\nПо думите на Ангелов в конкурса взимат участие не само българки, но и представители на красотата от най-различни страни из света като Еквадор и ЮАР.\r\n\"Напливът към този фестивал показва, че хората започват все повече да обръщат внимание на здравето си. Не всички момичета са професионално модели. Някои от тях са стюардеси или треньори по йога\", обясни Мистър King of Fitness пред .\r\n ", "date": "2017.12.15", "title": "България събира най-добрите във фитнеса"}
{"url": "https://www.dnes.bg/stranata/2017/12/15/skandal-udar-s-tryba-zaradi-parkirane-na-bus.362373", "text": "Скандал по повод паркиране на бус завърши с физическо насилие в Монтана.Той се разразил на 12 декември следобед между 44-годишния водач на буса и непознат мъж, като шофьорът е ударен по главата от непознатия с метална тръба.При удара на водача са причинени контузни рани по главата, съобщиха от полицията. По случая е образувано досъдебно производство.От проведените оперативно-издирвателни мероприятия криминалисти са установили извършителя - криминално проявеният Н.Е. на 35 години от Монтана.Н.Е. е задържан за срок от 24 часа.", "date": "2017.12.15", "title": "Скандал, удар с тръба... заради паркиране на бус"}
{"url": "https://www.dnes.bg/stranata/2017/12/15/myj-ot-chepelare-pomlia-ot-boi-jena-si-10-dni-arest.362374", "text": "24-годишен мъж от Чепеларе бе арестуван, след като на публично място, до банка в центъра на града, преби приятелката си и мъж, притекъл се на помощ. С решение на Районния съд в Чепеларе за проява на дребно хулиганство на му е наложено административно наказание \"задържане в структурно звено на МВР\" за срок от 10 денонощия, пише \"\".\r\nМъжът се скарал първо с жената, с която живее на семейни начала, след това започнал да я бие. След това друго лице се намесва, за да предотврати скандала, но 24-годишният мъж се нахвърля и върху него, като нанася удари с юмруци, изважда малък сгъваем нож от джоба си и тръгва към него, за да го сплаши. Според съда, действията му са агресивни и арогантни, предизвикали са възмущение у присъстващите, като е нарушил спокойствието и обществения ред в гр. Чепеларе.", "date": "2017.12.15", "title": "Мъж от Чепеларе помля от бой жена си! 10 дни арест!"}
{"url": "https://www.dnes.bg/sofia/2017/12/15/koi-ima-pravo-da-parkira-paziat-parkinga-pred-bloka-s-bariera.362332", "text": "\r\nПреди няколко дни жителите на блок в столичния квартал решават да ограничат достъпа до паркинга пред сградата, като поставят бариера. Територията е общинска, но паркингът е изграден от жителите.\r\nПричината е, че откакто има зона за платено паркиране в района, на паркинга пред блока няма място за колите на живущите там. Това е втората бариера, която хората поставят, тъй като първата е била премахната. Срещу 5000 лева преди няколко дни те заграждат мястото, за да не се ползва като безплатен паркинг. \r\nХората, работещи в района, обаче са недоволни от решението и настояват, че и те имат право да оставят колите си там.\r\nВ цялата драма не стана ясно как автомобил със специализиран режим на движение може да влезе на паркинга, ако се наложи. От община \"Лозенец\" извършват проверка. Редът за поставяне на подобно съоръжение е лесен.\r\nТрябва решение на етажната собственост и заверена схема в общината, регламентираща транспортния достъп до имота. Жителите са категорични, че имат документи и ще спазят срока до вторник, за да ги внесат в общината. \r\nОткакто в края на есента част от квартал \"Лозенец\" стана със зона за платено паркиране, исканията за поставяне на подобен тип \"паркомебел\" са се повишили, предаде репортерът на  Виктор Борисов.", "date": "2017.12.15", "title": "Кой има право да паркира? \"Пазят\" паркинга пред блока с бариера"}
{"url": "https://www.dnes.bg/obshtestvo/2017/12/15/myj-jivee-v-mizeriia-i-nishteta-a-na-koleda-sam-na-ulicata.362333", "text": "38-годишният Димитър Каковски, който няма дом от години, може да остане навън за Коледа, разказва Bulgaria ON AIR. Мъжът в последно време обитава изоставена селскостопанска постройка в Килифарево, която е в много лошо състояние. Наскоро обаче, собствениците на сградата му казали да си търси нов дом, а той се надява да намери фургон, където да прекара зимните месеци. Каковски страда от тежки епилептични припадъци, майка му е починала, а брат му и сестра му са в чужбина и не поддържат контакт с него. Още преди години семейната им къща се е сринала до основи, и така мъжът е останал без покрив над главата си. Живее ден за ден и помага на възрастните хора в Килифарево, които му помагат с пари за храна. \"Коледа си празнуват хората, за мен каква Коледа може да има? Имам ли сили вече да мечтая?\", пита риторично Димитър.", "date": "2017.12.15", "title": "Мъж живее в мизерия и нищета, а на Коледа – сам на улицата!"}
{"url": "https://www.dnes.bg/world/2017/12/15/dvama-dushi-zaginaha-pri-napadenie-s-noj-v-maastriht.362334", "text": "Двама души са убити, а трима са ранени при две нападения с нож в холандския град Маастрихт, информираха Ройтерс и ТАСС.\r\nХоландската полиция обяви, че е задържала извършителя на нападенията.\r\nСпоред предварителни данни двете жертви - мъж и жена - са от сирийски произход, както и нападателят.\r\nРазследването не е установило причина да се предполага, че мотивът зад нападенията е свързан с тероризъм, уточняват властите, цитирани от АП.\r\nИнцидентите са се случили в жилищен квартал на града, разположен близо до границите с Белгия и Германия.\r\nСпоред полицията загиналият мъж е бил намушкан смъртоносно и заподозреният избягал от местопрестъплението. Десет минути по-късно жената е била фатално ранена, а двама мъже са пострадали на около километър от първия инцидент. Трети ранен е открит по-късно в близка джамия, пише БТА.\r\n ", "date": "2017.12.15", "title": "Двама души загинаха при нападение с нож в Маастрихт"}
{"url": "https://www.dnes.bg/zvezdi/2017/12/15/zvezdniiat-ni-rojdenik-raina-kabaivanska-na-83.362263", "text": "На 15 декември рожден ден празнува оперната ни прима Райна Кабаиванска. Родена през 1934 година в Бургас, тя се нарежда сред най-значимите сопранови гласове в света през втората половина на XX век.\r\nЗа своята бляскава кариера тя има редица награди и отличия, сред които Кавалер на Ордена на Италия, музикант на годината и най-популярна личност на Италия.\r\nПрез своята забележителна кариера тя пее в операта \"Ла Скала\", която е сред най-престижните световни оперни театри. Звезда е на нюйоркската Метрополитън опера, Виенската опера, Арена ди Верона, Болшой театър, Ковънт Гардън и Карнеги хол.\r\nИзраства във високо образовано за времето си семейство. Баща й е ветеринарен лекар, писател, поет и университетски преподавател, а майка й - учителка по физика.\r\nОще от малка започва да се занимава с музика, като свири на пиано и да пее в детски хор. По-късно завършва оперно пеене и пиано в Държавната консерватория \"Панчо Владигеров\".\r\nПрави своя дебют на голямата сцена през 1957 година в операта \"Евгений Онегин\" в София.\r\nПрез 1958 година тя печели стипендия за специализация и заминава за Италия.\r\nДебютът на Кабаиванска през 1961 г. в Миланската скала поставя началото на блестяща й кариера.\r\nПрез 1994 година е отличена с \"Орден Стара планина\".\r\nВ своята кариера тя е носител е на многобройни награди: Белини – 1965 г., Viotti d’Oro – 1970 г., Пучини – 1978 г., Илика – 1979 г., Монтеверди – 1980 г., Призът на Академия „Медичи“, Лоренцо Великолепни – 1990 г., Голямата награда „Един живот, посветен на музиката“, Венеция – 2000 г. и други.\r\nDoctor Honoris Causa на Нов български университет за принос към световната музикална култура.\r\nТя се занимава и с благотворителност, като основава фонд \"Райна Кабаиванска\", който отпуска стипендии за млади български таланти.\r\nПрофесор от музикалната академия в Сиена, Италия.", "date": "2017.12.15", "title": "Звездният ни рожденик: Райна Кабаиванска на 83"}
{"url": "https://www.dnes.bg/politika/2017/12/15/koledni-bonusi-policaite-shte-poluchat-po-480-leva.362335", "text": "Служителите на МВР ще вземат коледни бонуси за първи път от над 10 години, пише \"Труд\", позовавайки се на полицейски източници.\r\nВътрешният министър Валентин Радев е разписал заповед, с която униформените ще получат по 480 лева. \r\nПарите идвали от икономии в бюджета на ведомството, както и от по-малко разходи за издръжки в областни дирекции.\r\nБонуси няма да получат членовете на политическия кабинет, стажантите, наказаните дисциплинарно и отстранените служители. \r\nНякои полицаи обаче подозират, че с допълнителните пари се опитват да тушират протестите им за по-високи заплати.", "date": "2017.12.15", "title": "Коледни бонуси: Полицаите ще получат по 480 лева "}
{"url": "https://www.dnes.bg/world/2017/12/15/za-pet-godini-994-deca-v-sasht-zaginali-ot-ognestrelno-oryjie.362337", "text": "В САЩ 994 деца на възраст под 12 са загинали от огнестрелно оръжие за пет години - от масовия разстрел на ученици в началното училище \"Санди Хук\", Кънектикът, през 2012 година, досега. Това съобщи телевизия Ен Би Си, цитирана от ТАСС.\r\nТелевизията уточнява, че е стигнала до тази цифра след анализ и обработка на данни от многобройни източници, макар да не разполага с пълни сведения за всяка жертва и обстоятелствата около смъртта й. \r\nВ резултата се включват и случаи, когато сред хипотезите на полицията е самоубийство, както и случайни убийства, пише БТА.\r\nТрагедията в \"Санди Хук\" се разрази през декември 2012 година, когато 20-годишен маниак разстреля 20 деца на 6-7 годишна възраст и шестима възрастни в началното училище.", "date": "2017.12.15", "title": "За пет години: 994 деца в САЩ загинали от огнестрелно оръжие"}
{"url": "https://www.dnes.bg/world/2017/12/15/putin-i-trymp-obsydiha-iadrenata-programa-na-kndr.362339", "text": "Президентите на Русия Владимир Путин и на САЩ Доналд Тръмп са провели телефонен разговор, в който са обсъдили редица въпроси, включително разрешаването на ядрения проблем на Корейския полуостров, съобщиха Ройтерс и ТАСС.\r\nИнициативата е била на американската страна, обсъдени са били актуални въпроси от двустранните отношения, както и положението в кризисни точки с акцент върху регулирането на ядрения проблем на Корейския полуостров, уточнява Кремъл.\r\nТръмп е благодарил на Путин за изказването, което руският държавен глава направи вчера на годишната си пресконференция за силния икономически растеж на САЩ, допълва Белият дом.\r\n\"Президентът Тръмп благодари на президента Путин за признанието му на високите икономически показатели на Америка\", се посочва в изявлението.\r\nДвамата държавни глави са обсъдили и начините, по които биха могли да работят заедно срещу ядрената и балистична програма на Северна Корея, и са се договорили да поддържат контакти, пише БТА.", "date": "2017.12.15", "title": "Путин и Тръмп обсъдиха ядрената програма на КНДР"}
{"url": "https://www.dnes.bg/stranata/2017/12/15/i-dnes-slynchevo-temperaturite-do-18-gradusa.362338", "text": "На 15 декември времето у нас ще бъде предимно слънчево, след обяд с временни увеличения на облачността, главно над Западна България. Ще се появи юг-югоизточен вятър, в Източна България и северно от планините - умерен, и дневните температури ще се повишат, по-съществено в планинските райони.В западната част на Дунавската равнина и на места в Горнотракийската низина ще има мъгла и ниска облачност и там дневните температури ще останат по-ниски - около 10 градуса. В останалата част от страната максимални - между 13 и 18 градуса, в София около 14 градуса.Атмосферното налягане е по-ниско от средното за декември и ще продължи да се понижава, съобщават от Националния институт по метеорология и хидрология.Над Черноморието ще бъде предимно слънчево. Ще духа до умерен юг-югозападен вятър. Максимални температури на въздуха ще са 13-16 градуса. Температурата на морската вода е 10-11 градуса. Вълнението на морето ще бъде 2-3 бала.Над планините ще бъде предимно слънчево, след обяд над масивите от Западна България с временни увеличения на облачността. Ще духа умерен, по билата - силен югозападен вятър, който през деня още ще се усили. Максимална температура на височина 1200 метра около 8 градуса, на 2000 метра -  около 3 градуса.", "date": "2017.12.15", "title": "И днес слънчево. Температурите до 18 градуса"}
{"url": "https://www.dnes.bg/stranata/2017/12/15/popove-na-uchenie-kak-se-gasi-pojar.362336", "text": "Свещеници минават инструктаж по противопожарна безопасност и кратък курс по гасене на пожари. Обучението е както за по-младите, които досега не са били обучавани, така и за по-възрастните, които отдавна не са били инструктирани, съобщиха от Синодалната палата. Обучението не е задължително, а където органите на противопожарната безопасност установят, че трябва да бъде проведено, уточниха от там, пише \"Монитор\".\r\nУказания и инструктажи за ограничаване предпоставките за възникване на пожари вече се правят във Варненска епархия. Курсовете се водят от действащи пожарникари.", "date": "2017.12.15", "title": "Попове на учение: Как се гаси пожар"}
{"url": "https://www.dnes.bg/index/2017/12/15/receptata-dnes-pylnena-gyska-za-koleda.362242", "text": ":", "date": "2017.12.15", "title": "Рецептата Dnes: Пълнена гъска за Коледа "}
{"url": "https://www.dnes.bg/world/2017/12/15/es-za-erusalim-podkrepa-za-principa-na-dvete-dyrjavi.362341", "text": "Срещата на върха на ЕС потвърди подкрепата си за принципа на двете държави при регулирането на кризата в Близкия изток, която се изостри след решението на САЩ да признаят Ерусалим за столица на Израел и да преместят там посолството си. Това съобщи председателят на Европейския съвет Доналд Туск в Тwitter, цитиран от Франс прес и ТАСС.\"Срещата на върха на ЕС потвърди подкрепата си за принципа на двете държави. Позицията ни за Ерусалим остава без промяна\", посочва той.На 11 декември, след среща на европейските министри на външните работи, европейският топ дипломат Федерика Могерини заяви, че страните от ЕС не разглеждат въпроса за преместване на посолството си в Израел и не планират да предприемат каквито и да било действия спрямо статута на Ерусалим, докато той не бъде съгласуван в преговори между Израел и Палестина. Тя също така посочи, че за Брюксел единственият приемлив начин за разрешаване на конфликта е последователното изпълнение на принципа за две държави. /ЕС/", "date": "2017.12.15", "title": "ЕС за Ерусалим: Подкрепа за принципа на двете държави"}
{"url": "https://www.dnes.bg/football/2017/12/15/gol-bg-pita-podpriaha-li-cska-sreshtu-ludogorec.362345", "text": "ЦСКА постигна голяма победа, след като елиминира Лудогорец от 1/4-финалите за Купата на България след 2:1 след продължения. ", "date": "2017.12.15", "title": "Gol.bg пита: Подпряха ли ЦСКА срещу Лудогорец? "}
{"url": "https://www.dnes.bg/televizia/2017/12/15/liubov-revnost-i-otchujdenie-v-saga-za-forsaitovi.362346", "text": "Историята на три поколения от фамилията Форсайт и техния интригуващ живот може да проследим в британския сериал \"Сага за Форсайтови\". Романтичната драма е екранизация по едноименния класически роман на наградения с Нобелова награда британски автор Джон Галсуорди.Продукцията ни отвежда в семеен свят на разкош, разклатен от ревност, отчуждение, изневяра, изнасилване и развод. Действието се развива във време на културни и социални промени в Обединеното кралство, смесени с политически хаос в периода от 1870 до 1920 година. Вълнуващата драма залага на режисьорско майсторство от висок клас, красиви местоположения и убедителна актьорска игра. В главните роли влизат звездите Деймиън Луис (Соумс Форсайт) станал известен в сериалите \"Братя по оръжие\", \"Милиарди\" и \"Вълци\", и Рупърт Грейвс (Джолиън Форсайт), участвал в \"Шерлок\" и \"Бялата кралица\".Соумс Форсайт е богат и успешен адвокат в семейната кантора, а единствената му слабост се дължи на любовта му към красивата Айрийн – изиграна от Джина МакКий, известна с ролята си в \"Изумрудения град\".Неговият братовчед Джолиън е и негова противоположност – свободомислещ артист, който изоставя жена си, за да заживее с детегледачката. В рамките на тридесет години техните заплетени животи вървят ръка за ръка, като донасят щастие на едни и разочарование на други.\"Сага за Форсайтови\" може да гледаме от от 18 декември, всеки делник, от 20:00 часа по телевизия \r\n ", "date": "2017.12.15", "title": "Любов, ревност и отчуждение в \"Сага за Форсайтови\""}
{"url": "https://www.dnes.bg/world/2017/12/15/niuiorkchanka-obvinena-prala-bitkoini-da-finansira-id.362342", "text": "Нюйоркчанка е обвинена в пране на биткойни и други криптовалути и прехвърляне на парите в чужбина в помощ на терористичната групировка \"Ислямска държава\", предаде Асошиейтед прес.\r\nПрокуратурата обвинява 27-годишната Зобия Шахназ в банкова измама и пране на пари. \r\nБившата лаборантка се сдобила с измама с 85 000 долара чрез банков кредит и кредитни карти, за да купи онлайн биткойни и други дигитални валути. След това превела над 150 000 долара на лица и компании фантоми в Пакистан, Китай и Турция, твърдят разследващите.\r\nСпоред обвинението Шахназ многократно е влизала в пропагандни сайтове на групировката. Тя е била разпитвана на международно летище \"Джон Ф. Кенеди\" в през юли, когато се опитала да отпътува за Сирия.\r\nАдвокатът на обвиняемата твърди, че тя е изпращала парите в помощ на сирийски бежанци.\r\n /БТА/\r\n ", "date": "2017.12.15", "title": "Нюйоркчанка обвинена: Прала биткойни да финансира ИД"}
{"url": "https://www.dnes.bg/obshtestvo/2017/12/15/maika-s-gnevno-pismo-do-diado-koleda-romi-i-migranti-imat-poveche-prava.362343", "text": "Липсата на справедливост и трудностите, които среща една многодетна майка, която отглежда децата си сама, е темата на гневно писмо до дядо Коледа. То вече обедини хиляди хора в социалните мрежи, разказва . \r\nВ писмото Златина Хаджипанайотова настоява, че всеки клошар, ром и емигрант, който не работи, има повече права от нейните три деца,  останали сираци след като баща им губи битката с рака.\r\nТя споделя, че изпитва гняв към системата заради това, че държавата изисква да спазваме законите и да бъдем примерни граждани, а когато ние се нуждаем от държавата - нея я няма.\r\nЗлатина казва, че няма нужда от пари, но иска децата й да получат единствената помощ, която им се полага според закона - персонална пенсия.\r\nТя се отпуска под условие - доходът на родителя да не надвишава 65 лв. на член от семейството за месеца.\r\nЗлатина иска реална промяна в полза на българската майка и българското дете. Защото тези текстове не са променяни от 2009 година.\r\nА писмото е адресирано до дядо Коледа, защото по Коледа стават чудеса.", "date": "2017.12.15", "title": "Майка с гневно писмо до Дядо Коледа: Роми и мигранти имат повече права!"}
{"url": "https://www.dnes.bg/world/2017/12/15/masov-glad-zastrashava-edna-treta-ot-iemen.362349", "text": "Една трета от районите в Йемен с общо население 10,4 милиона души са застрашени от масов глад, съобщи пред медии Фархан Хак, говорител на генералния секретар на ООН, цитиран от ТАСС.\r\nПо думите му хуманитарната ситуация в страната стремително се влошава заради продължаващия конфликт и ограничения внос на стоки и суровини, необходими за \"оцеляването на йеменския народ\".\r\nХората не знаят как да намерят храна, което ги прави все по-уязвими на болести, посочи Хак.\r\nПредставителят на ООН призова коалицията начело със Саудитска Арабия, която подкрепя правителството в конфликта, да не възпрепятства доставките на хуманитарна помощ и търговските пратки. \r\nПо думите му от вдигането на блокадата над Йемен коалицията е допуснала в страната пет съда със 116 тона храни и други стоки от първа необходимост. Други шест кораба не са успели да стигнат до пристанищата Ходейда и Ас Салиф, защото не са получили разрешение да влязат в териториалните води на Йемен, допълни Хак.  /БТА/\r\n ", "date": "2017.12.15", "title": "Масов глад застрашава една трета от Йемен"}
{"url": "https://www.dnes.bg/notifikacii/2017/12/15/shef-na-dai-s-vyzpitatelni-merki-prevantivno-slujiteli-v-zatvora.362340", "text": "Началникът на ДАИ в Пазарджик Владимир Добрев вкарал подчинените си в затвора превантивно, като мярка срещу корупцията в системата. Необичайната акция станала повод да му бъде наложено дисциплинарно наказание – понижение в длъжност за 6 месеца, която обаче той успешно обжалва на първа инстанция – пред Административния съд.\"Възпитателното\" гостуване в мястото за лишаване от свобода било на 8 юни тази година. Тогава Добрев завел с няколко служебни автомобила наличния състав в затвора в Пазарджик за \"провеждане на инструктаж\", пише \"Дарик\". Посещението явно се сторило стресиращо за някои от колегите му и се стигнало до доклад, в който една от тях – Таня Гуглева описва преживяния потрес.На входа им били взети личните карти и мобилните телефони, след което били вкарани в килиите, разказват участници в сценария. Гостите били съпроводени от надзиратели, а докато вървели по коридорите, били обсипани с подмятания, обиди и подигравки от пандизчиите. Шефът на Областния отдел \"Автомобилна администрация\" допълвал шока с намеци, че това чака всички нарушители на закона и престъпници.След псевдовъзпитателната акция някои от служителите изпаднали в нервен срив и стигнали до гълтане на успокоителни. По думите им, този опит на началника да ги сплаши и респектира е абсурден и недопустим.Владимир Добрев има своя версия за случилото се. Казва, че никого не е принуждавал да отиде в затвора. На входа всеки сам дал личните си документи, какъвто е редът в местата за лишаване от свобода.По предложение на началника на охраната разгледали една килия. В клуба към тъмничното заведение бил проведен разговор за актуалната ситуация в системата на \"Автомобилна администрация\", включително последните задържани за корупция служители – стандартно изнесено обучение.Шефовете на Добрев от Изпълнителна агенция \"Автомобилна администрация\" явно не са на същото мнение, след като са спуснали заповед за дисциплинарно наказание. Тя обаче пада в съда, без дори да се разглежда дали санкцията е основателна. Заповедта е издадена на 16 октомври 2017 година - след изтичане на двумесечния срок за налагане на дисциплинарно наказание.Решението може да се обжалва пред Върховния административен съд в 14-дневен срок.", "date": "2017.12.15", "title": "Шеф на ДАИ с \"възпитателни\" мерки: Превантивно служители в затвора!? "}
{"url": "https://www.dnes.bg/stranata/2017/12/15/skacha-li-vodata-kevr-reshava-bsp-ne-proshtava.362350", "text": "Комисията за енергийно и водно регулиране (КЕВР) ще определи днес дали в 14 града окончателно цената на ВиК услугите ще се повиши. По разчетите на регулатора цените ще поскъпнат между 2% и 20% в различните области. Поради поредното поскъпване, днес в 10:30 часа БСП организира протест пред сградата на КЕВР в София.\"Една трета от София е без канализация, качеството на питейната вода в определени райони е влошено, регулаторът отчете близо 50% загуби, и на всичкото отгоре увеличават цената. Хайде, моля ви се!\", подчерта народният представител от БСП Калоян Паргов.Бившият член на КЕВР адвокат Милена Миланова обясни, че бизнес планът за Софийската вода включвал в себе си няколко привилегировани постановки.\"Първата беше, че в рамките на 5 години, операторът предвиждаше да направи по-малко инвестиции въпреки увеличената с почти 47% цена на водата за този срок. Това е благодарение на нормата на възвръщаемост, която беше дадена на Софийската вода по незнайно какви аргументи\", отбеляза тя.По думите на Паргов БСП е направила предложение, съобразно конвенция на ООН, цената на водата да бъде съобразена с дохода като процент или т.нар. социална поносимост на цената.\"Социалната поносимост на цената на водата е реалната възможност пазарът да плати за услугата, която се предлага. Това е обективна икономическа величина. Цялата конструкция на бизнес плана се гради на тази концепция – ако потребителят не може да си позволи услугата, то той няма да я купи\", посочи адв. Миланова в студиото на \"България сутрин\".Юристът заяви пред , че секторът е неглижиран от години и реформата все не се случвала, поради което е в толкова лошо състояние. \"Регулираме цените и качеството на услугите, а нямаме лиценз\", добави тя. ", "date": "2017.12.15", "title": "Скача ли водата? КЕВР решава, БСП не прощава!"}
{"url": "https://www.dnes.bg/eu/2017/12/15/makar-i-v-kriza-barselona-sys-sredizemnomorski-optimizym.362347", "text": "\r\nАурора Бофарул е пето поколение собственик на семейния ресторант \"Охлювите\" в Барселона, който за първи път отваря врати през 1835 година.\r\n\"Барселона винаги е била популярна и хората обичат да идват тук. Сега мислят, че ситуацията тук не е сигурна, но ние сме спокойни\", споделя тя пред .\r\nСамата Аурора, обаче, призова потенциалните посетители на Барселона да не отписват града като възможна дестинация.\r\n\"Забелязахме значителен спад на туризма в района. Това, обаче, не се усеща много, защото работа продължава да има, както от испанските туристи, така и от чуждестранните\", обясни Бофарул.\r\nСегашният период на политическа и икономическа несигурност в Каталуния, типично по средиземноморски, не притеснява Аурора. А най-търсеното ястие в ресторанта ѝ е и символът на заведението – охлювите.\r\n ", "date": "2017.12.15", "title": "Макар и в криза, Барселона със средиземноморски оптимизъм"}
{"url": "https://www.dnes.bg/health/2017/12/15/moratorium-za-lekarstvata-glupost-bez-humanizym.362351", "text": "Управляващите предпочетоха силовия подход за правене на промени в здравеопазването, а това създава опоненти. За мен този здравен мораториум е иновативна глупост, защото налаганото му показва управленско безсилие. От ГЕРБ говорят за здравната сфера само с числа, а не се вкарва и хуманният фактор. Така председателят на социалната комисия и депутат от ДПС Хасан Адемов коментира в студиото на \"България сутрин\" приемането на здравния мораториум за иновативни лекарства и отхвърлянето на ветото не президента Румен Радев.\r\nПовече от два часа вчера продължиха споровете на депутатите в Народното събрание за мораториума върху иновативните лекарства за онкоболни. Дебатите станаха и доста емоционални, след като Стефан Данаилов призна, че е онкоболен, а Цветан Цветанов отбеляза от трибуната, че баща му е страдал от тежко заболяване.\r\nСпоред Адемов повечето медикаменти, които са забранени от мораториума, могат да бъдат закупени от пациентите, но проблемът е, че доста от хората не могат да си ги позволят. \r\n\"Държавата не е използвала всички механизми за контрол и сега въвежда мораториума в знак на безсилие. Трябваше да има много по-голяма дискусия върху тази важна тема\", уточни депутатът от ДПС пред .\r\nГостът в студиото отбеляза, че самият министър на здравеопазването Кирил Ананиев е наложил чисто фискалните аргументи пред медицинските и хуманните, което не би трябвало да е така. \r\n\"Ние очакваме този профил на министъра да доведе до притеснителни реформи. Не съм убеден, че със силовия подход ще се постигне нещо положително в здравеопазването. Според нас този мораториум противоречи на Конституцията\", допълни още председателят на социалната комисия.\r\nПо думите на Пенка Георгиева от пациентската организация \"Заедно с теб\" гражданите масово проклинат управляващите заради своето решение да приемат мораториума. \r\n\"Онкоболните започват гладни стачки пред НДК - пред гостите от чужбина. Трябва ли да се стигне дотам, че болни хора да гладуват? Нашите пациентски организации са със снето доверие от Кирил Ананиев\", категорична бе Георгиева в студиото на \"България сутрин\".\r\nТя каза още, че хората нямат пари да отидат да се лекуват в чужбина, а освен това в някои болници вече дори не приемат български пациенти, защото НЗОК дължи много голяма сума пари.", "date": "2017.12.15", "title": "Мораториум за лекарствата – глупост без хуманизъм!"}
{"url": "https://www.dnes.bg/science/2017/12/15/otkrita-e-osma-ekzoplaneta-v-sistema-podobna-na-slynchevata.362360", "text": "НАСА откри нова осма екзопланета в системата на звездата Кеплер-90, която по брой съответства на нашата Слънчева система.\r\nОще по-удивителен е фактът, че машини, а не хора, са автори на откритието. Както съобщи на пресконференция директорът на астрофизическия отдел на НАСА Пол Херц, откриването на осмата екзопланета, орбитираща около звездата Кеплер 90, е станало възможно при обработка на получените данни от орбиталния телескоп \"Кеплер\" с използването на компютри с елементи на изкуствен интелект. Осмата екзопланета е скръстена Кеплер-90i.\r\nЗвездата \"Кеплер-90\" се намира на разстояние от 25 светлинни години от Слънчевата система. Тя принадлежи към клас G и е по-гореща от Слънцето.\r\nИ новооткритата Кеплер-90i е третата поред след своята звезда, досущ като Земята. Но тя кръжи много по-близко до своето слънце и една година при нея трае само 14 дни. Температурата на повърхността на Кеплер-90i е от 427 градуса по Целзий. Планетата е част от единствената система от осем планети, открита досега.\r\nКомпанията Google е използвала данните, получени от телескопа Кеплер, за да разработи програма, основана на машинното самообучение на компютрите. Те се фокусираха върху много слаби планетарни сигнали, които биха отнели години на хората, за да ги анализират. С откритието на Кеплер-90i се осъществява световна премиера, при която за пръв път машини ни разкриват нови светове./БТА/\r\n ", "date": "2017.12.15", "title": "Открита е осма екзопланета в система, подобна на Слънчевата"}
{"url": "https://www.dnes.bg/stranata/2017/12/15/bylgarite-vse-poveche-pytuvat-turizmyt-ni-s-8-ryst.362354", "text": "Родният туризъм отбеляза 8% ръст за 2017 г. Какви са бъдещите цели на Министерството и как се отразяват Годишните награди в туризма на сектора, коментира експерт пред .\"Целим повишаване на интереса и отговорността на заинтересуваните страни, за да правят качествен и привлекателен национален туристически продукт. Това е големият смисъл. Годишните награди действат като признание за бизнеса и го стимулират. Интересът към тях е голям. В по-голямата част от категориите имаше по 7-8 участника\", отбеляза зам.-министърът на туризма Ирена Георгиева.По нейни думи иновациите в бранша изключително много помагат за разпространението на информацията сред по-младите хора.\"Единната интерактивна платформа \"I love Bulgaria\" отчете изключително позитивни резултати. Само след няколко месеца е свалена от 17 хил. потребители, а последователите в социалните мрежи са над 50 хил. Платформата наистина има едногодишна история, но бързо набира популярност\", категорична бе тя.Онлайн маркетинговият модел на Министерство на туризма включва и \"Вайбър чатбот\", който стартира едва на 1 април, но вече е обхванал над 250 национални обекта.\"Очакванията за 2018 г. са високи, не е задължително да постигнем същия ръст като през тази година, но се надяваме позитивната тенденция да се запази и се стараем да вървим нагоре\", посочи зам.-министър Георгиева.\r\n ", "date": "2017.12.15", "title": "Българите все повече пътуват. Туризмът ни с 8% ръст "}
{"url": "https://www.dnes.bg/kino/2017/12/15/9-chujdoezichni-filma-shte-se-boriat-za-oskar.362363", "text": "Американската киноакадемия обяви краткия списък на чуждоезичните филми, които ще се състезават за номинация за Оскар догодина, предаде Асошиейтед прес.В листата фигурират 9 ленти, селектирани в периода от средата на месец октомври до 11 декември тази година. Те бяха отбрани от 92 представени кинотворби.Кои пет филма от достигналите до финала 9 ще се сдобият с официални номинации за златната статуетка за чуждоезичен филм ще стане ясно на 23 януари 2018 година.В краткия списък на американската киноакадемия попаднаха произведения от Чили, Германия, Русия, Сенегал, Унгария, Израел, Ливан, РЮА и Швеция.Сред тях фигурират кинотворбите \"Нелюбов\" на руския режисьор Андрей Звягинцев, \"Фантастична жена\" на чилиеца Себастиан Лелио, \"На предела\" на германския режисьор от турски произход Фатих Акин и др.Деветдесетата церемония по раздаването на наградите Оскар ще се проведе в Лос Анджелис на 4 март догодина, съобщава БТА.", "date": "2017.12.15", "title": "9 чуждоезични филма ще се борят за Оскар"}
{"url": "https://www.dnes.bg/muzika/2017/12/15/svatbata-na-siderov-vdyhnovila-pesenta-plamnali-dushi.362358", "text": "\"Пламнали души\" е новият хит на Теди Кацарова и Миро. Идеята за дуетната балада се заражда на сватбата на Волен Сидеров и Деница Гаджева.\"Оказва се, че сме позабравили романтиката на хубавата българска поезия. Благодарна съм на Ангел Симеонов, че ми подари текста на \"Пламнали души\". За 10-15 минути песента беше готова\", сподели Теди Кацарова в \"България сутрин\".В преднамерено семплия клип на песента участва и прима балерината Маша Илиева, за която Теди Кацарова е категоричена, че притежава изключителна харизма и ореол.\"Много ми се искаше клипът да бъде импресия към песента. Това е като един саундтрак на филм. Получи се точно това, което сме искали и очаквали. Както Миро казва, подредихме всичко като един пъзел\", каза още певицата пред .\r\nТя е убедена, че трябва да оставим нещо след себе си, което да има послание и никога не е късно да намериш щастието. Когато сърцето води, дори след много години хората могат да се намерят, смята Кацарова.\r\n\"Посланието е да продължиш да вярваш, че можеш да намериш не само своята половинка, но и личното си щастие\", отбеляза тя.\r\nОстават още няколко песни до завършване на новия албум на Теди Кацарова, а певицата очаква да го представи през март, като преди това ѝ предстои поредното екзотично пътуване до Тайланд. ", "date": "2017.12.15", "title": "Сватбата на Сидеров вдъхновила песента \"Пламнали души\""}
{"url": "https://www.dnes.bg/health/2017/12/15/dyrven-greben-podobriava-rasteja-na-kosata.362321", "text": "Кой не мечтае за дълга, здрава и блестяща коса? Понякога това е постижимо с качествена козметика и хранителен режим, чрез които си набавяме необходимите вещества. Но замисляли ли сте се дали гребенът е фактор в грижата за здравето на косата? Разбира се, че да. При много жени разресването на косата е истински ритуал. Те със сигурност обръщат и внимание на материала, от който е направена тяхната четка.  ", "date": "2017.12.15", "title": "Дървен гребен – подобрява растежа на косата"}
{"url": "https://www.dnes.bg/kino/2017/12/15/han-solo-i-chubaka-liubimcite-ot-mejduzvezdni-voini.362375", "text": "Симпатичният контрабандист Хан Соло е любимият персонаж от \"Междузвездни войни\", пише в. \"Дейли експрес\", позовавайки се на резултатите от допитване, направено във Великобритания по случай излизането на екран на осмия епизод \"Последните джедаи\" от култовата космическа сага.Анкетата, направена сред 2000 почитатели на поредицата показва, че никоя от новите продукции не може да измести от сърцата им оригиналната трилогия. Най-гледаният филм от феновете на \"Междузвездни войни\" е \"Империята отвръща на удара\".А персонаж № 1 е Хан Соло, следван от своя пръв другар и съдружник Чубака и учителя джедай Йода.В Топ 10 на фаворитите от \"Междузвездни войни\" намират място още дроидът Ар Ту-Ди Ту (R2-D2), Дарт Вейдър, Люк Скайуокър, Си Трипио, принцеса Лея, Оби-Уан Кеноби и Анакин Скайуокър.Изненадващо най-осмиваният персонаж в историята на \"Междузвездни войни\" - Джар Джар Бинкс, не е \"на дъното\" в класацията на любимите персонажи и дори заема по-предно място от новата героиня Рей, ситския лорд Дарт Мол и Императора.Разбивката, според положителни и отрицателни персонажи показва, че от \"добрите\" любимец на феновете е Хан Соло, следван от Люк Скайуокър, принцеса Лея, Йода и Оби-Уан Кеноби. Лидер сред \"лошите\" герои е Дарт Вейдър, следван от Джаба Хътянина, Дарт Мол, Боба Фет и Кайло Рен. А най-почитаният дроид е Ар Ту-Ди Ту.Предпочитаният кораб е \"Хилядолетният сокол\", следван от звездния изтребител с Х-образни крила и имперския звезден разрушител. По отношение на любимите сцени от сагата разкритието на Дарт Вейдър пред Люк, че е негов баща, няма конкуренция.След въпросната сцена от \"Империята отвръща на удара\" се нареждат нападението на Звездата на смъртта в \"Нова надежда\" и битката на ледената планета Хот в \"Империята отвръща на удара\".", "date": "2017.12.15", "title": "Хан Соло и Чубака – любимците от \"Междузвездни войни\""}
{"url": "https://www.dnes.bg/stranata/2017/12/15/piian-zalian-s-3-53-promila-alkohol-zad-volana.362377", "text": "Пиян горнооряховец бе спипан да шофира колата си в Нова Загора посред нощ.Мъжът бил засечен малко след полунощ от полицейски екип.Униформените спрели за проверка \"Хонда\"-та на пияния шофьор.Проверката за употреба на алкохол показала положителен резултат от 3,53 промила, съобщиха от ОДМВР-Сливен. Образувано е бързо производство. ", "date": "2017.12.15", "title": "Пиян-залян: С 3,53 промила алкохол зад волана! "}
{"url": "https://www.dnes.bg/stranata/2017/12/15/mejdu-stara-zagora-i-kazanlyk-myj-zagina-pri-ptp.362386", "text": "Мъж е загинал при катастрофа между лек и товарен автомобил на пътя Стара Загора-Казанлък, съобщиха от МВР.\r\nСигнал за тежък пътен инцидент на пътя от Стара Загора към Казанлък е постъпил в полицията към 9:30 часа днес. Незабавно към мястото са насочени екипи на полицията и на Спешна помощ.\r\nПо първоначални данни, ударът е възникнал между лек и товарен автомобил. На място е загинал водачът на колата. На този етап няма информация за други пострадали.\r\nДо приключване на огледа на място и разчистване на пътното платно трафикът се пренасочва по обходен маршрут през село Тулово. Пътни полицаи подпомагат движението.", "date": "2017.12.15", "title": "Между Стара Загора и Казанлък: Мъж загина при ПТП"}
{"url": "https://www.dnes.bg/zvezdi/2017/12/15/veche-4-g-psihopat-tormozi-s-gnusotii-vokalistkata-na-deep-zone.362364", "text": "Вокалистката на популярната родна група Deep Zone - Нелина, е била жертва на тормоз в продължение на 4 години в социалните мрежи. От психопат, който има семейство, пише . Мъжът сменя различни профили, но е известен на полицията. Ефектът обаче не е голям, а тормозът продължава. Самата Нелина разкри за тормоза във Facebook, който започнал още, когато била на 16 години.\"Всичко започна преди 4 години! През 2013 година бях на 16 и участвах в X Factor, когато ПЕТЪР ВЕЛКОВ, с псевдоним в социалните мрежи ЕМИЛ МАРКОВ, започна да ми пише под снимките. Първо започна с обиди, след това с \"любовни обяснения\" (припомням бях на 16 г., а той е бил на 43 г.), а след това започна и непрестанната агресия към мен! Как сънувал надгробната ми плоча с 3-те ми имена и това, че съм починала на 19 години!Заплашвал ме е, че ще ме изнасили!Опитва се по всякакъв начин да ме злепостави, като казва, че ме познава най-добре от всекиго, а аз НИКОГА НЕ СЪМ ГО ВИЖДАЛА НА ЖИВО! Не само, че знае всичко за мен, той следи родителите ми, брат ми, приятелите ми, роднините ми, колегите ми и всички останали хора, около мен!Освен името \"Емил Марков\", той си е правил и фалшиви профили, правейки се на деца, жени и други мъже из мрежите! И не на последно място, думите му към мен са: Ще те оставя намира, когато и твоите родители го направят!През тези 4 години подавах няколко пъти жалба в полицията, но дотам! Тъй като нещата започнаха да стават все по-плашещи и извън контрол, успях да се сдобия с личния му номер, който веднага предоставих на полицията! След което той беше призован да се яви в София на разпит. Няколко часа по-късно той се е разписал как повече няма да ме притеснява, както мен, така и моите родители, близки и приятели! Единственото, което исках и искам от него е да ме остави на мира ЗАВИНАГИ!За жалост веднага, щом се прибра в Стара Загора, същата вечер след разпита, той моментално започна пак да ми пише, като ме заплаши (и продължава), че:\r\n- не ме чака нищо добро!\r\n- ще ми бъде забранено да пътувам извън страната!\r\n- че ме чака затвор от 1 до 6 години!Имам огромна нужда от помощта на всички ви! Приятели, колеги, фенове и всички онези, които мислят, че това не е нормално! Нека да споделяме този пост, за да стигне до повече хора и се разбере какъв човек е ПЕТЪР ВЕЛКОВ всъщност сред своите роднини и близки. Той има жена до себе си и 5-годишно дете, което не мисля, че заслужава да бъде отгледано от мъж с натрапчиви, зли, гнусни и перверзни мисли!!! Не знам с какво съм заслужила това, но се надявам този кошмар да приключи ЗАВИНАГИ!\".Снощи певицата гостува и в \"Господари на ефира\", където направи още разкрития за съобщенията, които е получавала.\"Аз и на майка ти го писах на лс, но и тука ще го напиша. Твърде си тъпа за да знаеш, че за обществото си злокачествен тумор. Левкемия на два крака. Такова коварно курвенско зло не трябва да го има\".Други от съобщенията са толкова нецензурни, че няма как да бъдат публикувани. Мъжът се заканил и си прави собствена реклама, след като минал през полицията. Пред униформените той си признал за профилите и съобщенията, но тормозът продължил.\"Друг път не ритай срещу човек, който е работил журналист и чийто баща близо 30 години е бил офицер в МВР\".Самата Нелина се страхува от този човек, който в съобщенията й написал до последна подробност адреса, дори какъв цвят е вратата на апартамента й.Майката на Нелина също не била подмината от психопата и също получава съобщенията му: \"Дъщеря ви е някакъв хибрид между малко дете и голяма кучка. Второто мога да го докажа, защото всичките ни разговори са заснети и съхранени, където трябва\".\"Искам този тормоз да спре и да живея нормален живот\", завършва Нелина.", "date": "2017.12.15", "title": "Вече 4 г.: Психопат тормози с гнусотии вокалистката на Deep Zone "}
{"url": "https://www.dnes.bg/politika/2017/12/15/vyzmuten-nankov-obvini-ninova-che-iahva-protesta-za-vodata.362395", "text": "Ще има водни помощи за бедните, въпреки че цената на водата не скача драстично, а социалистите, които са одобрили в парламента решението да има единна цена за кубик във всички населени места, обслужвани от един ВиК оператор, сега яхват протеста пред КЕВР.Това обвинение отправи регионалният министър Николай Нанков, който призна, че е възмутен и учуден.Той припомни, че решението, което доведе до това КЕВР да качи цената в някои населени места, е взето през 2015 г. в парламента и то с подкрепата на депутатите от левицата, които днес, водени от червената шефка Корнелия Нинова, блокираха сградата на регулатора в знак на недоволство срещу поскъпването.Според него политиката на социалистите е непоследователна и странна.Нанков призна, че в някои градове водата скача с немалко и посочи като пример Вършец, където поскъпването е около 60%.Той обаче пресметна, че реално това е скок с 80 – 90 стотинки на кубик, а едно домакинство харчи средно по 4 на месеца, така че като се тегли чертата излиза, че ще плаща 3-4 лева отгоре.\"Говори една бедна баба, която взимала 200 лева пенсия и харчила по 30 кубика вода на месец. Кой харчи 30 кубика освен, ако не е за поливане или за пълнене на басейн\", възмути се Нанков.Министърът съобщи, че през януари ще бъде пуснат за обществено обсъждане нов закон за ВиК, в който ще бъдат разписани правила за отпускането на помощи за социално слабите.Минималният стандарт за вода е 1,5 кубика, което по сметки на експертите е около 18-20 лева на година. Тепърва ще се правят и конкретните разчети на кой колко пари за водни помощи да се отпуснат.Той се разгневи и на обвиненията на червената шефка, че кабинетът отпуснал пари за пътни проекти, но пък нямало за помощи.\"90% от въпросите, които ми поставят на парламентарния контрол са свързани с пътища и водни проекти. До вчера асфалт не се ядеше, изведнъж се прояде, но пък стана лош\", скочи Нанков.Депутатът от ГЕРБ Александър Ненков коментира, че социалистите очевидно не искат да се състои водната реформа, която е наложителна, защото загубите по мрежата са над 60%.\"Всичко останало е спекулация и опит за създаване на напрежение, а държавата ще се погрижи за социално слабите\", увери той.", "date": "2017.12.15", "title": "Възмутен, Нанков обвини Нинова, че яхва протеста за водата"}
{"url": "https://www.dnes.bg/crime/2017/12/15/15-dushi-sa-zadyrjani-predi-macha-cska-i-ludogorec.362378", "text": "15 души са задържани преди началото на футболната среща, играла се снощи на стадион \"Българска Армия“ между отборите на ЦСКА и Лудогорец, съобщиха от МВР.\r\nСДВР предприе мерки за охрана на обществения ред и безопасност на движението преди, по време и след провеждане на футболната среща за купата на \"България\", състояла се вчера от 17.30 часа на стадион \"Българска Армия\".У трима от тях били намерени наркотични вещества, у двама - маски, а у останалите десет полицаите намерили пиротехнически изделия.\r\nНе бяха допуснати сериозни нарушения на обществения ред в столицата във връзка с провеждането на спортната среща.", "date": "2017.12.15", "title": "15 души са задържани преди мача ЦСКА и Лудогорец"}
{"url": "https://www.dnes.bg/mish-mash/2017/12/15/valeriia-e-tretiiat-siguren-finalist-vyv-fermata.362388", "text": "Гимнастичката Валерия Дочева стана третият сигурен финалист във \"Фермата\", след като надделя над инструкторката на кучета Елена Андреева в драматичен дуел в четвъртък вечер. По-рано през седмицата Яни и Калоян бяха посочени за сигурни претенденти за наградата от 100 000 лв., след гласуване на всички отпаднали участници в третия сезон на шоуто.  Тази вечер един срещу друг ще се изправят Виолета и Алек, а изходът от този двубой ще определи и последния, четвърти финалист. С определянето на четиримата претенденти за голямата награда ще стартира и гласуването на зрителите.Още в първата битка вчера Валерия падна тежко и отключи стара травма на рамото си, което донесе победа на \"Сивия кардинал\", както фермерите наричат Елена. След края на първата игра, двете дуелистки избухнаха в плач, а Валерия бе на косъм да се откаже от дуела, но успя да се съвземе, след като получи подкрепата дори на своята противничка Елена. Във втората битка инструкторката на кучета реши да прояви спортсменско отношение и да не даде всичко от себе си, за да помогне на приятелката си, която имаше силни болки. Трогната от жеста, Валерия помоли Елена да изиграе играта, но тя не се съгласи и гимнастичката взе две точки от битката. В последната, трета битка, въпреки тежкото си състояние, Валерия успя да пренесе 58,300 кг. пясък за 13:56 минути. Дуелът завърши успешно за гимнастичката и тя стана третият сигурен финалист. На финала, който е на 17 декември, четиримата претенденти ще се състезават в три етапа, които носят различен брой точки, като зрителският вот е с най-голяма тежест. В първия етап всички отпаднали участници от този сезон ще гласуват за своя фаворит, което ще даде на финалистите определен брой точки. Във втория етап ще се разиграят три битки, които ще изпитат силата на фермерите и ще добавят точки в актива им. Третият и най-важен етап е резултатът от гласуването на зрителите. Победителят ще бъде този, който събере най-голям брой точки.", "date": "2017.12.15", "title": "Валерия е третият сигурен финалист във \"Фермата\""}
{"url": "https://www.dnes.bg/temida/2017/12/15/cacarov-zam-ministyr-na-patriotite-s-obvinenie.362403", "text": "Зам.-министър на транспорта ще бъде обвинен в измама от прокуратурата до края на деня, съобщи главният прокурор Сотир Цацаров.На мушката на Софийска градска прокуратура е Ангел Попов, който е номинация на патриотите.Прокурорите са намерили доказателства, че Попов, още преди да стане зам.-министър, е завлякъл с 8 000 евро превозвачи, на които обещал по-бързо издаване на разрешителни, пише \"\".Проверката срещу Попов започна по сигнал на БСП.След като чуха обвиненията на социалистите Обединените патриоти обясниха, че те са \"претоплена манджа\".Самият Попов се закани, че ще съди всички, които го обвиняват в нередности, а парите ще ги дари.Преди два месеца зам.-министърът разказа и че обвиненията са отдавна и той вече е проверяван, а нередности не са били открити.\r\n ", "date": "2017.12.15", "title": "Цацаров: Зам.-министър на патриотите – с обвинение! "}
{"url": "https://www.dnes.bg/politika/2017/12/15/dobrev-cenata-na-toka-na-svobodniia-pazar-raste-bez-prichina.362389", "text": "Шефът на комисията по енергетика в парламента Делян Добрев алармира за  рекет от страна на търговци на електроенергия на свободния пазар.  Той разкри, че те предлагат значително по-високи цени спрямо тези на  регулирания пазар.\r\n\"Стотици хиляди фирми са потърпевши заради шепа търговци, които по  някакъв начин притежават електроенергията в България на свободния пазар и  поставят предприятията буквално на ръба на фалита\", обясни Добрев.\r\nПо думите му през последните няколко месеца енергията расте с двуцифрени проценти без никаква причина.\r\n\"Ако през последните години електроенергията на свободния пазар струваше  60-75 лева, сега има жалби от малки предприятия, които са получили  оферти от своите търговци за 120 лева. Този проблем ескалира и касае  целия бизнес\", настоя депутатът от ГЕРБ.\r\nДобрев апелира предприятията да не се поддават на този натиск и шантаж, а  да проверят възможността да се върнат на регулирания пазар, където  цената е фиксирана на 76 лева.\r\n\"Казано просто - да минат обратно към НЕК и да плащат 76 лева за  електроенергия, а не 100-120\", обясни шефът на енергийната комисия.\r\nТой допълни, че делът на свободния пазар се е развил до 55%, тъй като  досега цената е била по-ниска от тази на регулирания пазар.", "date": "2017.12.15", "title": "Добрев: Цената на тока на свободния пазар расте без причина!"}
{"url": "https://www.dnes.bg/zvezdi/2017/12/15/chernata-zlatka-ne-shte-da-e-bulka-stiga-i-liubovta-na-miro.362381", "text": "\"Пораснала съм... вече не обръщам внимание на хората, които не заслужават вниманието ми. Фокусирала съм се върху семейството ми. Това е важно за мен, както и работата ми, разбира се!\" Това признава Златка Димитрова пред Umbrella bar Magazine.Тя допълва, че е семейна жена, домакиня и всеотдайна майка, и отдавна не се асоциира с етикета \"плеймейтка\".Факт е, че тя преживя лични трагедии - загуби баща си, както и нероденото си дете, но съумя да се изправи и да продължи напред.Сега е майка на син, който кръсти на любимия си мъж Мирослав, и няма амбиции да се прави на дизайнерка, нито да бъде псевдо бизнесдама, защото чака точния момент и вдъхновението да обогати биографията си с нещо свое и различно.\"Минахме доста трудни моменти и въпреки всичко с Миро продължаваме да държим ръцете си - казва тя в интервюто. - Но като булка няма да ме видите. Това, че няма да нося неговата фамилия, не е проблем. Това не ме прави по-малко негова жена. За мен любовта на двама души, отношенията им се изразяват в това да се уважават и обичат\".Тя с облекчение разкрива и че старата вражда със свекърва й е загърбена в миналото и към днешна датата са в чудесни отношения: \"Смятам, че така е редно да бъде. Живеем в мир и хармония. Аз винаги прощавам, на всеки. Когато простиш на някой, все едно прощаваш на себе си\".Златка Димитрова е категорична, че малкият Миро изключително много прилича на нея - артистичен, емоционален, усмихнат. Вече ходи уверено сам, а на прощъпулника си е хванал докторски слушалки и книга. ", "date": "2017.12.15", "title": "Черната Златка не ще да е булка. Стига й любовта на Миро"}
{"url": "https://www.dnes.bg/politika/2017/12/15/radev-gotvi-novo-veto-sled-lekarstvata-vlastta-gubi-choveshki-oblik.362402", "text": "Управляващите са напът да изгубят човешкия си облик, те посегнаха на  надеждата на хората. Така президентът Румен Радев коментира преодоляното от депутатите негово вето върху Закона за бюджета на НЗОК, с който се налага мораториум за плащане на нови лекарства.\"Българите някакси свикнахме да ни се  отнемат всички неща, касаещи нашето достойно съществуване в последните години – и заплати, и пенсии, и социални права. Но вчера се посегна на  последното – на надеждата\", коментира държавният глава.Според президента това нямаше да бъде толкова цинично и брутално, ако  предишният ден Министерският съвет не беше \"извадил и хвърлил на масата\" 740 млн. лева, които са разпределени по неясни критерии и механизми.\"Да, обществено  значими проекти, основни пътища. Да, едни фирми ище стават още  по-богати, други хора ще стават още по-бедни и по-болни\", отбеляза президентът.\"Нямаше да бъде толкова цинично и брутално, ако партийните субсидии не  бяха съизмерими и даже повече от тези 25 до 30 милиона лева, които не  просто могат да спасят, а дават последна надежда на много хора\", заяви  още държавният глава.Според него са нарушени основни права от  Конституцията. \"И истински вярвам, че нашите конституционни съдии ще  постъпят по съвест, а не под натиск\", допълни държавният глава.От думите на Румен Радев стана ясно, че той смята да наложи вето на антикорупционния закон, приет от депутатите вчера. По думите му дебатът по него изобщо не е свързан само с назначаването на ръководството, а е по духа на закона. Президентът смята, че инструментите за борба с корупцията в него са неефективни, а в същото време той може да бъде използван \"като бухалка за разправяне с неудобните\".Според президента има дефицит на държавническо мислене за секторите \"Сигурност\" и \"Отбрана\", като по думите му на заседанията на  Министерския съвет темата се повдига, когато има някакви други  проблеми.На заседанието в сряда премиерът Бойко Борисов коментира, че огромният процент закупена военна техника е била все за авиацията и че след ремонт , за да не стоят неизползвани.Радев посочи, че няма дефицит на функции на военно-транспортната ни авиация, а харчене \"на парче\". Президентът смята да постави въпроса на КСНС, който ще насрочи за 9 януари. Заседанието ще бъде посветено на ангажиментите ни в рамките на Българското председателство на Съвета на Европейския съюз.\r\nПрезидентът призова за разум при отделените средства за поддръжката на изтребителите МиГ-29. По думите на държавния глава те са наложителни, но може да се коментира много по отношение на параметрите.\"Водещото трябва да бъде новата техника, там да бъде приоритетът. А за МиГ-29 трябва да се съобразяват разходите с това, което ще постигнем в бъдеще. Това важи и за бронираната бойна машина на пехотата, и за многофункционалните модулни и патрулни кораби. Аз също съм задал своите въпроси към министъра на отбраната. Очаквам отговор\", добави президентът. \r\nРумен Радев изрази очакването си да бъде даден отговор и дали процедурата за новите кораби за Военноморските ни сили отговаря напълно на всички принципи за прозрачност, обективност и конкурентност. \"Никой не се обезпокоява от факта, че от всички наши партньори в Европейския съюз и в НАТО, които бяха поканени, никой не отговори\", заяви президентът. ", "date": "2017.12.15", "title": "Радев готви ново вето след лекарствата: Властта губи човешки облик!"}
{"url": "https://www.dnes.bg/world/2017/12/15/osydiha-bivsh-ruski-ministyr-na-8-godini-za-korupciia.362404", "text": "Руски съд постанови присъда от 8 години затвор при строг режим за бившия руски министър на икономиката Алексей Улюкаев. По-рано днес той бе признат за виновен за взимане на подкуп в размер на 2 милиона долара.\r\nУлюкаев бе задържан миналата година в централата на руската петролна компания \"Роснефт\" и обвинен, че е приел подкупа в размер на 2 милиона долара от шефа на \"Роснефт\" Игор Сечин, за да одобри продажбата на държавната компания \"Башнефт\" на неговото дружество.По време на процеса подсъдимият твърдеше, че е станал жертва на провокация, организирана от Сечин. Прокуратурата бе поискала присъда от 10 години за Улюкаев.\r\nСъдът наложи днес и глоба от 130 милиона рубли (2,21 милиона долара) на бившия министър.\r\nУлюкаев е първият високопоставен руски представител, осъден за корупция през 18-те години на власт на Владимир Путин, отбелязва Франс прес./БТА/\r\n ", "date": "2017.12.15", "title": "Осъдиха бивш руски министър на 8 години за корупция"}
{"url": "https://www.dnes.bg/notifikacii/2017/12/15/symnenie-za-insult-i-zabavena-lineika-2-ch-i-5-minuti-ima-li-greshka.362415", "text": "Поредно обвинение за забавена реакция на Спешна помощ в София.Жена със съмнение за инсулт чакала два часа и пет минути линейка в столицата. За това сигнализира синът й Николай Бакалов.Около 19 часа снощи той се обадил на тел. 112 след като 73-годишната му майка се почувствала зле. Екипът със спешните медици пристигнал на адреса в ж.к. \"Свобода\" в 21.05 часа, съобщи \"Дарик\".За щастие съмнението за инсулт било отхвърлено след обстоен преглед от лекарите. От Столичния Център за спешна медицинска помощ обясниха, че още при подаването на сигнала било установено, че случаят не е спешен, тъй като симптомите не отговаряли на инсулт. Освен това същия ден жената била прегледана и от невролог.Бакалов обаче потърсил линейката след препоръка от невролог, на когото той описал симптомите на 73-годишната си майка.\"В 19:00 ч. позвъних на спешния телефон 112 и подадох сигнал за майка ми. Оплакванията - бучене в лявото ухо, изтръпване на лявата ръка. Жената, която беше на спешния телефон се опита да влезе във връзка със Спешна помощ. След около 1 минута ми се включи и ми каза, че всички оператори са заети\", обясни Бакалов.Следва повторно търсене на спешна помощ в 20:17 ч.: \"След което линейката дойде в 21:05 ч. Пристигна екип от двама доктори. Единият - кардиолог. Извършиха медицински преглед. Получи се много неприятно, защото през цялото време трепериш кога ще дойдат. Твой близък има нужда от компетентно медицинско мнение все пак\", обясни Бакалов.Според говорителката на Спешна помощ Катя Сунгарска обаче диспечерите са реагирали правилно като са определили случая с код \"зелено\". Това означава, че линейката трябва да пристигне до пациента за два часа.\"Ние сме отишли точно на двата часа. Така че този случай е брилянтен за това какво значи човек да има съмнение, като той не е професионален медик и какво значи да бъде констатирано правилно от специалисти\", каза Сунгарска.", "date": "2017.12.15", "title": "Съмнение за инсулт и забавена линейка – 2 ч. и 5 минути! Има ли грешка?"}
{"url": "https://www.dnes.bg/obrazovanie/2017/12/15/vuzf-v-top-5-na-nai-dobrite-universiteti-s-profil-ikonomika-v-bylgariia.362439", "text": "Висшето училище по застраховане и финанси (ВУЗФ) е в топ 5 на най-добрите университети с профил икономика в България. Това показва новото седмо издание на Рейтинговата система на висшите училища в България, което бе представено от Министерството на образованието и науката.\r\nВ професионалното направление \"Икономика\" са класирани общо 19 университета. От тях ВУЗФ заема четвърто място, изпреварвайки Нов български университет, Стопанската академия \"Димитър Ценов\" в Свищов, Икономическия университет във Варна, Варненския свободен университет \"Черноризец храбър\" и още 11 други висши училища. На първо място в класацията се нарежда Софийският университет, който е последван от Американския университет и Университета за световно и стопанско управление.\r\nТова е втората поредна година, в която ВУЗФ е в топ петицата на най-добрите университети с икономически профил. За последните 5 години висшето училище се издигна в класацията с общо 4 позиции и от осмо място през 2012 г. вече се намира на четвърто.\r\n \r\nВУЗФ e първият български университет, специализиран в областта на бизнеса, финансите, застраховането, мениджмънта, маркетинга и предприемачеството. Той е и един от първите частни университети у нас с британска акредитация от BRITISH ACCREDITATION COUNCIL. В момента ВУЗФ е на прага да получи престижното международно признание за втори път – университетът е на финалния етап от процедурата за подновяването ѝ и се очаква до края на годината да бъде акредитиран отново.\r\nВисшето бизнес училище предлага на студентите си възможност да се запишат в 15 бакалавърски и над 25 магистърски програми в сферата на застраховането, финансите, мениджмънта. Има съвместни програми и с престижния британски университет Sheffield и всички, които завършат тези специалности, получават двойни дипломи – от ВУЗФ и от Sheffield.\r\nПрез последните години висшето училище се доказа като една от най-активните образователни институции в България. Университетът създава нови образователни продукти, които да отговарят на реалните потребности на бизнеса. Това е и една от причините над 94% от студентите, които завършват ВУЗФ, да се реализират успешно. Над 30% от тях пък заемат мениджърски или други ръководни позиции, показват статистиките на университета.", "date": "2017.12.15", "title": "ВУЗФ в топ 5 на най-добрите университети с профил икономика в България"}
{"url": "https://www.dnes.bg/politika/2017/12/15/razriv-v-kabineta-zaradi-bansko-ami-niama-kak.362420", "text": "След острата реакция на вицето Валери Симеонов към премиера Бойко Борисов заради втория лифт в Банско, екоминистърът Нено Димов увери, че няма опасност да се разклати управляващата коалиция.\"Нещо повече - виждам, че има много съществен консенсус за втория лифт на Банско\", коментира той.Нено Димов обаче отказа да коментира поведението на Симеонов: \"Такива въпроси - към него!\"Димов обясни, че решението му за изтегляне на внесения в Министерски съвет проект на допълнително споразумение към концесионния договор за \"Ски зона Банско\" е било свързано с плана за управление на Национален парк \"Пирин\" и с необходимостта да се търси баланс между икономическата част, която е в концесионния договор, и екологичната, която е в плана за управление. На 22 декември изтича срокът за обществено обсъждане на плана за управление на Пирин, в зависимост от обема бележки, които са дадени, и възможността да ги отработим, ще внесем на първото възможно заседание след това концесионния договор и планът за управление, съобщи екоминистърът. Според него въпрос на юридическо решение е дали концесионният договор за Банско ще бъде пренаписан, а това може да се наложи заради новия Закон за концесиите, който влиза в сила от 2018 г. ", "date": "2017.12.15", "title": "Разрив в кабинета заради Банско? Ами, няма как!"}
{"url": "https://www.dnes.bg/notifikacii/2017/12/15/kevr-odobri-vodata-poskypva-v-14-oblasti.362437", "text": "Комисията за енергийно и водно регулиране одобри поскъпване на водата в 14 области на закрито заседание.През 2018 г. ръст в цените ще има в София, Перник, Монтана, Враца, Пловдив, Смолян, Кърджали, Русе, Силистра, Шумен, Варна, Бургас, Сливен и Ямбол.Вероятно обаче остава увеличението на водата, което вече бе обявено. Така например в Ямбол то е с 20%, Враца - 13.3%, София - 9.3%, Бургас - 8.7%, Монтана - 6%, Перник - 5.7%.От КЕВР съобщават също, че ще следят изпълнението на бизнес плановете на ВиК дружествата.При доказано неизпълнение на заложените в бизнес плановете инвестиции и показатели, Комисията незабавно ще коригира цените на утвърдените ВиК услуги, като ги намалява. ", "date": "2017.12.15", "title": "КЕВР одобри: Водата поскъпва в 14 области"}
{"url": "https://www.dnes.bg/obshtestvo/2017/12/15/policaite-pak-stiagat-redicite-gotviat-protest-na-granicite.362427", "text": "Синдикатите в МВР обмислят протест на Граничните пунктове у нас на 22 декември.Причината са исканията на полицаите за вдигане на заплатите с 15% със задна дата.МВР шефът Валентин Радев пък призова въпросът да бъде обсъден на 19 декември, когато ще има заседание на Съвета за социално партньорство.\"Там мой колега ще обсъди с тях така ли да бъдат разпределени тези 55 милиона, които правителството отдели за МВР\", допълни той.\"Ние правим всичко  останало, което те искат, а те за какво протестират, те го казват за какво: \"Искаме 15 процента увеличение на заплатите, ако може от вчера\". От вчера не стана, от първи декември не стана, ще стане от първи януари. Да, ама те искат 15 на сто за всичките. Ние им казваме: \"Не. Бюджетът позволява, ще има и 15 процента на някои, на най заслужилите, така ако мога да кажа, но от един до 15\", коментира още Радев, цитиран от БНР. \r\n ", "date": "2017.12.15", "title": "Полицаите пак стягат редиците, готвят протест на границите"}
{"url": "https://www.dnes.bg/stranata/2017/12/15/leka-poleka-dyjdyt-idva-no-temperaturi-utre-do-17-c.362413", "text": "През нощта ще има разкъсана облачност, а от утре облачността ще се вплътни. Минималните температури ще са между 3 и 8 градуса, по Черноморието - малко по-високи.Според прогнозата на НИМХ след обяд от запад ще започнат валежи от дъжд, които през нощта срещу неделя ще обхванат и източните райони. Ще духа умерен, в Източна България - и временно силен вятър от юг-югозапад. Максималните температури ще бъдат между 12 и 17 градуса. Атмосферното налягане е по-ниско от средното за декември и ще продължи да се понижава.Над Черноморието ще има разкъсана облачност. Ще духа умерен до силен юг-югозападен вятър. Максимални температури на въздуха: 13-16 градуса. Температурата на морската вода е 10-11 градуса. Вълнението на морето ще бъде 3-4 бала.Над планините ще има значителна облачност. Около обяд от запад ще завали дъжд, над 2000 м - сняг. В Родопите има условия и за гръмотевици. Ще духа силен, по билата - до бурен югозападен вятър. Максимална температура на височина 1200 метра - около 10 градуса, на 2000 метра - около 4 градуса.През нощта срещу неделя и в неделя от северозапад ще прониква студен въздух. Температурите ще се понижат значително и минималните ще са между 1 и 6 градуса, а максималните - между 3 и 8 градуса. Валежите ще продължат. В по-голямата част от страната ще вали дъжд, който в по-ниските планински райони ще се примесва със сняг.През нощта срещу понеделник с продължаващото застудяване дъждът навсякъде ще премине в сняг. Облачността ще се задържи предимно значителна, с временни разкъсвания над западните райони, където ще е и почти без валежи. Температурите ще се понижат с още 3-4 градуса.\r\n ", "date": "2017.12.15", "title": "Лека-полека дъждът идва, но температури утре до 17°C"}
{"url": "https://www.dnes.bg/stranata/2017/12/15/deca-ot-bankia-sa-v-toksikologiia-zaradi-dyvki.362419", "text": "Ученици от 78 СУ \"Христо Смирненски\" в Банкя бяха приети в болница със съмнение за отравяне. Децата се почувствали зле, след като консумирали дъвки, съобщи  .\r\nТази сутрин момиче от 6 клас донесло 20 пакета дъвки. Те ѝ били дадени от майка ѝ.\r\nПочерпила съучениците си и след около час 6 деца започнали да се оплакват от болки в корема. Едно от тях започнало и да повръща.\r\nУчилищният лекар ги прегледал и преценил да извика Спеша помощ.\r\nДошлият екип с линейката обяснил, че децата трябва да бъдат откарани в Пирогов. Те са приети в токсикологията на болницата, където, след направени изследвания и прегледи, е установено, че децата са добре.\r\nРодителите, които са придружавали учениците в болницата, са настояли те да останат в лечебното заведение под лекарско наблюдение.\r\nОт училището призовават родителите да не пращат децата с храна без установен произход.", "date": "2017.12.15", "title": "Деца от Банкя са в токсикология... заради дъвки?!"}
{"url": "https://www.dnes.bg/stranata/2017/12/15/evropa-vsyshtnost-spasi-diunerite-ulichnata-hrana-ne-e-vredna.362352", "text": "ЕС спаси дюнерите след като реши, че уличната храна не е вредна. Евродепутатите отхвърлиха ветото на Комисията за околната среда и така стана ясно, че дюнерите няма да изчезнат от пазара.Евродепутатът от БСП и ПЕС Момчил Неков е един от гласувалите \"За\" резолюцията, която отхвърля фосфатите.\"Трябваха ни само още 3 гласа и фосфатите щяха да бъдат забранени в бързото хранене. Потребителят не може да вземе информиран избор, защото никъде не са обозначени консервантите\", посочи той пред Bulgaria ON AIR.Евродепутатът настоя, че калциевият фосфат води до рак и влияе върху нивото на холестерола в кръвта.\"Ние не забраняваме дюнерите, а водата в самите дюнери. Фосфатът задържа месото да е крехко, продава се вода. 90% от фосфатите се използват в торовата индустрия\", отбеляза още Момчил Неков.Той подчерта, че на единния пазар трябва да има продукти с еднакво съдържание и еднакво качество, но според него съществува корпоративен расизъм. В конкретика е написано, че има разлика в храната между България и Белгия, посочи Неков.Джими е един от най-известните дюнерджии в София. Пред репортер на  той призна, че в немалка част от дюнерите не се използват консерванти и фосфати.\"Фосфатът е стабилизатор. Само органите, които се занимават с това, могат да кажат колко е вредно или не е вредно да се използва в храните. Ако го забранят наистина, голям аспект от храни ще пострадат\", обясни той.Джими отбеляза, че най-голямата част от производството на дюнери е в Германия. От Арабския свят и от Турция предимно се занимават с този бранш в Германия, посочи той.", "date": "2017.12.15", "title": "Европа всъщност спаси дюнерите: Уличната храна не е вредна!"}
{"url": "https://www.dnes.bg/eu/2017/12/15/es-kym-iztoka-ako-triabva-kvotite-za-migraciia-shte-gi-nalojim.362455", "text": "Председателят на Европейската комисия Жан-Клод Юнкер заяви, че западните еврочленки са готови, ако се наложи, да наложат задължителните квоти за преразпределение на миграцията.Европейските лидери дебатираха до рано тази сутрин какво да се прави с миграционната политика на ЕС, но не постигнаха съгласие и отложиха въпроса за март.Еврокомисията предложи постоянни задължителни квоти за разпределение на мигрантите, пристигнали в големи количества в граничните държави, към вътрешността на ЕС, но държавите от Вишеградската група са категорично против. Те заплашват да продължат да блокират новото законодателство за миграцията, с което ЕС иска да се предпази от бъдещи миграционни кризи. Останалите обаче искат реформата да се приеме, заедно с квотите под натиска най-вече на Италия, която е жертва на най-силен натиск откъм Средиземно море.Ето защо някои евролидери заплашили, че ако до идното лято няма компромис, решението за квотите ще бъде наложено с мнозинство, вместо да бъде прието с единодушие. Така беше постъпено и при временните квоти за преразпределение, които бяха приети против волята на Унгария и Словакия. В последствие двете страни дадоха на съд решението, но европейските магистрати постановиха, че решенията с квалифицирано мнозинство в случая, са напълно легитимни.“Европа не е просто банкова карта, която трябва винаги да бъде обслужвана, а срещу това да не се носи отговорност и да няма солидарност\", заяви белгийският премиер Шарл Мишел.\"Не можем да имаме система, при която страните пазаруват, това което им харесва от Европа\", добави и холандският правителствен шеф Марк Рюте, визирайки отказа на Полша, Чехия и Унгария да приемат бежанци, за което Европейската комисия ги съди.Словашкият премиер Роберт Фицо обаче беше категоричен, че \"няма такова човешко право да се пътува до ЕС\", в отговор на критиките, че става дума за приютяване на мигранти, които бягат, за да се спасят от преследване.Председателят на Европейския съвет Доналд Туск, който преди срещата разбуни духовете, наричайки квотите \"неефективни\" и \"разделящи\", каза че постигането на компромис ще бъде изключително трудно. Юнкер пък му се извини, затова че еврокомисарят по миграцията Димитрис Аврамопулос го нарече “антиевропеец”.Днес Туск заяви, че е удоволетворен, че всички лидери признават, че \"защитата на територията и на външните граници, както и спирането на незаконната миграция\" са първостепенен приоритет. Според него лидерите били приели, че квотите не могат да решат проблема с незаконната имиграция.\"93 процента от мигрантите, които имат право на разселване, са преместени, но дори и 100% да бяхме взели, пак те щяха да са по-малко от 2% от пожелалите убежище в ЕС\", съобщи Туск. Той добави, че не е променил ни на йота мнението си за квотите и че ЕС се нуждае от \"ефективен метод да спре или да намали незаконната миграция\", както и че задължителните миграционни квоти не са решение на проблема.За разлика от споровете какво да се прави с мигрантите, дошли в Европа, европейските лидери се споразумяха да дадат повече пари и да положат повече усилия за подобряване на ситуацията в Африка и в Близкия изток, за да премахнат причината хората да тръгват към Европа. Инициативите включват различни проекти, включително за обучение на граничари и военни части, които да пазят границите в Африка, така че мигрантите да не могат лесно да се придвижват на Север.Еврокомисията обяви, че отпуска допълнително 100 млн евро на Световната организация по миграцията да усили връщането на икономически мигранти от Либия по родните им места, като им заплаща, за да могат да започнат собствен бизнес или да се обучават. ЕС очаква до февруари да изпрати обратно 30 000 мигранти от Либия у дома. \r\nЕвропа ще създаде и постоянен финансов фонд за ограничаване на незаконната миграция в следващия дългосрочен бюджет на ЕС, за да не се налага държавите членки периодично да бъдат подканяни да дават пари за миграционни проекти.", "date": "2017.12.15", "title": "ЕС към Изтока: Ако трябва, квотите за миграция ще ги наложим!"}
{"url": "https://www.dnes.bg/sofia/2017/12/15/piian-i-bez-farove-otnese-patrulka-na-bul-cherni-vryh.362380", "text": "След като е загубил контрол над колата, пиян шофьор удари патрулен автомобил на Пътна полиция в София през изминалата нощ.\r\nИнцидентът е станал на булевард \"Черни връх\", докато полицаите са проверявали друга кола, съобщава БНР.Водачът е задържан, а пробата му с дрегер показала близо два промила алкохол. Той се е движил със загасени фарове на автомобила си около полунощ по булевард \"Черни връх\" в София.Няма пострадали полицаи при инцидента. Униформените служители са били на мястото заради проверки, които са извършвали. По случая е образувано досъдебно производство.\r\n ", "date": "2017.12.15", "title": "Пиян и без фарове отнесе патрулка на бул. \"Черни връх\""}
{"url": "https://www.dnes.bg/stranata/2017/12/15/ho-ho-ho-diado-koleda-i-negoviiat-avtobus-na-jelaniiata.362392", "text": "Шофьор на автобус от Велико Търново се превърна в Дядо Коледа. \r\nВ последните няколко години коледният автобус е най-дългоочакваната атракция за малчуганите в дните преди празниците. \r\nВсяка обиколка завършва с пускане на писма с желания за подаръци в голямата празнична поща в центъра на старата столица.", "date": "2017.12.15", "title": "Хо, хо, хо... Дядо Коледа и неговият автобус на желанията "}
