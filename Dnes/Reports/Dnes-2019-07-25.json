{"url": "https://www.dnes.bg/stranata/2019/07/25/api-moje-da-ima-problemi-pri-prodajbi-na-vinetki-na-29-iuli.417525", "text": "Продажбата на електронни винетки на 29 юли , съобщиха от Агенция \"Пътна инфраструктура\".\r\nДейността по внедряване на актуализации на електронната система е планирана да бъде  в понеделник.\r\nВъзможно е да възникнат частични , които биха могли да затруднят продажбите на електронни винетки, отчитат от АПИ.\r\nЗа да избегнат проблемите при покупката на е-винетка по време на планираните актуализации, се препоръчва водачите внимателно да планират пътуването си по републиканската пътна мрежа и да купят електронната си винетка своевременно.\r\nПланираното внедряване на софтуерните актуализации е част от .", "date": "2019.07.25", "title": "АПИ: Може да има проблеми при продажби на винетки на 29 юли"}
{"url": "https://www.dnes.bg/snimka-na-denia/2019/07/25/slynchevo-i-toplo-temperaturite-se-pokachvat-do-34-c.417565", "text": "По-ниско от средното за месеца ще е атмосферното налягане в страната. През нощта ще бъде предимно ясно и почти тихо. Времето на 26 юли ще бъде слънчево преди обяд, а по-късно ще има  временни увеличения на облачността, но само на изолирани места ще   превали краткотрайно, съобщава БТА.\r\nСлед пладне в източната половина от страната ще духа до умерен югоизточен вятър, докато на запад ще е почти тихо. Максималните температури ще са предимно между 29 и 34 градуса.\r\nПо Черноморието ще бъде слънчево. След обяд ще има временни увеличения на облачността, но ще е без валежи. Ще духа до умерен югоизточен вятър. Максималните температури ще са между 27 и 29 градуса, малко по-високи от температурата на морската вода. Вълнението на морето ще бъде 2-3 бала.\r\r\n                \r\n                \r\n                В планините ще е предимно слънчево. След обяд ще има временни увеличения на облачността, но само на отделни места ще превали краткотрайно. Ще духа умерен вятър от запад-северозапад. Максималната температура на височина 1200 метра ще е около 23 градуса, на 2000 метра - около 18.\r\nПрез почивните дни, на 27 и 28 юли, ще бъде предимно слънчево. След обяд над планините и планинските райони в западната половина от страната ще се развие купесто-дъждовна облачност и на места там ще превали и прегърми. Ще духа до умерен юг-югоизточен вятър. Температурите в събота ще се повишат с още градус-два и максималните ще са между 31 и 36 градуса, по-ниски - по Черноморието.", "date": "2019.07.25", "title": "Слънчево и топло: Температурите се покачват до 34°C"}
{"url": "https://www.dnes.bg/rusia/2019/07/25/opoziciiata-shte-protestira-v-moskva-sled-aresta-na-navalni.417572", "text": "Руски опозиционни активисти казаха днес, че възнамеряват да свикат неразрешен митинг в Москва този уикенд, въпреки снощните обиски и поредицата от арести, включително на критика на Кремъл Алексей Навални, предаде Ройтерс, цитирани от БТА.\n\r\nНавални, който е изтъкната опозиционна фигура, вчера беше осъден на 30 дни административен арест за призив за протест в Москва в събота срещу изключването на няколко опозиционни кандидати от участие в местните избори на 8 септември.\n\n\n\r\nНегови съюзници казаха, че съботният протест ще се състои въпреки натиска на властите.\n\r\n\"Арестът на Алексей няма да спре протестите\", казаха те.\n                    \n                    \n                \r\n                \r\n                \r\n                \r\nВъпреки че изборите за състав на Московския градски съвет не са национални, опозиционните активисти виждат в тях възможност да се опитат да спечелят влияние в руската столица, където подкрепяните от Кремъл кандидати в миналото се оказаха по-малко популярни, отколкото в друга части на страната.\n\r\nИзбирателната комисия обаче не позволи на опозиционните кандидати да участват в изборите за Московския градски съвет с мотив, че не са събрали достатъчно подписи, за да се кандидатират.\n\r\nОтхвърлените кандидати оспорват това решение. Според тях истинската причина за недопускането им на е за да им се попречи да оспорят влиянието на прокремълските кандидати. \r\nПолицията претърси снощи домовете на четирима опозиционни активисти, съобщиха правозащитници.\n\r\nНай-малко седем активисти на опозицията, спрени от участие в изборите, са били привикани на разпит, съобщава Асошиейтед прес. Сред тях е и близкият съюзник на Навални Иван Жданов, чийто дом също е бил претърсен.\n\r\nДо полицейските акции се стигна, след като Следственият комитет на Русия вчера започна разследване по повод опозиционен митинг през юни, който според властите е нарушил нормалната работа на Московската избирателна комисия.\n\r\nВ протеста миналия уикенд с призив опозиционните кандидати да бъдат регистрирани за участие в изборите се включиха повече от 20 000 души.", "date": "2019.07.25", "title": "Опозицията ще протестира в Москва след ареста на Навални"}
{"url": "https://www.dnes.bg/sofia/2019/07/25/utoli-jegata-5-000-dushi-v-stolicata-se-razhladiha-s-vodnite-choveci.417575", "text": " \"Софийска вода“ спази лятната традиция и разположи познатите „Водни човеци“ по бул. „Витоша“ в рамките на кампанията „Утоли жегата“. Над в летните жеги вода на „Витошка“ и получиха подробна информация за качествата й.\n\n\r\nТрите портативни чешмички, изработени изцяло от ВиК материали и приличащи на човечета, са свързани пряко с хидрантите, през които тече чиста питейна вода.\r\nИдеята за водните човеци  тръгва преди 9 години по време на „Горещниците“ – дните през месец юли, които според българските традиции са най-жарките дни от годината. Именно в топлите дни е изключително важно да приемаме достатъчно вода и да се грижим за хидратацията си.\r\n                    \n                    \n                \r\n                \r\n                \r\n                Според експертите, препоръчителното количество вода, което трябва да пием през лятото, е . И трябва да сме изключително внимателни, защото когато усетим жажда, тялото ни вече е дехидратирано.\r\nЧрез кампанията „Утоли жегата“ „Софийска вода“  под улиците и тротоарите на София  - общо  4000 км, които са скрити от очите ни.\r\nС  времето концепцията на кампанията „Утоли жегата“ става по-екологична. За разлика от предишни години, в които „Софийска вода“ раздава питейна вода в чашки, с появата на чешмите – човечета отпада и необходимостта от използването на материали за еднократна употреба.\r\nДокато Водните човечета бяха на разположение на софиянци и гости на града, , която тече от чешмите, както и във всички сгради в София. Така всеки желаещ сам можеше да провери отличното качество и параметрите на жизненоважната течност, която всекидневно се доставя на над 1 400 000 души на територията на Столична община.", "date": "2019.07.25", "title": "\"Утоли жегата\": 5 000 души в столицата се разхладиха с водните човеци"}
{"url": "https://www.dnes.bg/stranata/2019/07/25/dve-novi-ognishta-na-chumata-zarazata-v-zadnite-dvorove.417577", "text": "Българската агенция по безопасност на храните (БАБХ) констатира на африканска чума по свинете в лични стопанства в град Искър и в село Климентово.\n\n\r\nИ в двете места са .\r\nВзетите проби са потвърдени като положителни за вируса на африканска чума по свинете от Националната референтна лаборатория в Националния диагностичен научноизследователски ветеринарномедицински институт в София.\r\nОбщо до този момент. ", "date": "2019.07.25", "title": "Две нови огнища на чумата, заразата - в \"задните дворове\""}
{"url": "https://www.dnes.bg/mish-mash/2019/07/25/polezni-zlatni-pravila-v-pisaneto-na-slujeben-imeil.417458", "text": "Електронната поща и размяната на имейли е най-модерният, съвременен и удобен начин за бърза служебна кореспонденция, а и не само. Както при всяка официална писмена комуникация, така и при писането на имейли, съществуват някои правила, които е добре да спазваме, за да се отнасяме към ангажиментите си уважително и по подобаващ начин.\r\nКои са златните правила, които да следваме, когато пишем имейли?\r\n \r\n\r\n \r\nНе бързайте да отговаряте преди да сте осмислили отговора си и дали е необходима реакция от ваша страна. Всичко зависи от естеството на имейла, който сте получили. Ако например имейлът е адресиран до много хора, отговорете на онези, които евентуално изискват вашия отговор. Връщането на имейл до всички е препоръчително, но не е задължително.\r\n \r\n\r\n \r\nАдекватният избор на тема и ключови думи в полето за писане на заглавие на имейла помага на реципиентите да се ориентират в списъка със служебни имейли, който понякога може да е наистина дълъг. Някои имейл системи напомнят за поставяне на заглавие преди пускане на писмото.\r\n \r\n\r\n\r\n\r\n\r\n\r\n\r\n\r\n                    \n                    \n                \r\n                \r\n                \r\n                 ", "date": "2019.07.25", "title": "Полезни златни правила в писането на служебен имейл"}
{"url": "https://www.dnes.bg/stranata/2019/07/25/otkriha-kosti-na-plaj-v-kiten-nai-veroiatno-sa-choveshki.417579", "text": "Кости бяха открити на северния плаж \"Атлиман\" в Китен. Те са открити от деца, които копаели дупка на плажа, предава БНР. \r\n\r\nКостите са намерени точно пред заведение за бързо хранене.\r\n\r\nНа място има полиция, която е заградила периметъра. Има съмнение, че останките са човешки. \r\n\r\nНа разпространени в Youtube клип се виждат част от останките, а властите в района разказват, че преди в този район са се намирали старите гробища.\r\n\r\nКъм момента няма друга информация, а разследващите проверят случая.\r\n\r\n ", "date": "2019.07.25", "title": "Откриха кости на плаж в Китен, най-вероятно са човешки"}
{"url": "https://www.dnes.bg/science/2019/07/25/microsoft-i-mysk-zaedno-v-syzdavaneto-na-izkustven-intelekt.417534", "text": "Технологичният гигант \"Microsoft\" ще инвестира колосалните 1 млрд. долара в проект на създателя на Tesla и SpaceX Илон Мъск, който цели да репликира човешкия мозък като изкуствен интелект, предават световните технологични медии. \n\n\nOpenAI - компанията на Мъск, която трябва да разработи първия AGI или artificial general intelligence - общ изкустен интелект, е създадена през 2015 година и в нея работят едни от най-брилянтните мозъци на нашето време. \r\nРазработчиците разказват, че разликата между общия изкустен интелект и ИИ, който познаваме днес еq че този на Мъск и компания ще може да научи и развие множество способности и когнитивни функции, вместо само един тип. \n                    \n                    \n                \r\n                \r\n                \r\n                \r\nOpenAI има мечта - да свърже човешкият мозък и всичките му особености и капацитет в един синтетичен вариант. \n\r\n\"Създаването на AGI ще бъде най-важното технологично развитие в историята ни. Потенциалът му е безкраен и ще използваме парите, за да го разработим\", коментира директорът на компанията Сам Алтман, цитиран от bTV. \n\r\n\"Microsoft\" и OpenAI ще си партнират в създаването на технологията на този тип суперкомпютри, които ще използват новия изкуствен интелект. \n\r\nДо момента екипът, изграден от Мъск, е постигнал огромни успехи, като разработеният от тях ИИ е успял да поведи най-добрите играчи на \"Дота-2\" в света - една от най-трудните стратегически компютърни игри. \n\r\nРешението на Мъск да се впусне в създаването на общ изкуствен интелект обаче изненада повечето от неговите последователи, защото той неведнъж е предупреждавал за опасностите, които идват със изобретяването на самообучаващ се ИИ и как той може да бъде по-опасен и от ядрените оръжия.", "date": "2019.07.25", "title": "Microsoft и Мъск заедно в създаването на изкуствен интелект"}
{"url": "https://www.dnes.bg/stranata/2019/07/25/diado-otnese-3-godishno-v-burgasko-deteto-e-v-koma.417589", "text": "Тригодишно момченце е в кома след катастрофа. То е било блъснато от кола на разклона за бургаското село Шиварово. Лекият автомобил Фолксваген Бора бил управляван от 80-годишен водач от село Трънак.\r\nИнцидентът е станал в 15.08 часа, съобщи Цветелина Рандева, говорител на ОДМВР-Бургас, пред \"Фокус\".\r\nСпоред очевидци детето изскочило внезапно на пътя, а преди това играело в  двора на наета къща без ограда, обградена с храсти. То е от  семейство на дървосекачи от село Градец, община Котел.\r\nС частен транспорт момченцето е откарано за оказване на медицинска помощ.\r\n\r\n\r\n \r\n \r\n ", "date": "2019.07.25", "title": "Дядо отнесе 3-годишно в Бургаско, детето е в кома"}
{"url": "https://www.dnes.bg/stranata/2019/07/25/nova-shema-davash-pari-za-finansirane-na-studenti.417543", "text": "На нова измамна схема става жертва 32-годишен мъж от Шумен. Той се е разделил със сумата от 610 лв. и личният си мобилен телефон, предава Агенция \"Фокус\". \n\r\nНа 24 юли около обяд младият мъж бил заговорен от друг човек, който се представил за ръководен служител във фирма. Освен това му заявил, че е част от фондация, която се занимава с благородната цел да финансира студенти. \n\r\nИзмамникът попитал какви са спестяванията на жертвата и допълни, че трябва да му ги даде, като в последствие ще му бъдат върнати.\n\r\n32-годишният шуменец предал сумата от 610 лв. и бил заведен в сграда, като измамникът му обяснил, че в нея се намира офисът на фирмата му. \n\r\nПоискал и мобилния телефон на мъжа и казал да го изчака, като се отправил по вътрешно стълбище и никога повече не се върнал.\n                    \n                    \n                \r\n                \r\n                \r\n                \r\nЖертвата почакал известно време, преди да се усети, че е бил измамен. Веднага подал сигнал до местното полицейско управление и е започнато досъбедно производство.\n\r\nПо случая работят служители на Районното управление в областния град.", "date": "2019.07.25", "title": "Нова схема: Даваш пари за финансиране на студенти"}
{"url": "https://www.dnes.bg/obshtestvo/2019/07/25/iztekli-li-sa-dannite-mi-nap-pusna-prilojenieto-za-proverka.417596", "text": "Приложението на НАП, чрез което всеки може да разбере дали негови лични данни са станали обект на неоторизиран достъп, вече е достъпно.\r\nСправка в приложението може да се направи на  след въвеждане на ЕГН и номер на мобилен телефон.\r\nРезултат дали има неправомерно разпространени лични данни ще бъде изпратен на въведения мобилен номер със съобщение.   ", "date": "2019.07.25", "title": "Изтекли ли са данните ми? НАП пусна приложението за проверка"}
{"url": "https://www.dnes.bg/eu/2019/07/25/iugoiztochna-evropa-gubi-bitkata-s-iztichaneto-na-mozyci.417528", "text": "Според официалните данни 700 000 българи имат нов дом в други страни от Европейския съюз. Положението е сходно в Румъния и Хърватия и в по-голямата част от страните от Югоизчточна Европа. Тази част на стария континент губи борбата срещу изтичането на мозъци. Тази констатация прави германското издание \"Фокус\" в специално изследване на демографските тенденции през последните години. \n\r\n\"Икономиката започна да губи договори и нови споразумения, защото има остър недостиг на работници\", е коментирал пред германците българският министър на икономиката Емил Караниколов, допълва Агенция \"Фокус\". \n\n\n\n                    \n                    \n                \r\n                \r\n                \r\n                \r\n\"Ние сме една изчезваща нация\", пък е тъжната констатация на ръководителя на румънска хедънтинг компания Мариян Хангану. Той отчита все повече миграция от бедните към богатите страни в ЕС и обобщава, че резултатът от този феномен е, че много мултинационални компании са решили да не инвестират в Румъния, защото просто не могат да наемат достатъчно персонал. \n\r\nМного хора от Югоизточна Европа са привлечени от страни като Германия, Италия и Испания. Заплатите в родината им се увеличават, но твърде бавно. Предприемачите, експертите и политиците от Будапеща до Атина са притеснени. Напускат младите, добре образовани хора, които са привлекателни за пазара на труда. Във всеки отрасъл на икономиката липсват специалисти.\n\r\nНегативните данни не подминават дори и някои от страните с традиционно по-напреднали икономики и малко по-висок стандарт на живот. \n\r\nСпоред проучване на Националната банка на Хърватия само в Загреб от 2013 до 2016 г. общо 230 000 граждани са емигрирали в други страни от ЕС. Това прави 2% от населението годишно. Според изчисленията най-малко 400 000 предимно млади хора са обърнали гръб на Гърция от началото на тежката финансова криза през 2010 г.\n\r\nДори в Унгария, която преди това се смяташе за една от най-развитите страни в региона, след глобалната криза през 2008 г., започва вълна от емиграция, която се увеличава драматично след 2010 г., отбеляза в проучване социологът от Будапеща Агнес Харс. \n\r\nСамо между 2010 и 2017 г. повече от 200 000 унгарци на възраст между 20 и 65 години са напуснали страната. От 2010 г. националистическият политик Виктор Орбан е министър-председател на Унгария, подчертават от германското издание.\n\r\nНай-драматична е ситуацията в здравеопазването във всички страни от Югоизточна Европа. Липсата на лекари и медицински сестри от година на година става все по-притеснителна. \n\r\n\"Исках да придобия опит на международно ниво и решението да отида в Германия беше лесно\", казва Кристина Миху, родена в Трансилвания, но практикуваща своята специалност - доктор по вътрешни болести, на Запад. Тя живее във Нюрнберг от шест години и не мисли да се връща. Обяснява, че не само по-високите доходи, а и ширещата се корупция в здравеопазването в Румъния, са я подтикнали да се премести. \n\r\nВ същото време в унгарския град Солнок, отделението за инфекциозни болести трябваше временно да бъде затворено, а и Окръжната болница в града на румънската делта на Дунав Тулча няма анестезиолози.\n\r\nРумънските предприемачи дори се опитват да привлекат персонал от Далечния изток. Тази година правителството е ангажирало контингент от 20 000 работници извън ЕС. От гледна точка на Хангану, контингентът е просто „капка в морето\". Най-малко 300 000 работници са напуснали Румъния.\n\r\nВ България също работят чуждестранни работници, макар и не от далечния изток, както в Румъния: сервитьори и камериерки също идват от Украйна, Беларус и Молдова в курорти на Черно море.\n\r\nИзглежда, че западната политика подхранва емиграцията: в горчиво бедното Косово германският министър на здравеопазването Йенс Шпен наскоро посети училище, в което медицинският персонал от държавата се обучава за работа в Германия. Съществуващото като водещо гимназиално училище в Косово се намира в Призрен и се счита за средство за емиграция. До 30 завършили гимназията годишно получават предложение за договор за продължаване на обучение в Германия. Едва ли някой от тях се връща след това в родината си.\n\r\nДрамата на Югоизточна Европа обаче е добре дошла за развитите държави. \n\r\nХърбърт Брюкър от Института за изследване на заетостта в Нюрнберг, Германия, разказва, че в различни сектори като строителството, поддръжката и хранително-вкусовата промишленост, без тези имигранти ще да има сериозни проблеми, защото германците не кандидатстват за такива позиции.\n\r\n\"Те обикновено са млади, равнището на заетостта им е почти сравнимо с това на германците\", обобщава изследователят.", "date": "2019.07.25", "title": "Югоизточна Европа губи битката с изтичането на мозъци"}
{"url": "https://www.dnes.bg/akoshtete-vqrvaite/2019/07/25/stresyt-kak-zodiite-se-boriat-s-nego.417586", "text": "Всеки от нас изпитва повишени нива на стрес по някое време. Дали се притеснени от работа, или пък имаме лични проблеми, нерността винаги успява да се прокрадне в организма ни. Това ни прави по-напрегнати и раздразнителни и се превръщаме в не толкова добра компания за околните.\n\r\nХората имат различни начини, благодарение на които успяват да се успкоят и да забравят за стреса. Някои обичат да се затворят вкъщи и да почетат хубава книга, други залагат на интерес филм или сериал, а трети - избират шумната компания на приятели.\n\r\nРазличните характери се формират и от разнообразието на зодиакалните знаци. Всяка зодия има характерни черти, които определят човека. Затова и те са в основата на справянето със стреса и тревнозността.\n                    \n                    \n                \r\n                \r\n                \r\n                \r\nЕто какво трябва да правите, когато почувствате нерност, базирайки се на зодията си.\n\r\n\n\r\nТе обичат да се социализират и да бъдат обградени от любимите си хора. Когато чувстват дискомфорт, най-доброто решение за тях, е да се обадят на близък приятел, който ще успее да ги разсее от проблемите им. Не трябва да оставате сами, тъй като мозъкът ви още повече ще задълбае в проблема и това ще ви накара да се чувствате още по-стресирани и депресирани. Намерете си добра компания, с която да излезете навън и да се радвате на живота. \n\r\n\n\r\nТе са тоталната противоположност на Овните. Често са доста инати и затова, когато са стресирани не е хубаво да бъдат сред хора. Вместо това, Телците трябва да прекарат време сами, за да се успокоят и да премислят проблемите си. На вас ви трябва уютна и позната атмосфера, където можете да бъдете себе си. \n\r\n\n\r\nНай-големият им проблем е, когато попаднат в една и съща ежедневна рутина. Това наистина може да ги стресира и да ги накара да се депресират. Те нямат търпение да се включат в нови приключения и винаги имат нещо планирано.  Ако Близнаците се чувстват стресирани, пътуването е най-доброто решение за тях. Ако пък нямате възможност дори за една малка почивка, то превключете канала на някое предаване за пътешествия и се насладете на картините.\r\nВижте за останалите зодии в ", "date": "2019.07.25", "title": "Стресът: Как зодиите се борят с него?"}
{"url": "https://www.dnes.bg/index/2019/07/25/rekordna-jega-ot-2000-g-kysno-li-e-da-spasim-planetata.417551", "text": "Всекидневни природни аномалии доказват, че промяна в климата е факт, а борбата с глобалното затопляне може да се окаже закъсняла.\r\nПрез последните 2000 години световните температури никога не са се покачвали толкова бързо, отколкото наблюдаваното сега, показват най-нови данни, които би трябвало да опровергаят вижданията на климатоскептиците, предадоха световните агенции.\r\nДанните са разпространени точно, когато голяма част от Европа е обхваната от втора гореща вълна за месец. Две различни проучвания анализират тенденциите в историята на климата през последните 2000 години, съобщава БТА.\r\nИзследователите са използвали данни за температурата, събрани въз основа на близо 700 индикатора - модерни термометри, корали, пръстените на дърветата, проби от ледените шапки, езерни седименти и др. \n\n\n\r\r\n                \r\n                \r\n                В първото изследване, публикувано в сп. \"Нейчър\", се изтъква, че по време на \"Малката ледникова епоха\" от 1300 до 1850 г. въпреки че е било изключително студено в Европа и Северна Америка в продължение на няколко века, не е било студено на цялата планета. \"Когато се върнем в миналото, ние откриваме регионални феномени, но нито един от тях не е глобален феномен\", казва Нейтън Стийгър от Колумбийския университет в Ню Йорк. \"А сега затоплянето е глобално. 98 процента от планетата се е затоплила след индустриалната революция\", допълва той.\r\nВтората статия в \"Нейчър джиосайънс\" изследва средната стойност на температурните вариации в кратки периоди от няколко десетилетия всеки един от тях. Изводите на учените, стоящи зад тази статия, са ясни - в нито един момент от началото на нашата ера, температурите не са се увеличавали толкова бързо и толкова редовно, отколкото в края на 20 век.\r\n\"Този резултат подчертава изключителния характер на настоящите климатични промени\", обяснява Рафаел Нюком от Университета в Берн, съавтор на второто изследване.\r\nТези проучвания би трябвало да спрат твърденията на климатоскептиците, според които наблюдаваното неотдавна затопляне се вписва в естествен природен климатичен цикъл, подчертава Марк Маслин от Юнивърсити колидж в Лондон, коментирайки двете изследвания.", "date": "2019.07.25", "title": "Рекордна жега от 2000 г., късно ли е да спасим планетата? "}
{"url": "https://www.dnes.bg/obshtestvo/2019/07/25/siderov-shopov-i-chukolov-aut-ot-pg-na-obedineni-patrioti.417597", "text": "Депутатите Волен Сидеров, Павел Шопов и Десислав Чуколов от партия \"Атака\" са изключени от Парламентарната група на \"Обединени патриоти\".\nТова съобщи на брифинг съпредседателят на ПГ на \"Обединени патриоти\" и заместник-председател на ВМРО Искрен Веселинов. В брифинга участваха лидерите на оставащите в коалицията ВМРО и НФСБ, предаде БТА.\r\nИскрен Веселинов се аргументира, че депутатите от ПП \"Атака\" системно бойкотират заседанията на Коалиционния съвет. По думите му депутатите от ПП \"Атака\" бламират работата на т.нар. малка коалиция. Той посочи, че Волен Сидеров е участвал в 252 от общо 8174 гласувания - или 3,07 процента. Десислав Чуколов е участвал в 529 или в 6 процента от гласуванията.\r\n                    \n                    \n                \r\n                \r\n                \r\n                Заради системно неучастие в работата на групата Сидеров и Чуколов се изключват от ПГ на \"Обединени патриоти\". Третият народен представител - Павел Шопов, е изключен заради \"грубо нарушение на етичните правила\", добави Веселинов.\r\nРешението за отстраняването на депутатите от \"Атака\" е взето с 20 гласа \"за\" и нито един \"против\" и \"въздържал се\", допълни съпредседателят на ПГ на \"Обединени патриоти\" и заместник-председател на ВМРО.\r\n\"Повече от една година коалицията не работи\", каза лидерът на ВМРО Красимир Каракачанов. Той обвини колегите си, които вече са изключени, в системен саботаж и саботаж на взети решения на групата. Според него депутатите от \"Атака\" са отправяли персонални атаки срещу Валери Симеонов и срещу него.\r\nКрасимир Каракачанов отбеляза, че това решение не нарушава мнозинството в пленарната зала и не застрашава управленския мандат.\r\nЛидерът на \"Атака\" Волен Сидеров заяви пред , че е сбъднал мечтата на Красимир Каракачанов да е министър на отбраната.\r\nВМРО никога не беше сънувало да има 11 депутати. Винаги са имали по 2-ма, закачени към някой по-голям - я СДС, я Софиянски и Мозер, я за Ковачки и Бареков. Вместо да каже Каракачанов: \"Благодаря ти, че моята мечта да бъда вицепремиер и военен министър се изпълни, и да държа и ресурсното министерство на околната среда\", те обясняват как аз съм лошият и трябва да си ходя\", заяви Сидеров. \n\r\n\"Те знаят кой е създателят на коалицията, те знаят постиженията на “Атака”, за които може би ВМРО през годините са завиждали, и сега си го отреагират това. Викат: “А, падна ли ни? А сега ще те изключим от комсомола. Освен това ние сме по-силната партия вече, имаме две министерства, огромен ресурс. Сега се готвим на местните избори да вземем хубави резултати...” И вече те да бъдат основните в патриотичната ниша. Това е в мисълта на ВМРО\", добави Сидеров.\r\nТой призова министър-председателят Бойко Борисов да вземе отношение. Според него \"опитът на Валери и Красимир да нарушат баланса, трябва да бъде париран\".\n\r\n ", "date": "2019.07.25", "title": "Сидеров, Шопов и Чуколов аут от ПГ на Обединени патриоти"}
{"url": "https://www.dnes.bg/health/2019/07/25/vse-poveche-mladi-hora-poluchavat-insult.417544", "text": "Налице е тенденциявсе повече млади хора да получават инсулт, съобщиха от университетската клиника по неврология в Плевен.\r\nФакторите за това са , нелекуван диабет, нелекувано високо кръвно налягане, ирационално хранене, посочи началникът на клиниката доц. д-р Мая Дановска. \n\r\nСпоред нея в горещото време има повишаване на вероятността от получаване на такъв удар.\r\nНай-младият пациент, преминал през клиниката от януари, е 37-годишна жена. Тя е постъпила навреме в болницата и й е направена тромболиза.\r\n\r\n                    \n                    \n                \r\n                \r\n                \r\n                От началото на годината в тази университетска клиника в Плевен са направени 10 тромболизи, като четири от тях са само за месец.\r\nМедиците алармират хората да се пазят в горещото време. \n\r\nОт началото на годината през държавната плевенска клиника по неврология са .", "date": "2019.07.25", "title": "Все повече млади хора получават инсулт"}
{"url": "https://www.dnes.bg/obshtestvo/2019/07/25/specialist-za-nap-ne-rovete-v-saitove-za-iztekli-danni.417523", "text": "Хората да не проверяват в други сайтове информация за себе  си чрез ЕГН-то си, защото по този начин отново предоставят лични данни  на някого, който най-вероятно не спазва директивата за защита на личните  данни. Това посъветва специалистът по дигитална сигурност Ясен Танев по отношение на хакерската атака в НАП.\r\nВредно е да се създават конспирации и да се всява паника. Затова сайтът на НАП трябва да тръгне максимално скоро и да проверяваме ЕГН-тата си там, допълни Танев пред bTV.\n\n\nПо думите му течът на данни е сигурен и през последните седмици се работи върху това да се разбере на техническо ниво как се е случил пробивът. НАП предприемат активни действия по обезопасяване на сегашната инфраструктура. Определени сървъри се спират, системи се изключват, а част от тях се обновяват, обясни още специалистът.\r\n                    \n                    \n                \r\n                \r\n                \r\n                Има наръчник за оцеляване след теча, който се публикува на страницата на НАП. В него се казва как би трябвало да процедират институциите при такава атака и как хората да се чувстват спокойни, както и отговори на най-често задаваните въпроси. Това е нова инструкция, която би трябвало да се следва от всички органи, които се споменава”, на мнение е специалистът.\r\nОт НАП обявиха, че за 189 души съществува по-голям риск от злоупотреби след теча на данни от приходната агенция. Незаконно разпространените за тях данни включват комбинация от имена, ЕГН, адрес, номер, валидност и издател на валидна лична карта. Препоръката е да сменят личната си карта.\n\r\nЯсен Танев се обърна към хората да не вярват, ако някой им се обади по телефона.\n\r\n\"Хората знаят повече за вас и можете да станете лесна жертва”, посъветва той.", "date": "2019.07.25", "title": "Специалист за НАП: Не ровете в сайтове за изтекли данни"}
{"url": "https://www.dnes.bg/cars/2019/07/25/pak-sme-sred-poslednite-v-klasaciia-390-koli-na-1000-dushi-v-liuksemburg-670.417501", "text": "Намалява броят на колите у нас - за пет години и половина регистрираните автомобили у нас намаляват с 4,8%. Към 1 юни регистрираните коли у нас са били 2 768 млн. броя, сочат данните на Евростат и МВР. \n\r\nУвеличението на броя коли в големите градове се дължи по-скоро на миграцията на хората към градовете, отбелязва \"Труд\". \n\r\nСред страните от ЕС има само три, в които има спад в броя на регистрираните леки коли през периода от 2013 г. - 2017 г., сочат обявените вчера данни на Евростат.\n\n\n\n\n\r\nОсвен България, това са Франция със спад от 2,6%, и Литва, където намалението е с 25%. Но намалението в Литва се дължи на това, че всички коли без технически преглед или без застраховка “Гражданска отговорност” през 2014 г. бяха дерегистрирани.\n                    \n                    \n                \r\n                \r\n                \r\n                \r\nБългария изостава и по брой на автомобилите спрямо населението. На първо място по този показател в ЕС е Люксембург, където на 1000 жители има 670 леки коли. На второ място е Италия с 625 автомобила на 1000 жители. Други страни с висок процент на моторизация са Финландия (617 автомобила), Малта (613 автомобила) и Кипър (609 автомобила).\n\r\nБългария влиза в петте страни от ЕС с най-малко леки коли спрямо населението. У нас има около 390 коли на 1000 жители. По-зле са само в Хърватия, Латвия, Унгария и Румъния. Като северната ни съседка е на последно място само с 261 коли на 1000 жители.\n\r\nВ ЕС нарастват колите с алтернативни горива, включително хибриди.\n\r\nПрез 2017 г. най-голям дял на алтернативните горива при регистрираните нови коли се наблюдава в Полша (8,7%) и Италия (8,2%). \n\r\nДелът на колите с алтернативно гориво зависи от различни стимули, които предлагат правителствата като например данъчни облекчения, субсидии или специфични привилегии, като например достъп до ленти за градския транспорт, безплатен паркинг и др.", "date": "2019.07.25", "title": "Пак сме сред последните в класация: 390 коли на 1000 души, в Люксембург - 670"}
{"url": "https://www.dnes.bg/balkani/2019/07/25/erdogan-turciia-moje-da-premahne-vsiaka-zaplaha-za-nezavisimostta-si.417512", "text": ", заяви турският президент Реджеп Тайип Ердоган в послание по повод 96-ата годишнина от подписването на Лозанския договор, който определя съвременните граници на Турция, пише днес турският печат, цитиран от БТА. \n\n\n\"Никоя заплаха със санкции, явна или прикрита, няма да откаже Турция от справедливото й дело\", заяви Ердоган.\r\n\"Стъпките, които направихме в Източно Средиземно море и Северна Сирия, ясно показаха нашата чувствителност по отношение на правата и интересите на нашия народ и на кипърските турци\", изтъкна президентът.\r\nТой предупреди онези, които според него се опитват да сплашат Турция, че \"както и преди един век, Република Турция има мощта и решимостта да, съществуване, за спокойствието и сигурността на гражданите си\".\r\n                    \n                    \n                \r\n                \r\n                \r\n                , цитира в заглавие думите на турския лидер в. \"Стар\". Ердоган напомни, че Лозанският договор е документът, увенчал националната борба на Турция срещу едни от най-силните армии в света, посочва вестникът.\r\nС Лозанския договор от 1923 г. е анулиран подписаният три години по-рано Севърски договор между Османската империя и държавите победителки в Първата световна война. До договора от Лозана се стига след война с Гърция, която Турция печели.\r\n\"Погледите са вперени в централната банка\", пише в. \"Истиклял\" по повод очакваното днес огласяване на . Решението, което ще бъде взето на днешното заседание на банковата Комисия по парична политика, ще бъде съобщено в 14:00 часа. То се очаква с интерес на фона на настояванията на президента Ердоган за понижаване на лихвените проценти и смяната на управителя на централната банка.\r\nТова ще бъде първото заседание, откакто президентът уволни предишния гуверньор Мурат Четинкая и неговото място бе заето от заместника му Мурат Уйсал. И пазарите очакват понижаване на лихвите, но въпросът е с колко те ще бъдат намалени, посочва още \"Истиклял\". Прогнозите на икономистите и анализаторите се движат от 50 до 800 базови пункта.", "date": "2019.07.25", "title": "Ердоган: Турция може да премахне всяка заплаха за независимостта си"}
{"url": "https://www.dnes.bg/notifikacii/2019/07/25/zapaliha-kamionite-za-bokluk-v-svilengrad.417548", "text": "Камионите за сметопочистване на Свиленград са били запалени снощи, съобщава БНР.\r\nТе са били паркирани в общинската база. \r\n\r\nКамерите за видеонаблюдение са заснели мъже, които извършват палежа.\r\nПолицията извършва огледи на мястото. \r\n\r\nПо-късно се очаква по-подробна информация.", "date": "2019.07.25", "title": "Запалиха камионите за боклук в Свиленград "}
{"url": "https://www.dnes.bg/zvezdi/2019/07/25/tita-i-papi-hans-s-provokativen-klip.417530", "text": "Тита и Папи Ханс зарадваха феновете си с дует. Преди ден излезе клипа към общото им парче, което носи името \"Ти гониш\". Текстът е дело на Папи Ханс, а музиката към песента - негова и на рапъра Искрата.\r\nВидеото е доста провокативно, като в него Папи и Тита играят влюбена двойка и се отдават на страстта, а младата певица е оскъдно облечена. Феновете реагират доста различно на тази колаборация.\r\n \r\nНякои са разочаровани от прекалено провокативните видео и текст и пишат в социалните мрежи: \"Пълна деградация!\", \"Клипът е интересен, но музиката и текста под всякаква критика...\", \"Очаквах много повече от Папи, особено след като видях, че и Тита участва\", \"Май днешните песни не са песни за слушане, а клипове за възрастни\".\r\nВърлите почитатели все пак защитиха двамата изпълнители - \"Песента си е много готина и мен лично ме кефи! Какво толкова храните?\", \"100% ще стане хит\".\r\n \r\nНякои от последователите на Папи Ханс го съветват да направи дует с бившето си гадже - певицата Дара. Много фенове питат дали Тита и Папи не са новата звездна двойка, тъй като двамата качиха доста общи снимки в Instagram, но нито един от тях все още не отговаря на този въпрос.\r\n\r\n", "date": "2019.07.25", "title": "Тита и Папи Ханс с провокативен клип"}
{"url": "https://www.dnes.bg/rock/2019/07/25/rokadjii-i-rokeri-izpratiha-bugi-barabata.417560", "text": "\n\r\nПриятели, колеги и фенове на музиката си взеха последно сбогом с популярния рок музикант Буги Барабата. Поклонението се проведе в църквата на гробищата в \"Бакърена фабрика\".\r\n\r\nМарио Събев, както е истинското име на рокаджията, почина на 58-годишна възраст в неделя, 21 юли, след усложнения след операция.\r\n\r\nБуги Барабата е основател на групата \"Бараби Блус Бенд\", като освен това е работил с редица рок музиканти. Съавтор е и на хита на Васко Кръпката \"Няма бира\", както и на песента на Георги Минчев \"Равносметка\".\r\nВ последните години беше и радиоводещ в радио Z-Rock.\r\n", "date": "2019.07.25", "title": "Рокаджии и рокери изпратиха Буги Барабата"}
{"url": "https://www.dnes.bg/stranata/2019/07/25/26-godishen-motorist-zagina-blysna-se-v-kola-na-zavoi.417549", "text": "26-годишен моторист  при катастрофа на главен път I-4 София - Варна, съобщиха от МВР - Търговище.\r\nИнцидентът е станал на 24 юли около 18.30 часа при км 231+300 до разклона за предприятие \"Енерсис\".\r\n45-годишен водач, управлявайки лек автомобил \"Рено 19\" в посока Шумен, е завил наляво и е . В резултат в него се е блъснал попътно движещ се в същата посока мотоциклет \"Кавазаки 750\", който изпреварвал.\r\nМотоциклетът е управляван от 26-годишен мъж от село Надарево, община Търговище. Младежът е .\r\nПробата за алкохол на водача на лекия автомобил е отрицателна. По случая е образувано досъдебно производство по описа на РУ-Търговище.", "date": "2019.07.25", "title": "26-годишен моторист загина, блъсна се в кола на завой"}
{"url": "https://www.dnes.bg/eu/2019/07/25/shotlandiia-kym-djonsyn-shte-ima-referendum-za-nezavisimost.417545", "text": "Първият министър на Шотландия Никола Стърджън предупреди британския министър-председател Борис Джонсън, че ще продължи подготовката за референдум за независимост, защото неговите планове за Brexit ще навредят на шотландската икономика, предаде Ройтерс.\n\n\r\n\r\n\r\n\"Сега повече от всякога е важно в Шотландия да имаме алтернативна възможност\", заяви Стърджън в писмо до Джонсън, пише БТА. \r\n\r\nПо думите й \"шотландското правителство ще продължи да прави приготовления, за да даде на хората в Шотландия избора да станат независима страна\".\r\n\r\nСпоред нея шотландският парламент ще обмисли законодателство за референдум след лятната ваканция.", "date": "2019.07.25", "title": "Шотландия към Джонсън: Ще има референдум за независимост "}
{"url": "https://www.dnes.bg/zvezdi/2019/07/25/irina-sheik-ne-e-gotova-za-nova-vryzka.417538", "text": "Ирина Шейк е споделила пред свои приятели, че все още не е готова да има нов човек в живота си. Затова звездата няма да ходи по срещи за известно време.\r\n\"Ирина не излиза с никого в момента. Тя се е фокусирала над дъщеря си и прекарва време с нея. Тя желае да срещне някого в бъдеще, но сега това не е приоритет за нея. Тя току-що приключи една продължителна връзка и иска време, за да се възстанови\", казал е източник на \"E!News\".\r\n \r\nРускинята се раздели с актьора Брадли Купър миналия месец. Двамата бяха заедно около 4 години и имат 2-годишна дъщеричка.\r\n \r\nСкоро моделката сподели, че е достатъчно силна, за да преживее раздялата.\r\n\r\n", "date": "2019.07.25", "title": "Ирина Шейк не е готова за нова връзка"}
{"url": "https://www.dnes.bg/index/2019/07/25/pavel-kolev-icaka-i-venzy-s-novo-liatno-parche-chao-adios.417550", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПавел Колев, Ицака и VenZy ни пращат директно на плажа с новото си парче \"Чао, Адиос\" и колоритното видео към него.\r\n\"Текстът и музиката на \"Чао, Адиос\" са , тъй като вярваме, че работата в екип винаги носи най-добри резултати\", споделиха музикантите.\r\nЗвукът и аранжиментът пък са дело на Kontrabandz beats и Дренски от 22Recordings. Записът е направен при Бате Пешо от Buster Studio.\r\nВъв видеото към летния хит . То е заснето на гръцкия п-ов Халкидики. Режисьор е Юлиан Рачев, а красивите кадри са дело на оператора Александър Добрев.\r\r\n                \r\n                \r\n                \"Проектът беше реализиран изключително бързо. Не сме имали никакви затруднения. А идеята ни беше докато го реализираме просто да си изкараме добре\", отбелязаха още изпълнителите пред .", "date": "2019.07.25", "title": "Павел Колев, Ицака и VenZy с ново лятно парче \"Чао, Адиос\""}
{"url": "https://www.dnes.bg/obshtestvo/2019/07/25/stefan-stefanov-stana-vtoriiat-bylgarin-pokoril-k2.417552", "text": "Стефан Стефанов стана вторият българин след Боян Петров, изкачил К2. Тази нощ той атакува сочения за най-труден сред осемхилядниците (и втори по смъртност след Анапурна) с още 18 души от международна експедиция. Групата се състояла от десетима чужденци, трима пакистанци и шестима шерпи.\n\r\nВ 2:27 българско време Стефанов е изпратил съобщение, че е на върха.\n\r\nНа 18 юли столичният адвокат и още няколко десетки души стигнали на 400 метра под върха, но се наложило да прекратят атаката заради дълбок сняг, лавинна опасност и липсата на опънати въжета до върха. След 3-дневна почивка в базов лагер, на 22 юли Стефанов и вече намаленият състав на желаещите да изкачат върха поели нагоре.\n                    \n                    \n                \r\n                \r\n                \r\n                \r\nК2 е вторият по височина връх на планетата. \n\r\nПрез май Стефанов изкачи третия по височина – Канчендзьонга, а миналата пролет – Еверест, припомня bTV.\n\r\nПървото българско изкачване на високия 8611 метра връх е на Боян Петров. Той стъпва на К2 на 31 юли 2014 г. Така става и първият българин, изкачил 3 осемхилядника за 100 дни. По-рано, през май същата година, Петров изкачва Канчендзьонга, а на 23 юли – и Броуд Пик. Двойното изкачване – на Броуд Пик и К2, за 8 дни (и то без допълнителен кислород) е световен рекорд.\r\n ", "date": "2019.07.25", "title": "Стефан Стефанов стана вторият българин покорил К2"}
{"url": "https://www.dnes.bg/politika/2019/07/25/nad-815-mln-lv-poharcheni-za-integraciiata-na-romite-rezultatite.417559", "text": "За 10 години за интеграцията на ромите от държавната хазна и от външни фондове са похарчени над 815,5 млн. лева, съобщи вицето Красимир Каракачанов. \n\r\nСпоред него обаче въпреки огромните ресурси, ефектът от програмите е нулев. \n\n\n\n Вицепремиерът Томислав Дончев призна, че публично финансиране за мерки, които имат етнически профил, няма.\n\r\n\"Ние дори не знаем етническия профил на ползвателите на мерките, финансирани със средствата от държавния бюджет и от Европейския социален фонд, защото българската администрация не събира данни за етническа принадлежност\", обясни той и допълни, че в този смисъл сумата, посочена от Каракачанов, е обобщена за интеграционни мерки за групи със социални затруднения и подчерта, че това не са пари, инвестирани за определено малцинство.\n                    \n                    \n                \r\n                \r\n                \r\n                \r\nСпоред Каракачанов пък досегашната интеграционна философия е сбъркана, защото било видимо, че мерките през НПО, медии и институции не са довели до реална интеграция на това население и през образованието то да стане равноправно на пазара на труда. \n\r\nТой подчерта, че е нужно законът да бъде еднакъв за всички и изтъкна, че реалната интеграция означава тези хора да приемат положението, че в България има закони, Конституция и права на други граждани, както и че човешкият живот е ценност.\n\r\nПо думите на Каракачанов досегашната философия е целяла да ни накара да свикнем с това, което се случва, но реално ако нещата продължават, както са сега, неизбежно ще се стигне до ескалиране на етническото напрежение.  \n\r\n\"Затова, според мен, една концепция, която би довела до реални мерки на държавните институции, ще е в полза на всички,\" заяви Каракачанов и подчерта, че в проекта на документ, който той е подготвил, не е бил влаган етнически смисъл, когато се говори за някои от мерките, защото според него е факт, че не само представители на този етнос са дезинтегрирани и необразовани. \n\r\n\"Бедността се увеличава сред това население, неграмотността сред децата се увеличава, криминогенната атмосфера в гетата, които са незаконни, е напрегната\", отсече той. \n\r\nКаракачанов обясни, че през 2018 г. е имало 251 случая на нападение над полицейски служители, като над 90% от тях са точно от обитатели на такива гета. \n\r\n\"Чувството за безнаказаност и беззаконие го виждаме всички, за толкова десетилетия и след толкова похарчени пари, няма промяна\", коментира още вицето. \n\r\nСпоред него въпреки че над 500 НПО- та се занимават с интеграцията на ромското население, реална промяна в ситуацията няма. \n\r\n\"Политика, при която се стимулира безразборна раждаемост, а тя пък се реализира не заради грижата за децата, а заради социалните помощи, измамите с ТЕЛК-ове, в някои села 90% от децата от ромски произход са болни от епилепсия, а в други от бронхиална астма, като прибавим към това и битовата престъпност, всичко това води до едно сериозно напрежение, а целта на тази концепция е с реални мерки на държавата и обществото, да бъде избегнато\", обясни Каракачанов. ", "date": "2019.07.25", "title": "Над 815 млн. лв. похарчени за интеграцията на ромите... Резултатите?"}
{"url": "https://www.dnes.bg/sport/2019/07/25/totnym-gotov-da-izvadi-90-mln-evro-za-dibala.417555", "text": "Нападателят на Ювентус Пауло Дибала може да премине в Тотнъм през лятото, съобщава \"Daily Mail\". Според съобщения в медиите, \"шпорите\" могат да похарчат за привличането на 25-годишния аржентинец около 90 милиона евро.\r\n\r\nТази сделка трябва да бъде най-голямата в историята на английския клуб.\r\n\r\nДибала е вариант и за Манчестър Юнайтед. Шефовете на Ювентус искаха нападателя да бъде част от сделката за покупката на Пол Погба.\r\n\r\nМиналия сезон Дибала участва в 42 мача за Ювентус, вкара 10 гола и даде 6 асистенции.\r\n", "date": "2019.07.25", "title": "Тотнъм готов да извади 90 млн. евро за Дибала"}
{"url": "https://www.dnes.bg/obshtestvo/2019/07/25/ekstremni-pyrzalki-adrenalin-kolko-opasni-sa-akvaparkovete.417557", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Какви са изискванията за безопасно спускане в аквапарковете, провери телевизия Bulgaria ON AIR.\r\nМиналата година стана инцидент в аквапарк в Равда, при който пострада 9-годишно момиченце от Русия. Логично последва въпросът колко безопасни са аквапарковете у нас.\r\n\r\n\"Спускането по екстремните пързалки задължително се случва след предвалителен инструктаж. Основното изискване е скръстени ръце и кръстосани крака по време на спускането\", обясниха спасители.\r\n\r\nОсновно децата търсят адреналин и предпочитат екстремните спускания.\r\n\r\nДецата с височина под 90 сантиметра не трябва да бъдат оставяни без надзор. \r\n\r\nА аквапарковете са задължени да показват на информационни табели правилата за експлоатация на съоръженията.  \r\n\r\nОсобено опасни са и тръбите за филтриране, защото някое дете може да се окаже засмукано от вакуума.", "date": "2019.07.25", "title": "Екстремни пързалки, адреналин... Колко опасни са аквапарковете?"}
{"url": "https://www.dnes.bg/notifikacii/2019/07/25/facebook-trie-profili-na-trolove-ot-chetiri-dyrjavi.417541", "text": "Най-голямата социална мрежа в света - Facebook, съобщи днес, че е премахнала профили от Русия, Украйна, Тайланд и Хондурас в пореден ход срещу \"координирано неавтентично поведение\", предаде Ройтерс.\n\n\r\n\n\r\nОт Facebook казаха, че свалят страници, групи и профили заради тяхно поведение, а не заради съдържанието, което са публикували, пише БТА. \n\r\nКомпанията предприема наказателни мерки срещу подобни акаунти в световен мащаб след като стана обект на критики, че не е разработила инструменти достатъчно бързо, за да се бори с екстремистко съдържание и пропагандни операции.\r\n                \r\n                \r\n                \r\n\"Във всеки един от тези случаи, хората зад тази дейност са били в координация един с друг и са използвали фалшиви профили, за да се представят подвеждащо\", посочи Натаниъл Глайчър - ръководител на отдела по киберсигурност, в електронно писмо до Ройтерс.\r\nВ четирите държави са били затворени общо 294 профили и 1509 страници, казаха от Facebook.", "date": "2019.07.25", "title": "Facebook трие профили на тролове от четири държави "}
{"url": "https://www.dnes.bg/stranata/2019/07/25/tir-se-obyrna-v-kanavka-na-trakiia.417571", "text": "Тир се е обърнал в канавка на магистрала \"Тракия\", видя репортер на Dnes.bg.\r\n\r\nИнцидентът е станал на 112 километър на аутобана в посока София.\r\n\r\nПо първоначална информация няма пострадали. Причините за катастрофата се изясняват.\r\n\r\nВъпреки пътния инцидент, движението в района на катастрофата се осъществява нормално.", "date": "2019.07.25", "title": "Тир се обърна в канавка на \"Тракия\""}
{"url": "https://www.dnes.bg/za-da-se-razbirame/2019/07/25/znaci-che-partnioryt-vi-iska-seriozna-vryzka.417339", "text": "Влюбим ли се, винаги ни измъчва една мисъл – дали ще създадем връзка с въпросния мъж и колко време ще продължи тя. Нерядко сами се поставяме в заблуда и губим време с някого, който няма да отговори както бихме искали на чувствата ни. Но има 10 знака, показващи, че човекът, към когото изпитвате силни чувства би създал сериозна връзка с вас. Ето кои са. 1. Прозрачност Искрената любов трябва да вдъхва честност между партньорите. Ако човекът до вас изпитва искрени чувства, той ще бъде откровен в общуването с вас. Обърнете внимание на този първи признак. 2. Интерес към личността ви Когато един мъж има желание да създаде дългосрочни взаимоотношения с вас, ще иска да знае повече за вас като жена, личност. Няма да се отегчи да води разговори с вас, които да му помогнат да разбере повече от това, което го интересува. 3. Откритост на намеренията Още един знак, който подсказва, че той има сериозни намерения към вас е откритостта на намеренията му. Ако той ви иска до себе си, никога няма да ви постави в състояние на несигурност, а ще говори за плановете си, в които вие присъствате като негова партньорка. 4. Спазва обещанията си Всяка жена иска да има до себе си мъж, който да спазва думата си, но за жалост не всеки партньор може да ни даде желаното. Но има и такива мъже, които уважават чувствата на партньорката си и спазват дадените обещания, а в случай, че нещо ги възпрепятства ще споделят, но не биха дали празни надежди. ", "date": "2019.07.25", "title": "Знаци, че партньорът ви иска сериозна връзка"}
{"url": "https://www.dnes.bg/notifikacii/2019/07/25/hiliadi-protestiraha-sreshtu-noviia-premier-boris-djonsyn.417494", "text": "\n\r\nХиляди излязоха на протест срещу наследника на Тереза Мей в Лондон тази вечер. В центъра на протеста имаше двуетажен старинен автобус, където несъгласни с политиката на Джонсън правеха изявления, предаде БНТ. \n\n\r\n\r\n\"Тук съм за да протестирам срещу политиките на Борис Джонсън\", заяви Анди Ънгър, лондонски университетски професор. „Навлязохме в политическа епоха, в която фактите нямат значение и Джонсън изключително успешно използва това“, каза още професорът.\r\n\r\nПротестът беше подкрепен от различни граждански организации, включително движението „Моментум“, което е тясно свързано с Лейбъристката партия - главната опозиционна сила в британския парламент.", "date": "2019.07.25", "title": "Хиляди протестираха срещу новия премиер Борис Джонсън "}
{"url": "https://www.dnes.bg/index/2019/07/25/terapiia-za-lice-s-vitamin-s-za-po-chista-i-sveja-koja.417447", "text": "Кожата на лицето изисква по-специфични грижи през лятото. Освен заради вредното влияние на слънчевите лъчи и околната среда, тя губи своята еластичност и руменина с годините.\r\nЗа да подобрят състоянието на кожата, жените се нуждаят от повече антиоксиданти. Антиоксидантната терапия е изключително подходяща за жените над 30-годишна възраст, при които вече се появяват бръчки, фини линии и пигментни петна.\r\nВитамин С, използван при антиоксидантната терапия, подобрява регенерацията на кожата като почиства клетките от токсини и подсилва тъканите.\r\n\r\n\r\n\r\n\r\n\r\n\r\n\r\r\n                \r\n                \r\n                Антиоксидантната терапия може да се прави на лицето по всяко време на годината. По-конкретно лятото, е най-добре да се осъществи преди ходене на море (силно излагане на лицето на слънце) или след завръщане от почивка, когато кожата е видимо по-суха или изтощена.\r\n", "date": "2019.07.25", "title": "Терапия за лице с витамин С - за по-чиста и свежа кожа "}
{"url": "https://www.dnes.bg/muzika/2019/07/25/haker-iznudva-dyshteriata-na-gloriia-otkradnal-i-instagram-a.417499", "text": "Хакер открадна Instagram профила на дъщерята на  фолкпевицата Глория, а после я изнудва за пари, за да й го върне.\r\n\r\n\"Миналият понеделник получих имейл, който изглеждаше абсолютно достоверен, все едно е официален от Instagram. В него ми казват, че моят профил е одобрен за верификация, което показва, че това е официален профил и друг няма\", обясни пред Нова тв певицата Симона Загорова.\r\n\r\nСлед това й поискали сканирано копие на лична карта. \r\n\r\nА минути по-късно получила имейл с информация, че профилът й е хакнат и трябва да плати 320 евро, за да си го получи обратно.\r\n\r\nТя обясни, че е подала сигнал в полицията и направила нов такъв в Instagram.\r\n\r\nА в най-скоро време ще излезе и новото й парче.", "date": "2019.07.25", "title": "Хакер изнудва дъщерята на Глория, откраднал й Instagram-а"}
{"url": "https://www.dnes.bg/index/2019/07/25/receptata-dnes-limonada-s-elektricheski-vkus.417394", "text": ":\r\n \r\n45 мл вода цитрон\r\n15 мл синьо кюрасо\r\n60 мл сладко-кисел микс\r\n250 мл лимонада\r\n1 лимон, нарязан на парченца за гарнитура\r\n \r\n:\r\n \r\nСмесете всички течни съставки в блендер или шейкър. Изсипете в подходяща коктейлна чаша. Гарнирайте с лимоните и малко лед. По желание можете да добавите портокали и коктейлна черешка.\r\n\r\n", "date": "2019.07.25", "title": "Рецептата Dnes: Лимонада с електрически вкус"}
{"url": "https://www.dnes.bg/obshtestvo/2019/07/25/liatoto-e-v-razgara-si-chaka-ni-slynchev-i-hubav-den.417503", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСлънчев и топъл ще бъде днешният ден. Следобед над северните и планинските райони обаче ще се развие купеста облачност и на отделни места там краткотрайно ще превали. Вятърът ще отслабне. Температурите леко ще се повишат, като максималните ще бъдат между 28° и 33°, .\n\r\nНад Черноморието времето ще бъде предимно слънчево. Северозападният вятър следобед ще отслабне. Максималните температури ще са около 27-29°, а температурата на морската вода - 25-27°. \n                    \n                    \n                \r\n                \r\n                \r\n                \r\nНад планините също ще преобладава слънчево време. Следобед на някои места са възможни краткотрайни валежи. Ще духа слаб вятър, по билата - умерен северозападен вятър.\n\r\nВ петък ще бъде слънчево, почти без валежи, с купеста облачност следобед над планините. Ще духа слаб до умерен вятър от юг-югоизток. Температурите още малко ще се повишат и максималните ще са между 29° и 34°.\n\r\nВ събота ще преобладава слънчево време. Следобед над планините и планинските райони в западната половина от страната ще се развие купесто-дъждовна облачност и на места там ще превали и прегърми. Температурите ще се повишат с още 1-2 градуса. \n\r\nВ неделя вятърът отново ще се ориентира от север-северозапад, ще бъде до умерен.", "date": "2019.07.25", "title": "Лятото е в разгара си! Чака ни слънчев и хубав ден"}
{"url": "https://www.dnes.bg/top-novini/2019/07/25/2-3-ot-svinskoto-meso-u-nas-e-vnosno-cenata-mu-hvyrchi-nagore.417502", "text": "Цените на свинското месо вероятно ще растат и в България, както в целия свят, прогнозира Цветан Илиев, член на УС на Асоциацията на индустриалните свиневъди и Асоциацията на месопреработвателите в България пред \"Фокус\".\n\r\nТой подчерта, че страната ни не е ценообразуваща държава по отношение на свинското месо. \n\n\n \"Ние сме част от пазарите в света, ръстът на цените се обуславя от други държави и фактори. Основният ценообразуващ фактор е Китай, където се отглеждат и потребяват повече от половината прасета в света. Там болестта нанася гигантски щети, поне 30% от поголовието на животни вече не съществува, очаква се още по-голямо намаление през следващите месеци. Същото е положението и в други страни на Югоизточна Азия\", каза той.\r\n                \r\n                \r\n                \r\nОказва се, че в България внасяме около 2/3 от свинското месо, което консумираме. \n\r\nТака че независимо от разпространението на заболяването в страната, цените най-вероятно ще растат, защото растат по целия свят.\n\r\nЦветан Илиев отбеляза, че мерките срещу заболяването африканска чума по свинете, предприети от държавните институции, са адекватни, но болестта е изключително опасна и се разпространява бързо.\n\r\nТой подчерта, че има строго регламентирани правила за стопанствата, които отглеждат прасета тип \"заден двор\", сред които ограничен брой на животните, които да са родени в промишлени свинекомплекси с разрешение да осъществяват развъдна дейност. \n\r\n\"Практиката показва, че в много села няма ветеринарен контрол, което е опасно за хората по отношение на други заболявания. Затова е необходимо да се прилагат съществуващите правила и законодателството\", заяви той.", "date": "2019.07.25", "title": "2/3 от свинското месо у нас е вносно, цената му хвърчи нагоре "}
{"url": "https://www.dnes.bg/obshtestvo/2019/07/25/niama-eko-niama-babi-niama-selo-nakyde-vyrvi-biozemedelieto-ni.417500", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВсе повече българи са готови да плащат повече пари за продукти със зелен етикет. Оказва се обаче, че помощта от държавата не е достатъчна за биопроизводителите.\r\nОт 2 години от държавата и по тази причина има доста голям отлив на биологични производители, заяви Ели Илиева от Българска асоциация \"Биопродукти\" (БАБ).\r\nПрез пролетта се стигна до протести срещу Министерството на земеделието и искане на оставката на тогавашния министър Румен Порожанов.\r\n\"Благодарение на нашите протести вече имаме собствен зам.-министър, който да ни защитава правата и участва в стратегия за биологично земеделие. До този момент Засега има чуваемост и всичко е в рамките на добрия тон\", обясни Илиева.\r\n                    \n                    \n                \r\n                \r\n                \r\n                Тя обаче алармира, че няма как да сме конкурентни, ако в нашата финансова рамка не се включват тези . В Германия получават 4-5 пъти повече подпомагане от нас. 90% от нашето производство заминава на Запад като суровина, там се преработва и пристига при нас.\r\nПо думите ѝ може да се доверим напълно на продукта, когато той има . Отличителният знак е знамето на Европейския съюз в зелено.\r\n\"Държавата трябва да има ясна визия за здравословното хранене на хората.  Няма еко, няма баби, няма село. Основната разлика е, че когато си биологичен, подлежиш на изключителен контрол\", подчерта Ели Илиева пред .\r\nБАБ е инициирала подписка за забрана на пестициди, които тровят пчелите. На конвенционалните производители не им пука, отбеляза Илиева.\r\nВъв връзка с африканската чума, от БАБ смятат, че  у нас. Според Илиева не са взети навременни мерки.", "date": "2019.07.25", "title": "Няма еко, няма баби, няма село: Накъде върви биоземеделието ни?"}
{"url": "https://www.dnes.bg/notifikacii/2019/07/25/trenioryt-na-chervenite-cska-triabva-da-izleze-ot-krizata.417498", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         ЦСКА е в моментна криза, от която трябва да излезе. Това заяви треньорът на \"червените\" Люпко Петрович преди домакинството на хърватския \"Осиек\" от втория предварителен кръг в Лига Европа. Двубоят е днес от 20.30 часа на стадион \"Българска армия\".\n\r\nПетрович призова феновете за търпение, като заяви, че собственикът на тима Гриша Ганчев мисли постоянно за футбол и дори е загърбил бизнеса си заради \"армейците\".\n\r\n\"В големите отбори винаги има моменти на криза. Имам опит с това как да се справям с тях. Собственикът Гриша Ганчев мисли по 24 часа за футбол. Дори загърби бизнеса си. Нито един играч не ми хареса как игра срещу Черно море. Те бяха все едно са на разходка в парка. Нямаше агресия. Сега трябва да се обединим, а не да сочим другия с пръст\", каза специалистът пред .\r\n                \r\n                \r\n                \r\nПетрович коментира и съперника на ЦСКА в Лига Европа \"Осиек\". Според него тимът има много добри футболисти и поради тази причина възпитаниците му трябва да подходят много отговорно в срещата.\n\r\n\"Осиек имат силни футболисти. Ако не постигнем резултати, знам какво предстои - щом не побеждаваш, \"довиждане\", допълни специалистът.\n\r\n ", "date": "2019.07.25", "title": "Треньорът на \"червените\": ЦСКА трябва да излезе от кризата!"}
{"url": "https://www.dnes.bg/temida/2019/07/25/specakciia-v-tri-grada-dans-rovi-za-ukrivane-na-dds.417505", "text": "Специализираната прокуратура, ДАНС и ГДНП са започнали съвместни действия по разследване на организирана престъпна група за данъчни престъпления - избягване установяването и плащането на ДДС в особено големи размери, съобщиха от прокуратурата.\r\n\r\nОперациите са на територията на София, Добрич и Варна. Извършват се претърсвания и изземвания на документи в офиси на търговски дружества, жилища и автомобили. \r\n\r\nРазпитват се и свидетели.", "date": "2019.07.25", "title": "Спецакция в три града, ДАНС рови за укриване на ДДС"}
{"url": "https://www.dnes.bg/familen-dom/2019/07/25/holnata-masichka-izboryt-koito-preobraziava-vsekidnevnata.416631", "text": "\n\r\nСлед като преминахме през антрето на нашия дом и  навлязохме в най-личното пространство в него – спалнята, е време да  обърнем внимание и на мястото, където прекарваме най-много време в дома  си и посрещаме своите гости – дневната. И тази част  от нашия дом, както всяка друга, е добре да е обзаведена и декорирана  по начин, който да създава удобство и уют и да впечатлява с красива  визия.\r\n\n\n\n\r\nДа обърнем специално внимание на един важен детайл от  всекидневната – холната масичка! Тя е част от обзавеждането на всеки дом  и често се използва доста по-многофункционално от основното й  предназначение. Ако тази мебел бъде правилно избрана,  тя би направила времето ни в хола много по-удобно и приятно.\r\nМакар да създава впечатление за по-дребен детайл,  ниската масичка и нейният избор изискват същото внимание, което отделяме  за всяка друга мебел. Съвсем не е достатъчно да отидем до най-близкия  магазин за обзавеждане и да купим първия модел,  който ни хареса, просто защото ни е необходим плот, върху който да  сервираме кафето си.\r\nЗатова преди да изберем ниска маса е добре да преценим  къде ще я позиционираме и с какво ще я съчетаем. Защото тя ще бъде  неразделна част от цялата стилова и цветова концепция и ще допълва  всичко останало в интериора на дневната. \r\nРазбира се, съвет за най-удачен избор на холна масичка  можем да получим от . Той ще ни предложи подходящи  модели според спецификите на пространството, желаната визия и  определения бюджет, както и възможност да добавим и  помощни странични масички около дивана или креслата. Истината е, че  добре подбраната мебел винаги създава усещане за завършеност на дизайна  на всяко пространство.\r\nА ако търсиш най-подходящия кредит, за да сбъднеш мечтите в своя дом, може би ние ще успеем да ти помогнем. Благодарим ти, че ще ни отделиш няколко минути за !\r\n", "date": "2019.07.25", "title": "Холната масичка – изборът, който преобразява всекидневната"}
{"url": "https://www.dnes.bg/stranata/2019/07/25/krizata-s-chumata-bezprecedentna-niama-deistvashti-ekarisaji.417504", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВече в заради африканската чума по свинете.\n\n\nСпоред Радостина Донева от Асоциацията за развъждане на Източнобалнска свиня, кризата е безпрецедентна и у нас , които да могат да поемат огромното количество трупове на животни, които ще се наложи да бъдат унищожени, дори те да работят на денонощен режим в рамките на месец.\r\n\". Във фураж и слама той може да живее месеци наред. \", посочи тя.\r\nПо думите ѝ част от решението на проблема в момента минава през унищожаването на труповете на животните по перфектен начин, без допускане на заразата да се разпространи още, иначе ще последва катастрофа. БАБХ се ползвала с малък рейтинг на доверие, подчерта още Донева.\r\nЗа ликвидирането на заразата е трябвало да се вземе информация от съседните страни, а в момента  и за БАБХ, обясни д-р Иво Сираков пред .\r\n\"Африканската чума се размножава в локалните лимфни възли, засягат се всички органи и системи\", посочи той.\r\nСпоред него е крайно необходимо да има, когато навлязат, както и стопаните да се вслушват в препоръките на ветеринарните лекари.\r\nДнес предстои евтаназирането на животните от свинекомплекса в село Бръшлен - една от най-големите ферми в България. Там се отглеждат близо 40 000 прасета.", "date": "2019.07.25", "title": "Кризата с чумата - безпрецедентна, няма действащи екарисажи"}
{"url": "https://www.dnes.bg/stranata/2019/07/25/dete-na-1-godinka-pochina-v-bolnica-v-pleven.417507", "text": "Момченце на 1 годинка е починало в плевенската МБАЛ след 12-часов престой в болничното заведение, предава Нова тв.\r\nВсичко започва на 10-и юли  след като семейството се прибира от море. Детето има стомашно-чревен вирус, повръща и е с температура. Консултирани са от личен лекар и после в частна клиника в Плевен.  Препоръчано е домашно лечение. Температурата на детето към 13-и юли не  спада и родителите го водят в Университетската болница в Плевен.\r\n\"Детето  беше в лошо състояние, но беше подвижно. Плачеше постоянно. Беше с   температура от 37-38 градуса.\", разказва майката на малкото момче.  Родителите са завели сина си в 19.20 в болницата, а в 21.10 са били в  инфекциозно отделение. Сложили му система, която била спряна, тъй като  сестрите не могли да открият вени.\r\n                    \n                    \n                \r\n                \r\n                \r\n                През нощта състоянието на детето не се подобрява, но така и не се появява дежурен лекар да го прегледа. Това става чак на сутринта, когато момченцето е с много висока температура над 39 градуса. Сестрите отново се опитали да му сложат система, но не могли. Поставили му инжекция урбазон. Назначен му е и антибиотик, но детето изпада в шок. \"Три часа, докато детето бе в шок, сестрите търсиха вени, а лекарите ги нямаше в стаята.\", обяснява още майката Велислава Иванова.\r\nНа момченцето не е направена аутопсия по желание на родителите. След като са наели адвокат, предстои ексхумация и започва проверка по случая.\r\nОт болницата обясняват, че момчето е било в много тежко здравословно състояние.\r\n\n\r\n\r\n ", "date": "2019.07.25", "title": "Дете на 1 годинка почина в болница в Плевен"}
{"url": "https://www.dnes.bg/index/2019/07/25/tyrsiat-shefa-na-kristiian-boikov-s-interpol-a-toi-otletial-za-kanada.417495", "text": "Очаква се прокуратурата да обяви собственикa на \"ТАД Груп\" Иван Тодоров за международно издирване. За него ще бъде издадена както Европейска заповед за арест, така и червена бюлетина на Интерпол, предаде . \n\n\n \"ТАД Груп\" е фирмата, заподозряна за хакерската атака срещу НАП. Тодоров вероятно също ще бъде привлечен като обвиняем. Той е напуснал България в посока Турция преди няколко дни, а от летището край Истанбул е отлетял за Канада.\n\r\nТърговският директор на \"ТАД Груп\" Георги Янков вчера беше освободен от ареста с парична гаранция от 20 000 лева и с обвинение в тероризъм. \r\n                \r\n                \r\n                \r\nЯнков беше задържан след обиск в офиса на компанията. \n\r\nАнтимафиотите от ГДБОП иззеха цялата компютърна техника на фирмата, сървърите и рутерите. Продължава преглеждането на иззетата техника.\r\nОчаква се Специализираната прокуратура да оповести официално подробности около обрата по разследването за хакерската атака срещу Националната агенция за приходите. \n\r\nСнощи стана ясно, че то е вече за тероризъм, свързан с киберпрестъпление. \n\r\n ", "date": "2019.07.25", "title": "Търсят шефа на Кристиян Бойков с Интерпол, а той отлетял за Канада"}
{"url": "https://www.dnes.bg/notifikacii/2019/07/25/kradec-svi-hiliadi-vyv-valuta-hora-go-arestuvaha-na-ulicata.417510", "text": "24-годишен мъж нападна и взе над 45 000 лева в различни валути от 70-годишна жена в Каварна. В крайна сметка обаче крадецът не стигна далеч, след като граждани, станали свидетели на случката, са задържали апаша до идването на полицията, съобщават от Областната дирекция на МВР в Добрич.\r\n\r\nНа 24 юли, около 08:35 часа, е получено съобщение за извършен грабеж на територията на град Каварна. \r\n\r\nУстановено е, че 24-годишен мъж от града, чрез използване на спрей, успява да отнеме от 70-годишна жена на улицата две чанти с намиращите се в тях пари - 21 510 лева, 915 турски лири, 5 790 евро и 11 446 американски долара. \r\n\r\nСлучката се е разиграла пред очите на граждани, които не намесват незабавно и в крайна сметка  успяват да забавят и задържат извършителя до пристигането на полицейски екипи и задържането му. \r\n\r\nМатериалите по случая са докладвани в прокуратурата. Работата по случая продължава.", "date": "2019.07.25", "title": "Крадец сви хиляди във валута, хора го арестуваха на улицата"}
{"url": "https://www.dnes.bg/obshtestvo/2019/07/25/donor-spasi-jivota-na-dvama-s-bybrechna-nedostatychnost.417516", "text": "Лекарите от УМБАЛ \"Александровска\" извършиха успешно трансплантации от донор.\n\r\nМъж на 67 години от Велико Търново, изпаднал в мозъчна смърт вследствие на мозъчна хеморагия, даде шанс за живот на двама пациенти с хронична бъбречна недостатъчност, съобщиха от болницата.\n\r\nТрансплантирани са 62-годишна жена от Варна, която е на перитонеална диализа от 8 години, и 51-годишен мъж от с. Покровник, общ. Благоевград, който провежда диализно лечение повече от 3 години.\n\r\nЗа трансплантирания мъж това е трети шанс да получи бъбрек, след като първите два пъти, в които е бил поканен, не се е стигнало да интервенция поради проблеми от страна на сърдечносъдовата система. \n                    \n                    \n                \r\n                \r\n                \r\n                \r\nВ момента двамата трансплантирани са в стабилно общо състояние и се възстановяват в Клиниката по анестезиология и интензивно лечение на болницата. \n\r\nБелият и черният дроб на донора са взети от екип от Германия, като белият дроб ще бъде трансплантиран в Хановер, а черният дроб в Берлин.\r\n ", "date": "2019.07.25", "title": "Донор спаси живота на двама с бъбречна недостатъчност"}
{"url": "https://www.dnes.bg/index/2019/07/25/severna-koreia-izstrelia-dve-balistichni-raketi-v-iaponsko-more.417488", "text": "Северна Корея е изстреляла два неидентифицирани снаряда в Японско море, съобщи днес Комитетът на началник-щабовете на въоръжените сили на Южна Корея, цитиран от Йонхап.\n\n\r\n\n\r\n\"Нашата армия следи ситуацията, в случай че бъдат осъществени нови изстрелвания и поддържа готовност да отговори\", каза в комюнике комитетът. По негови данни те са прелетели около 430 км., пише БТА. \n\r\nЯпонското правителство потвърди изстрелването и каза, че става дума за балистични ракети с малък обсег, предаде агенция Киодо, цитирана от ДПА.\r\n                \r\n                \r\n                \r\nАгенцията се позова на думите на неназован японски правителствен източник, според когото ракетите са паднали в морето, преди да стигнат изключителната икономическа зона на Япония и не са представлявали заплаха.\n\r\nПоследното голямо оръжейно изпитание на Северна Корея бе през май.\n\r\nЯпонският министър на отбраната Такеши Ивая изрази съжаление заради изстреляните от Северна Корея снаряди, предаде Франс прес.\n\r\n\"Последните изстрелвания на снаряди са повод за огромно съжаление\", каза пред журналисти Ивая. \"Ако става дума за балистични ракети, това е нарушение на резолюциите на ООН\", добави той. ", "date": "2019.07.25", "title": "Северна Корея изстреля две балистични ракети в Японско море"}
{"url": "https://www.dnes.bg/index/2019/07/25/predizborni-strasti-polska-mediia-se-obiavi-protiv-lgbt.417489", "text": "Полското издание \"Газета Полска\", което е близко до правителството, разпространи днес стикери с анти-ЛГБТ послание, което предизвика негативна реакция на опозицията и на американския посланик, предаде Франс прес.\n\n\r\n\n\r\nПравата на ЛГБТ общността се превърнаха в тема на сериозен дебат в католическата страна преди парламентарните избори тази есен, пише БТА. \n\r\nЛидерът на управляващата партия \"Право и справедливост\" Ярослав Качински, който заяви по време на изборите за Европейски парламент през май, че ЛГБТ общността е заплаха за Полша, превърна този въпрос в един от приоритетите за кампанията на партията си. На стикерите има голям черен кръст, зачертаващ дъгата, която е символ на ЛГБТ общността. На тях има и надпис: \"Това е зона без ЛГБТ\".\r\n                \r\n                \r\n                \r\nНадписът е във връзка с движението, зародило се след изказванията на Качински, което на нивото на местни организации, често свързани с \"Право и справедливост\", обявява определени зони за \"свободни от ЛГБТ идеологията\".\n\r\nРазпространението на стикерите бе извършено след един уикенд, белязан от нападение на футболни запалянковци с ултранационалистически възгледи срещу участниците в гей парад, организиран в град Бялисток, Източна Полша.\n\r\nПремиерът Матеуш Моравецки осъди насилието, но не и анти-ЛГБТ кампанията.\r\nПолитици от левия политически спектър обявиха, че в неделя в Бялисток ще организират демонстрация под надслов \"Зона, свободна от насилие\".\n\r\nПолското правителство разкритикува днес посланика на САЩ в Полша Джорджет Мосбакър за изразената от нея подкрепа за сексуалните малцинства, след като тя се изказа критично по отношение на \"Газета Полска\".\n\r\nНай-скорошните социологически проучвания сочат, че \"Право и справедливост\" има шансове да спечели изборите през октомври, отбелязва Франс прес.", "date": "2019.07.25", "title": "Предизборни страсти - полска медия се обяви против ЛГБТ"}
{"url": "https://www.dnes.bg/notifikacii/2019/07/25/maduro-sasht-ni-udariha-s-elektromagnitna-ataka.417490", "text": "Венецуелският президент Николас Мадуро обвини вчера САЩ, че стоят зад спирането на електричеството в цялата страна в понеделник вечерта, предаде Франс прес.\n\n\r\n\r\n\r\nДавайки началото на военни маневри, които ще продължат до 30 август, държавният глава каза, че аварията е била причинена от \"електромагнитна атака\", пише БТА. \r\n\r\nВиновен е \"северноамериканският империализъм, отчаян от пораженията си във Венецуела\", каза Мадуро в реч, излъчена по радиото и телевизията.\r\n\r\nОт своя страна, венецуелската опозиция изтъква като причини за тези аварии \"немарливостта\" и \"корупцията\" на правителството.", "date": "2019.07.25", "title": "Мадуро: САЩ ни удариха с \"електромагнитна атака\""}
{"url": "https://www.dnes.bg/obshtestvo/2019/07/25/borbata-s-gradushkite-pod-vypros-niama-pari.417491", "text": "Ракетният способ за борба с градушките е по-ефективен, но той няма да издържи икономически, смята Ваньо Славеев, изпълнителен директор на ИА \"Борба с градушките\". \r\n\r\nСлавеев заяви още, че агенцията има готовност до края на годината за въвеждането на самолетен способ, за него обаче трябва законодателна инициатива. \r\n\r\nСезонът на градушките продължава и до момента пострадалите площи за територията на цялата страна са 100 хил. дка, бити на 100 процента. В защитаваната територия те са 896 дка, т.е около 100 пъти по-малко, пише БТА. \r\n\r\nВаньо Славеев се надява още политическата воля и благоразумието на заинтересованите страни да надделее и да се достигне до взаимни компромиси за приемането на Закона за градушките.", "date": "2019.07.25", "title": "Борбата с градушките под въпрос, няма пари?"}
{"url": "https://www.dnes.bg/notifikacii/2019/07/25/rusiia-razkritikuva-us-embargoto-vyrhu-kuba-shte-i-pomaga.417492", "text": "Русия ще продължи да подкрепя Куба във всички области и ще й помогне да укрепи икономиката си, заяви вчера руският външен министър Сергей Лавров по време на посещение в Хавана, предаде Франс прес.\n\r\n\r\n\"Ще продължим да подкрепяме Куба във всички области, не само морално и политически, не само чрез развитие на техническото и военното сътрудничество, но и чрез насърчаване на търговията, икономическите проекти, които ще позволят на икономиката на тази страна да бъде по-силна срещу външни атаки\", каза той на съвместна пресконференция със своя колега Бруно Родригес, пише БТА. \r\n\r\nЛавров разкритикува затягането на американското ембарго срещу острова, чиято цел е да накаже Куба заради подкрепата й за правителството на Николас Мадуро във Венецуела.", "date": "2019.07.25", "title": "Русия разкритикува US-ембаргото върху Куба, ще й помага "}
{"url": "https://www.dnes.bg/notifikacii/2019/07/25/blizo-30-hiliadi-pytnici-biaha-blokirani-na-letishte-v-amsterdam.417493", "text": "Проблеми със системата за зареждане с гориво блокираха между 20 и 30 хиляди пътници вчера на амстердамското летище \"Схипхол\", съобщи говорител, цитиран от ДПА. \r\n\r\nНяколко часа по-късно проблемът бе отстранен и самолетите можеха отново да бъдат зареждани и да излитат, пише БТА. \r\n\r\nЛетището предполага, че не всички пътници ще получат хотелски стаи и че няколко хиляди вероятно ще спят тази нощ на походни легла.\r\n\r\nНад 100 самолета не можаха да излетят навреме, а 180 полета бяха анулирани. Холандският авиопревозвач Ка Ел Ем очаква закъсненията да продължат и днес.", "date": "2019.07.25", "title": "Близо 30 хиляди пътници бяха блокирани на летище в Амстердам "}
{"url": "https://www.dnes.bg/obshtestvo/2019/07/25/evrokomisar-bylgariia-veroiatno-shte-zagubi-svinevydstvoto-si.417496", "text": "Еврокомисарят по здравеопазването и безопасността на храните Витянис Андрюкайтис заяви пред БНР, че има опасност България да загуби отрасъл \"свиневъдство\". По думите му българските власти не са си свършили работата по отношение на мерките, свързани с африканската чума по свинете. Експерти от Европейската комисия са у нас за да оценят щетите от болестта.\n\n\r\n\n\r\nПродължава бедственото положение, обявено в три общини - Русе, Плевен и Разград заради разпространението на заразата по свинете. 19 вече са огнищата на африканска чума у нас\n                    \n                    \n                \r\n                \r\n                \r\n                \r\nПродължава евтаназирането на прасета в русенското село Николово. Умъртвяват се и животните от свинекомплекса в село Бръшлен, който е един от най- големите у нас.Там се отглеждат близо 40 000 прасета. Село Бръшлен се намира във вододайна зона и наблизо е резерват, който попада в \"Натура 2000\".\n\r\nЕксперти предупреждават, че ако не се избере внимателно мястото за загробване на прасетата, това може да доведе до проблеми.", "date": "2019.07.25", "title": "Еврокомисар: България вероятно ще загуби свиневъдството си"}
{"url": "https://www.dnes.bg/obshtestvo/2019/07/25/38-godini-jivot-20-godini-v-maichinstvo-zoia-ot-dupnica-rodi-13-oto-si.417509", "text": "Жена на 38 години постави истински рекорд, след като по прости изчисления се оказа, че близо 10 години от живота си е прекарала в бременност. \n\r\nЗоя е от ромски произход и през последните няколко дни се радва на 13-то си дете – момченце. За скромните си 38 години, тя е била 20 години в майчинство, пише \"Монитор\".\n\r\n\"Зоя е натрупала бая стаж покрай тези деца. Чухме, че част от тях е изоставила и има два брака. Мисля, че осем от отрочетата й са от първия брак, те са оставени за осиновяване, защото мъжът й я шамаросвал постоянно\", твърдят акушерки от общинската болница, които са запознати с живота на Зоя.\n\r\nСега тя се радва на малко момченце, като е категорична, че няма да изостави. \n                    \n                    \n                \r\n                \r\n                \r\n                \r\nОт вторият си брак Зоя има общо пет деца и тях ги отглежда с голяма любов и желание. Твърди, че причината да изостави първите си 8 била мъжът й.\n\r\n\"То без подкрепа и любов как да гледа деца. Да не говорим, че след всеки един скандал и сдобряване, Зоя отново е зачевала и така през годините\", твърдят запознати с живота на ромката.\n\r\nСлед последното си раждане обаче Зоя категорично заявила пред гинеколозите, че не желае повече деца. След като се възстанови, възнамерявала да отиде на лекар и да й поставят спирала.\n\r\n\"Имаме бая ромки, които са с по 7-8 деца, но тази държи рекорда. Като се замислим, излиза, че след всяко раждане, тя зачевала веднага. Казва даже, че вече имала внуче от едно от изоставените си момичета\", обясняват още медиците.", "date": "2019.07.25", "title": "38 години живот, 20 години в майчинство: Зоя от Дупница роди 13-ото си"}
{"url": "https://www.dnes.bg/zvezdi/2019/07/25/an-hatauei-stava-maika-za-vtori-pyt-pokaza-koremcheto-si.417517", "text": "Ан Хатауей е бременна! 36-годишната актриса публикува снимка в Instagram, на която показва наедрялото си коремче и написа: \"Това не е заради снимане на филм. Шегата настрана, за всички, които страдат от безплодие и проблеми със зачеването, не беше лесно с нито една от моите бременности. Изпращам ви много любов\".\r\n \r\nВсе още не се знае в кой месец е и кога трябва да се роди бебето. Звездата от \"Дневниците на принцесата\" вече има едно дете - 3-годишен син Джонатан от съпруга си - Адам Шулман.\r\n \r\nСкоро Ан заяви, че иска да държи Джонатан далеч от социалните мрежи, когато той порасне, защото смята, че той трябва да разбере опасностите от тях, преди да си направи профил. \r\n \r\nТя признава, че принц Уилям и Кейт Мидълтън често ѝ дават съвети за отлгеждането на деца.\r\n \r\n", "date": "2019.07.25", "title": "Ан Хатауей става майка за втори път, показа коремчето си"}
{"url": "https://www.dnes.bg/stranata/2019/07/25/pyrvi-sluchai-na-zarazena-s-chuma-diva-svinia-v-lom.417519", "text": "Появи се първият случай на  и в община Лом. \n\nЖивотното е от рибари, съобщиха от Нова.\r\n\r\nМеждувременно жители на монтанското село Комощица сами решиха да пазят прасетата си от болетта. В селото е създаден и организация никой да не доближава домашните животни. Хората се надяват така да спасят животните си.", "date": "2019.07.25", "title": "Първи случай на заразена с чума дива свиня в Лом"}
{"url": "https://www.dnes.bg/sofia/2019/07/25/vodni-choveci-spasiavat-stolichani-ot-jegite.417514", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Колко важно за здравето е да се хидратира тялото като се пие вода ни напомнят три мобилни чешми, познати като \"водните човеци\". Те са в действие и спасяват софиянци и гостите на столицата в горещите летни дни. Инициативата е на \"Софийска вода\" и се провежда за девети пореден път под мотото \"Утоли жегата!\". \n\r\nЧешмите са разположени на пешеходната зона на булевард \"Витоша\". \n\nВ близост до тях има и мобилна лаборатория на дружеството, която следи за качеството на водата, каза пред Bulgaria ON AIR Владимир Гълъбов от \"Софийска вода\".\n                    \n                    \n                \r\n                \r\n                \r\n                \r\n\"Човек трябва да започва деня с чаша вода, която е и с отлични качества. Тази вода няма компромиси с качеството. Инициативата популяризира една даденост за града ни - прекрасните качества на водата. Целта ни е да се напомни на хората колко е важно за здравето да се пие вода и да се хидратира тялото, особено в летните дни. Както и да се изтъкнат конкретните предимства на питейната вода на София и ползването ѝ\", допълни той в ефира на \"България сутрин\". \n\r\nНяколко момичета информират гражданите за качествата на водата, по колко от нея трябва да се пие и какви да са действията за хидратацията на нашето тяло.\r\nГълъбов обясни, че водата от мобилните чешми е свързана с противопожарния хидрант, която е питейната вода, която употребяваме в домовете си. По думите на специалиста, тя е проверена от мобилна лаборатория и няма различни качества от тези, които се гарантират на клиентите.\r\n\"Водните човеци\" остават днес. През уикенда няма да има голяма нужда от тях, смята специалистът. \"Спазваме традицията и мислим как да я развиваме\", обясни още Гълъбов.", "date": "2019.07.25", "title": "\"Водни човеци\" спасяват столичани от жегите"}
{"url": "https://www.dnes.bg/obshtestvo/2019/07/25/liato-more-plaj-po-40-sluchaia-na-chrevni-infekcii-za-sedmica.417521", "text": "От началото на сезона здравните власти във Варна регистрират средно между 35 и 40 случая на чревни инфекции за седмица. \n\r\nНай-често до хранителни натравяния се стига заради лоша хигиена и неправилно съхранение на продуктите, с които се приготвя храната край плажа.\n\r\nНа места храните и сосовете се оставят на припек, а не се прибират в хладилници.\n\r\n\"Имаме сосове, които са изразходват в рамките на часове. Просто няма време да се развалят. В съдържанието им пише, че няма яйца и няма какво да се развали всъщност\", обяснява търговецът на дюнери Людмил Христов пред Нова тв.\n\r\nПо думите му досега не е имало оплаквания от клиенти.\n\r\nМесото се пече на високи градуси, а проверките на контролните органи били чести.\n                    \n                    \n                \r\n                \r\n                \r\n                \r\nВ Морската градина във Варна колбасите за хотдозите са на открито, както и част от заготовките. Повечето от продуктите обаче са подредени по правилата – разделно и при хладилни условия.\n\r\nД-р Костадинка Маринова от Агенцията по храните във Варна заяви, че до момента при проверки, извършени от тях, не са установени сериозни нарушения.\n\r\n\"По принцип всички храни трябва да бъдат защитени, покрити и да се съхраняват при условия, които да осигурят безопасността им. Ако е в пиков час от деня, когато се приготвят непрекъснато сандвичи за известно време е допустимо сосовете да бъдат  на открито и да се държат хранителните продукти на открито. По принцип сосове и майонези трябва да се съхраняват в хладилници\", каза д-р Маринова.", "date": "2019.07.25", "title": "Лято, море, плаж... По 40 случая на чревни инфекции за седмица "}
{"url": "https://www.dnes.bg/stranata/2019/07/25/taneva-prizna-merkite-za-chumata-zakysniaha.417508", "text": "Сектор , заяви министърът на земеделието, храните и горите Десислава Танева пред БНТ. \n\n\n\"Ние трябва със сигурност да спрем разпространението на африканската чума по свинете и да спасим един много добър сектор\", добави тя.\r\nМинистърката обясни, че в има още два блокирани свинекомплекса с общо над 40 000 прасета.\r\n\r\nЩе се търси, добави Танева.\r\n\"От две седмици и на терен заедно с екипите на Българската агенция по безопасност на храните – ветеринарният орган в държавата, са професори и научни сътрудници на тема вирусология и те обясняват на хората какво е АЧС (африканска чума по свинете) и какво трябва да правим“, заяви тя.\r\nТанева призна, че .\r\n\"Със сигурност е било по-добре да бъде направено по-рано. Ние нямаме друг вариант за изход освен много бързо да се организираме и на място да убедим всеки от служителите, които са част от екипите за провеждане на мерките, как трябва да ги направят“, добави тя, като заяви, че мерките трябва да бъдат изпълнявани, за да се предотврати разпространението на заболяване.", "date": "2019.07.25", "title": "Танева призна: Мерките за чумата закъсняха"}
{"url": "https://www.dnes.bg/stranata/2019/07/25/sled-pojar-vyv-vrachansko-86-godishen-s-80-izgarianiia.417515", "text": "86-годишен мъж е, след като е пострадал при пожар в село Манастирище, съобщиха от МВР - Враца.\r\nСигнал за пожара е подаден на 24 юли около 13:46 часа. Съобщено е за горяща къща в село Манастирище, общ. Козлодуй.\r\nВ къщата се намирал човек, който съседи се опитали да изведат навън. На място са изпратени служители на ПУ – село Хайредин, Пожарна безопасност и екип на ФСМП - Козлодуй.\r\nУстановено е, че в следствие на възникнали пожар е пострадал 86-годишният обитател на къщата от с. Манастирище. Мъжът е с опасност за живота и .\r\nПострадалият е транспортиран в болница със специализиран превоз в УМБАЛСМ \"Н. И. Пирогов\" – София.\r\n в следствие на пожара. По случая е започнато досъдебно производство.", "date": "2019.07.25", "title": "След пожар във Врачанско: 86-годишен с 80% изгаряния"}
{"url": "https://www.dnes.bg/usa/2019/07/25/loshoto-vreme-otmeni-starta-na-drakon-na-spacex.417522", "text": "Американската частна компания \"Спейс екс\"(SpaceX) отложи с едно денонощие старта на товарния кораб \"Дракон\" и на ракетата-носител \"Фалкон-9\" до Международната космическа станция поради лошото време, предадоха световните агенции. \r\n\r\nОтмяната на полета беше направена 29 секунди преди старта. Сега той е предвиден за петък в 01:01 часа българско време, предаде БТА.\r\n\r\n\"Дракон\" трябва да достави в орбиталния комплекс около 2,5 тона товари, включително продоволствия и материали за научните експерименти. Това ще бъде неговата 18-а мисия до МКС.\r\n\r\nТоварният кораб ще се завърне на Земята след около 4 седмици. Той ще пренесе при обратния си полет около 1,5 тона товари. Планирано е да се приводни в Тихия океан недалеч от бреговете на щата Калифорния.", "date": "2019.07.25", "title": "Лошото време отмени старта на \"Дракон\" на SpaceX "}
{"url": "https://www.dnes.bg/politika/2019/07/25/valentin-radev-za-f-16-s-tiah-se-doblijame-do-sasht.417511", "text": "Сега ние купуваме най-добрите самолети. От САЩ чакаме защитата, защото САЩ са фронтменът на НАТО, обяви пред БНР Валентин Радев, депутат от ГЕРБ и бивш вътрешен министър, по темата за президентското вето върху договорите за придобиване на изтребителите F-16.\n\r\nПо думите му критиците на сделката не виждат голямата картина, че със закупуването на тези самолети се доближаваме до нашия стратегически партньор, а обвиненията, че трябва да купим европейски самолет, защото сме в ЕС, са несъстоятелни.\n\n\n\"Ние десетилетия сме инвестирали във военната икономика на Европа. Сега ни трябва най-добрият самолет\", каза Радев. \n                    \n                    \n                \r\n                \r\n                \r\n                \r\nТой подчерта, че инвестицията за F-16 е една от най-мащабните, които държавата е правила досега.\n\r\nРадев се обърна и към всички привърженици на шведските самолети \"Грипен\" и обясни, че предложението е било да закупум само платформите на самолетите, но без въоръжение, без комуникации и останалите нужни технологии. \n\r\n\"За всичко останало ние трябва да се договаряме с трети страни и за още пари. Цената е в пъти по-висока и то за нещо, което не е толкова качествено. Най-доброто, което можем да направим с парите, които имаме, е Ф-16. И това е свързано с доверието към нашите партньори\", категоричен е бившият вътрешен министър. \n\r\nВалентин Радев коментира и темата за хакерската атака на НАП.\n\r\n\"Притеснителното е, че зад всичко това може да стоят политически действия\", изтъкна той.  \n\r\n ", "date": "2019.07.25", "title": "Валентин Радев за F-16: С тях се доближаме до САЩ"}
{"url": "https://www.dnes.bg/obshtestvo/2019/07/25/lichnite-danni-na-4-mln-bylgari-po-cenni-ot-kreditni-karti.417506", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПродължава разследването на скандала с теча на данни от НАП. Очаква се прокуратурата да обяви собственикa на \"ТАД Груп\" Иван Тодоров за международно издирване. За него ще бъде издадена както Европейска заповед за арест, така и червена бюлетина на Интерпол,\r\n\"Не очаквам да бъдат направени някакви революционни ракрития по случая. Всеизвестен факт е, че когато целта е нещо да бъде скрито, се свиква комисия. А след като веднъж са изтекли лични данни, връщане назад няма. Те са по-ценни от кредитни карти\", коментира в студиото на \"България сутрин\" социологът и полтически анализатор доц. Петър Чолаков.\n\n\n\nПо думите му въпросите, които стоят на дневен ред, са дали ще се понесе политическа отговорност за случилото се и става ли дума за кибертероризъм, както твърдят от прокуратурата.\n                    \n                    \n                \r\n                \r\n                \r\n                \r\n\"Версията, че е възможно пробивът в Агенцията по приходите да е бил заради бизнес интереси, не е изключена. Очевидно е обаче, че интерпретацията на случая ще бъде политическа\", отбеляза политологът и член на ЦИК Димитър Димитров.\n\r\nМеждувременно от НАП обявиха, че няма необходимост близо 4 млн. българи, чиито данни бяха противозаконно огласени, да сменят личните си карти. Практически съвети за тях ще бъдат публикувани в сайта на Агенцията.\n\r\nСлед допълнителни проверки бе установено, че данните на 189 души от незаконно разпространените през миналата седмица включват комбинация от имена, ЕГН, адрес, номер, валидност и издател на валидна лична карта. За тези граждани съществува по-голям риск от потенциални злоупотреби и те ще бъдат персонално уведомени от НАП.\n\r\nОт Агенцията съобщават, че приложението за проверка за незаконно разпространени лични данни ще работи с ЕГН, като ще изпраща резултатите от обработката на въведен от потребителя мобилен номер.\n\r\nДвамата гости в студиото на  се обединиха около тезата, че с развитието на технологиите в съвременния свят сигурността непрестанно е поставена под въпрос.", "date": "2019.07.25", "title": "Личните данни на 4 млн. българи – по-ценни от кредитни карти!"}
{"url": "https://www.dnes.bg/obshtestvo/2019/07/25/ryst-na-stroitelstvoto-spad-na-naemite-predpochitame-ipoteka.417513", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЕксперти в бранша на недвижимите имоти очакват 30% спад на цените на апартаментите под наем. Причината е, че много от обитателите им сега са направили инвестиция на зелено. \n\r\n\"За мен беше очаквано, имайки предвид ръста на строителството. Хората с по-малки доходи предпочитат да изплащат ипотечен кредит. Вноската за кредит е по-ниска от сумата за наем\", посочи Александър Гергов, който е управител на имотна агенция.\n\n\"Застроиха се доста комплекси около София и става все по-модерно да се живее в предградие след Околовръстното шосе\", уточни той в \"България сутрин\".\n                    \n                    \n                \r\n                \r\n                \r\n                \r\nПо думите му в кв. \"Манастриски ливади\" продължава да се строи с високи темпове. Такова строителство има и в \"Кръстова вада\", \"Малинова долина\" и \"Витоша\". В тези квартали обаче имало проблеми с урбанизацията.\n\r\nКонсултантът по недвижими имоти Сима Тодорова каза, че не се наблюдава генерален спад в наемите, тъй като там винаги има текучество.\n\r\n\"Нашата статистика показва, че около 45% са сделките за наем за двустайни апартаменти и около 20% за тристайни. Хората със семейства преценяват, че е равносилно да внесат наема си като вноска по ипотечен кредит\", обясни тя пред .\n\r\nТодорова коментира още, че не се отчита нарастване на цените на имотите. Пазарът е стабилен, сключват се сделки. Сред най-желаните райони в София са централната част, \"Лозенец\" и \"Младост\".\n\r\n\"Ваканционните имоти не са в пика си\", отбеляза Сима Тодорова. С това мнение се съгласи и Александър Гергов.", "date": "2019.07.25", "title": "Ръст на строителството – спад на наемите: Предпочитаме ипотека"}
{"url": "https://www.dnes.bg/cars/2019/07/25/ima-li-bydeshte-za-lancia-prodava-poveche-ot-alfa-romeo.417542", "text": "Легендарната марка Lancia показва впечатляващ ръст на продажбите за първото полугодие на 2019 г., което може да се окаже решаващо за плановете на концерна FCA за нейното бъдеще. Нещо повече - Lancia продава повече нови автомобили от Alfa Romeo, съобщава Automotive News.\n\r\nЗа първото полугодие продажбите на Lancia в Европа са скочили с 28%, докато тези на Alfa Romeo са паднали с 42%. Това показва, че решението на FCA да не закрива марката - нещо, за което се говори упорито през последните години, е напълно правилно. В момента Lancia е представена само на един пазар - в Италия, и само с един модел - Ypsilon, като за първите 6 месеца от него са пласирани 34 691 бойки.\n\r\nХечбекът Ypsilon е на пазара още от 2011 г., като FCA първоначално не планираше негов наследник заради липсата на достатъчно средства. Сега обаче това е на път да се промени и според последните информации такъв автомобил ще бъде представен още през 2020 г. Той ще бъде изграден на базата на новото поколение на FIAT 500, което също ще дебютира догодина.\r\n                    \n                    \n                \r\n                \r\n                \r\n                В същото време продажбите на Alfa Romeo през първото полугодие са паднали с 42% - до 29 187 единици, като 14 500 от тях се падат на пазара в Италия. Марката предлага само два актуални модела - седана Giulia (5858 продажби, спад от 44%) и кросоувъра Stelvio (13 771 продажби, спад 18%). И двата автомобила са на пазара от 2016 г. и  въпреки положителните отзиви, които получиха, представянето им на пазара е доста слабо и те отстъпват на моделите на голямата германска тройка. \n\r\n", "date": "2019.07.25", "title": "Има ли бъдеще за Lancia? Продава повече от Alfa Romeo"}
{"url": "https://www.dnes.bg/temida/2019/07/25/geshev-ostava-edinstven-kandidat-za-glaven-prokuror-zasega.417547", "text": "\nБез номинация за нов главен прокурор започна пленумът на Висшия съдебен съвет (ВСС). \r\n\r\nОстава още едно заседание, на което министърът на правосъдието Данаил Кирилов може да предложи кандидатура, допълва БТА. \n\n Преди дни прокурорската колегия на ВСС предложи Иван Гешев за наследник на Сотир Цацаров.\r\n\r\nДокато ВСС заседаваше пред сградата се проведоха протест срещу номинацията на Гешев и контрапротест в негова защита. \r\n\r\nСтигна се и до блокиране на улицата. \r\n\r\nДвата протеста влязоха в словесни нападки и се стигна до блокада на трамвайната линия. \r\n\r\nПолиция пазеше реда.", "date": "2019.07.25", "title": "Гешев остава единствен кандидат за главен прокурор. Засега "}
{"url": "https://www.dnes.bg/politika/2019/07/25/parlamentyt-podhvana-atakata-sreshtu-nap.417553", "text": "Парламентът единодушно гласува да бъде създадена Временна анкетна  комисия за изясняването на всички факти и обстоятелства около хакерската атака срещу Националната  агенция по приходите\r\nПредложението за това дойде от шефката на депутатите на ГЕРБ  Даниела Дариткова. \n\n\n\r\nСъгласно решението срокът на действие на комисията е до три месеца. \n\r\nКомисията ще трябва да проучи всички факти и обстоятелства около случая с източване на информация от електронните бази данни на НАП.\r\nЗа председател на комисията бе избран народният представител от ГЕРБ Красимир Ципов. За заместник-председател проф. Румен Гечев от БСП, пише \"Фокус\".\r\n                    \n                    \n                \r\n                \r\n                \r\n                В срок от три месеца те следва да  изяснят всички факти и обстоятелства около изтичането на данни.  Вносителите посочват в мотивите си, че освен проверките, извършвани от  Комисията за защита на личните данни, ДАНС и другите служби, е редно  действия да предприеме и Народното събрание, тъй като случаят  представлява заплаха за националната сигурност.", "date": "2019.07.25", "title": "Парламентът подхвана атаката срещу НАП"}
{"url": "https://www.dnes.bg/temida/2019/07/25/boikov-iankov-i-todorov-otivat-na-syd-za-hakvaneto-na-nap.417566", "text": "Спецпрокуратурата предаде на съд трима души за хакерската атака срещу НАП, извършена на 22 юли, съобщиха от Апелативната специализирана прокуратура.\r\nСофийска градска прокуратура обвини в компютърно престъпление Кристиян Бойков и досъдебното производство по компетентност на Специализираната прокуратура. За престъплението се предвиждат наказание лишаване от свобода от 5 до 15 години.\n\n\n Спецпрокуратурата е извършила допълнителни следствени действия, при които са събрани доказателства за наказателната отговорност на още две лица – на изпълнителния директор Георги Янков и на собственика на дружеството Иван Тодоров, работодател на Кристиян Бойков, които са действали като подбудители за компютърния пробив на НАП.\r\n                    \n                    \n                \r\n                \r\n                \r\n                Търговският директор на \"ТАД ГРУП“ ЕООД е обвинен за това, че като подбудител, умишлено склонил Кристиян Бойков да извърши престъпление с цел да създаде смут и страх в населението. Взета му е мярка за неотклонение \"Гаранция в пари\" в размер на 20 000 лв.\r\nСъщото обвинение за подбудител е повдигнато и на собственика на фирмата Иван Тодоров. До момента той не е открит на известните му адреси, поради което е обявен за общодържавно издирване и ще бъде издадена Европейска заповед за ареста му.\r\nНа Кристиян Бойков е повдигнато ново обвинение – като извършител на престъплението в съучастие с Георги Янков и Иван Тодоров, които са подбудители, за което му е взета парична гаранция от 20 000 лева.\r\nСъбраните доказателства сочат, че базата данни на НАП не е единствената, незаконно атакувана от тримата обвинени. До момента са събрани доказателства за нерегламентирано копиране на информация от сървъри на застрахователна компания, фирма, предоставяща интернет услуги и други. В интерес на разследването, на този етап имената на институциите и дружествата няма да бъдат огласявани.\r\nЗа предприетите действия по привличане на три лица като обвиняеми за извършено престъпление по чл. 108а от НК, Специализираната прокуратура е уведомила Комисията за защита на личните данни и КПКОНПИ.\r\nПродължават действията по събиране на доказателства, което може да доведе до ангажиране на отговорността и на други лица.", "date": "2019.07.25", "title": "Бойков, Янков и Тодоров отиват на съд за хакването на НАП"}
{"url": "https://www.dnes.bg/obshtestvo/2019/07/25/prof-tagarev-boino-dejurstvo-na-f-16-kym-kraia-na-2024-ta.417556", "text": "Към края на 2024 г. може би ще видим първата застъпила двойка самолети F-16 на бойно дежурство със съответните подготвени екипажи. Кога ще можем да се освободим от МиГ-29 е малко по-сложен въпрос, но две или три години по-късно би трябвало да имаме и тази готовност. Това мнение изрази  \" по .\r\n\"Дебатите около закупуването на самолетите F-16 бяха обширни. Часове наред в пленарна зала депутатите обсъждаха въпроса, а преди това и в комисиите. Реално тогава не бяха чути нови тези. Самият президент Румен Радев в мотивите към своето вето срещу ратифицирането на договора за американските изтребители F-16 отново се върна към същите тези и аз не очаквам при повторното обсъждане да се каже нещо ново\", заяви проф. Тагарев.\r\n                    \n                    \n                \r\n                \r\n                \r\n                Въпросите относно качеството на самолета са изчистени, разкри още той. \"Лично аз виждам това като забавяне и разфокусиране на изпълнителната власт и ръководството на въоръжените сили от необходимостта от детайлна програма как ще реализират този проект и как във времето ще се изграждат различните компоненти на способности, за да може след години да изпълняваме функцията въздушно патрулиране и впоследствие овладяване за другите му роли. Но това е процес, който изисква координирани усилия\", допълни проф. Тагарев.\r\n\"Става въпрос за 4 различни договора и за някои от тях сроковете изтичат в различен момент от време. Формално президентът може да наложи вето на промяна на Закона за държавния бюджет и през следващата седмица. Ако наложи вето, разбира се, едва ли това ще промени решимостта на управляващите, но те ще трябва да се събират през август\", каза още гостът.\r\nТози самолет ще бъде използван минимум 40-50 години, изтъкна бившият министър на отбраната. \"Ние доставяме това, което е необходимо, за да стартираме овладяването му, първоначалната му експлоатация и боеприпаси за известен период от време. Моето мнение е, че избрахме възможно най-добрия самолет от това, което можем да си позволим, и то самолет в нова модификация. Третата страна сме, която ще го придобие\", спомена още Тодор Тагарев.\r\nПо думите му сделката е изгодна и от гледна точка на бойните способности, които придобиваме, и от гледна точка на перспективата за поддръжка и експлоатация на този самолет до края на неговия жизнен цикъл.\r\nЦелия разговор гледайте . \r\n ", "date": "2019.07.25", "title": "Проф. Тагарев: Бойно дежурство на F-16 - към края на 2024-та"}
{"url": "https://www.dnes.bg/politika/2019/07/25/obedineni-patrioti-se-razpadat-no-pyk-stoiat-zad-kabineta.417570", "text": "Според лидерът на ВМРО Красимир Каракачанов е възможно политическите сили  от Обединени патриоти да преминат към индивидуални споразумения с ГЕРБ за подкрепа на правителството. \n\r\nДо този сценарии се стига след разрива в малката коалиция. \n\n В сряда лидерите на НФСБ, ВМРО и \"Атака\" Валери Симеонов, Красимир Каракачанов и Волен Сидеров се събраха на коалиционен съвет в парламента. Малко след началото, срещата се провали след като от \"Атака\" поискаха медиите да присъстват на разговорите, а от НФСБ и ВМРО в знак на несъгласие напуснаха.\n\r\nКаракачанов повтори днес, че така коалицията няма да продължава и изтъкна, че тя от няколко месеца не съществува, защото нямало диалог, имало саботажи и атаки на един от лидерите на коалицията срещу другите две политически формации и изказване на лъжи и обидни квалификации. \n                    \n                    \n                \r\n                \r\n                \r\n                \r\n„Така няма да продължава, аз в такава коалиция няма да участвам“, заяви лидерът на ВМРО, цитиран от БТА.\n\r\nПо темата за подкрепата на правителството Каракачанов обясни, че \"всеки може да стигне до споразумение с ГЕРБ на базата на това, което имаме като общо споразумение и да продължи да подкрепя правителството\".\n\r\nПопитан за възможностите партньорите от \"малката коалиция\" да се разберат помежду си, Каракачанов попита медиите дали вчера са останали с впечатление, че лидерът на \"Атака\" има желание да се разбира с някого. Като го гледате от четири месеца как сипе хули, обидни квалификации и лъжи по отношение на мен, на другия ми колега - Симеонов, на г-н Джамбазки, на ВМРО, за какво разбиране става дума, и какъв е смисълът да продължаваме да си говорим по този начин, заяви Караканов, като подчерта, че не обявява, че излиза от коалицията.", "date": "2019.07.25", "title": "Обединени патриоти се разпадат, но пък стоят зад кабинета "}
{"url": "https://www.dnes.bg/akoshtete-vqrvaite/2019/07/25/kak-zodiite-poddyrjat-forma.417539", "text": "Когато говорим за поддържане на форма, всеки спазва различни диети, прави различни упражнения и има различни навици. Ето как зодиакалните знаци се грижат за себе си.\r\n\r\n \r\nОбичат да си хапват вкусни ястия и не обръщат толкова внимание на това какво точно ядат, а на друго - на времето. Гледат да се хранят по едно и също време всеки ден, в едни и същи часове. Много са стриктни, ядат по 3-4 пъти на ден, в определени часове.\r\n \r\n\r\n \r\nТелците са сред най-големите чревоугодници. Обожават храната и не биха се отказали от изкушенията. Мързеливи са и не биха практикували много интензивен спорт, но пък обожават да медитират - това ги успокоява. Поддържат форма чрез йога или пилатес.\r\n \r\n\r\n \r\nТези зодии са много активни, широкоскроени, забавни. Не мислят толкова за храната, която хапват или спорта, защото така или иначе често са в движение, но опитват да ограничават гледането на телевизия. И без това за тях това е безсмислено, а и не искат да вредят на очите си. Предпочитат да са навън.\r\n \r\n\r\n \r\nТе са обсебени от чистата храна, от натуралните продукти. Обръщат много внимание на здравето си, искат да водят здравословен живот. Купуват скъпи храни, проверяват състава им, предпочитат зеленчуци от село, а ако ядат месо, то е органично.\r\n \r\n", "date": "2019.07.25", "title": "Как зодиите поддържат форма?"}
{"url": "https://www.dnes.bg/rusia/2019/07/25/ukraina-zadyrja-ruski-tanker-za-incidenta-v-kerchenskiia-protok.417574", "text": "Украинските власти задържаха руския танкер \"Нейма\" в пристанище Измаил  в Одеска област, съобщи прес службата на ведомството. \r\n\r\nСлужбата за безопасност на Украйна е посочила като причина задържането на танкера \"блокиране на украински кораби в Керченския проток\", пише Риа. \r\n\r\nТвърди се, че в пристанището танкерът е влязъл под името \"NIKA SPIRIT'. \r\n\r\nЗаподозрени от украинските власти са 15 руски офицери, сред които един контраадмирал, двама вицеадмирала и генерал-полковник. \r\n\r\nСлужители на украинската служба за сигурност, военни прокурори и гранични полицай са претърсили кораба, иззели са документи, протоколи и бордови дневници. \r\n\r\nЕкипажът на танкера е разпитан. \r\n\r\nНа 25 октомври 2018 г. Русия задържа 24 украински моряци и трите им плавателни съда в Керченския проток, който свързва Черно и Азовско море. Украинските моряци са обвинени от Москва в незаконно навлизане в руски териториални води.", "date": "2019.07.25", "title": "Украйна задържа руски танкер за инцидента в Керченския проток"}
{"url": "https://www.dnes.bg/muzika/2019/07/25/gotovi-li-ste-the-chemical-brothers-idvat-v-bylgariia.417562", "text": "Само няколко месеца след разтърсващо хедлайн шоу на легендарния британски фестивал Гластънбъри, световноизвестната електронна формация The Chemical Brothers ще стъпи за първи път и на българска земя.\r\nДуото, което заедно с групи като Prodigy и Fatboy Slim наложи big beat, електро и техно жанра като едни от най-обичаните съвременни музикални течения, ще изнесе първия си концерт в България в Арена Армеец. Заветната дата е: 10 октомври 2019 г.\n\r\nЧакани от години у нас, The Chemical Brothers най-после ще зарадват хилядите си верни български фенове. Британците, Том Роуландс и Ед Саймъндс, се събират в Манчестър през 1989 г. Те постигат световна слава, когато вторият им албум Dig Your Own Hole  оглавява британските класации през 1997 г.  Само в Обединеното Кралство музикантите бележат 6 първи места с албумите си  и 13 топ 20 сингли, между които и две първи места. \n                    \n                    \n                \r\n                \r\n                \r\n                \r\nОсвен новия си албум No Geography музикантите ще представят пред българска публика и най-обичаните си композиции от цялата си дискография като Hey Girl Hey Boy, Block Rockin’ Beats, Galvanize и много други\n\r\nThe Chemical Brothers пристигат у нас с пълната си нова продукция, включваща зашеметяващо 3D светлинно шоу и още множество спиращи дъха сценични ефекти, които наелектризираха до червено феновете при премиерата си на Гластънбъри в края на юни. Цялата сценична техника ще пътува до Арена Армеец от Великобритания в 7 ТИР- а, тъй като няма как да бъдат набавени нейни аналози у нас като качество и ефекти.\n\r\nПо условие на мениджмънта на The Chemical Brothers залата в Арена Армеец ще бъде лимитирана до точно 9500 места, чиито цени ще бъдат както следва: 59, 69, 79, 89 и ВИП места от 100 лв, които от 25 юни,  са в продажба. Първите 1000 билета са на промоционална цена с 10 лв отстъпка. \n\r\nНачалният час на шоуто ще бъде 21.00 часа, когато специално DJ шоу ще подгрява парти атмосферата до излизането на The Chemical Brothers на сцената в Арена Армеец.", "date": "2019.07.25", "title": "Готови ли сте: The Chemical Brothers идват в България"}
{"url": "https://www.dnes.bg/sofia/2019/07/25/sofiia-harchi-polovin-milion-leva-za-filtri-za-mrysen-vyzduh.417561", "text": " \r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n ще бъдат поставени по различни сгради в София през следващите три години, съобщи кметът Йорданка Фандъкова.\n\r\n150 филтъра на стойност около половин милион лева ще бъдат монтирани , а средствата са от бюджета на Столичната община.\r\nФандъкова заяви, че взетите до момента мерки за качеството на въздуха дават резултат, защото за първото шестмесечие на тази година надвишенията на нормите са  от тези за същия период на миналата година.\r\n\"Програмата е мое предложение, тя е 3-годишна. Можем да заменим отоплителните инсталации на 20 хил. домакинства. Това е допълнителна мярка към над 100 мерки, които изпълняваме\", обясни Фандъкова пред .", "date": "2019.07.25", "title": "София харчи половин милион лева за  филтри за мръсен въздух"}
{"url": "https://www.dnes.bg/temida/2019/07/25/myj-strelia-s-gazov-pistolet-po-deca-bili-mnogo-shumni.417558", "text": "Районната прокуратура в Провадия задържа за срок до 72 часа 38-годишния Добромир, след като е бил привлечен като обвиняем за нанасяне на тежка и средна телесна повреда на 14-годишно момче, съобщават от пресцентъра на Държавното обвинение.\n\r\nНа 23 юли тази година около 22 часа обвиняемият произвел два изстрела с газов пистолет. След това с дръжката на оръжието нанесъл удари в главата на 14-годишното момче. Заедно с него били и други деца, които след изстрелите се разбягали.\n\r\nПострадалото момче е настанено в болница с голям епидурален кръвоизлив, разкъсно-контузна рана в челната област и счупване на черепния покрив.\n\r\nДо инцидента се стигнало, след като вечерта на 23 юли в беседка в кв. \"Север\" в Провадия шумно се забавлявала компания от момчета и момичета.\n                    \n                    \n                \r\n                \r\n                \r\n                \r\nКъм тях се присъединили и приятелите на пострадалото дете. \n\r\nДействията на обвиняемия били изненадващи за разпитаните по досъдебното производство деца.\n\r\nТекстът, по който е повдигнато обвинението на мъжа, предполага, че ако бъде признат за виновен той ще получи присъда от три до десет години затвор.", "date": "2019.07.25", "title": "Мъж стреля с газов пистолет по деца, били много шумни"}
{"url": "https://www.dnes.bg/balkani/2019/07/25/iohanes-han-severna-makedoniia-izpylni-vsichki-iziskvaniia.417554", "text": "Северна Македония заслужава през октомври да получи зелена светлина за започване на преговори за членство в Европейския съюз заради всичко, което направи през последните години с реформите, с Преспанското споразумение с Гърция и с Договора за добросъседство с България, заяви еврокомисарят Йоханес Хан на пресконференция в Скопие след среща с премиера Зоран Заев, предават агенция МИА и БТА.\n\n\r\n\n\r\n\"Това е национална цел и всички в държавата трябва да работят за нея. Надявам се всички да подкрепят необходимите мерки, които трябва да бъдат предприети занапред, за да се постигне това, което мнозина от нас искат да видят - зелена светлина за започване на преговорите\", каза Хан.\n                    \n                    \n                \r\n                \r\n                \r\n                \r\nТой изрази съжаление, че страните членки все още не са единодушни за датата за преговори, тъй като Северна Македония е направила всичко, което е било поискано от нея.\n\r\n\"ЕС също трябва да даде своето, а не само вашата страна. Но затова е необходимо да продължите реформите\", подчерта Хан, като добави, че страните членки на ЕС следят отблизо процеса на реформи, но те се правят не заради ЕС, а преди всичко за доброто на гражданите.\n\r\nХан каза, че Северна Македония трябва да продължи борбата с корупцията и организираната престъпност, защото върховенството на закона е необходимо както за политическата и икономическата стабилност на страната, така и за доверието на гражданите в институциите.\n\r\nНа същата пресконференция Зоран Заев каза, че Северна Македония ще продължи реформите, за да \"не даде алиби\" на ЕС отново да отложи преговорите за членството й. Той заяви, че властите са готови за сътрудничество с опозицията по всички ключови въпроси от интерес за държавата и гражданите.\n\r\nЙоханес Хан е на работно посещение в Северна Македония, откъдето по-късно днес ще отпътува за Сърбия.", "date": "2019.07.25", "title": "Йоханес Хан: Северна Македония изпълни всички изисквания "}
{"url": "https://www.dnes.bg/obshtestvo/2019/07/25/zashto-biznesyt-predpochita-da-investira-v-turciia-a-ne-v-bylgariia.417576", "text": "Изходът от борбата между България и Турция за рекордната инвестиция на Фолксваген в размер на около 1,5 милиарда евро изглежда предрешен. По обем на брутния вътрешен продукт турската икономика е осемнадесета в света, докато България е едва на 73-то място. От години задграничните инвеститори посочват дефицита на квалифицирана работна ръка като основен проблем пред бизнеса в демографски топящата се България. А със своето 80-милионно население Турция е в много по-добра позиция, при това не само в количествено отношение, пише . \n                    \n                    \n                \r\n                \r\n                \r\n                \r\n\n\r\nВ България понастоящем на 100 работници и служители на възраст между 60 и 64 години, излизащи в пенсия, се падат по 55 български младежи между 15 и 19 години, навлизащи в трудоспособна възраст. В Турция ситуацията е точно обратната - младите поколения заместват излизащите в пенсия в съотношение две към едно. По данни на Евростат дяловете на професионалистите и на технически подготвените работници и специалисти сред заетите в турската индустрия са два пъти по-големи от съответните показатели за България.\n\r\nЩо се отнася до състоянието на техническата и пътната инфраструктура, в България то е по-добро единствено в сравнение с Румъния и с балканските държави, които не са членки на Евросъюза, сочат резултатите от тазгодишната анкета сред работещите в Източна и Централна Европа германски предприемачи.\n\r\nПод средните за региона са и оценките за ефективността в борбата срещу корупцията и престъпността, както и за правната сигурност в страната. България е на последно място по качество на висшето образование и на едно от последните места в професионалното обучение, отстъпвайки в това отношение на страни като Македония и Босна и Херцеговина, се посочва още в доклада на обединението на германските индустриално-търговски камари в региона.\n\r\nВ един съвсем нов анализ на Европейската комисия пък се подчертава, че производителността на труда в България нараства три пъти по-бавно, отколкото в съседна Румъния и съставлява едва 45% от средната в Евросъюза. Състоянието на техническата инфраструктура е незадоволително, особено в Северна България. Администрацията продължава да е недружелюбна спрямо бизнеса. Конкурентоспособността на страната в опитите да привлича задгранични инвестиции остава проблематична, изтъкват анализаторите от Брюксел.\n\r\nШефът на Асоциацията на индустриалния капитал в България Васил Велев е едър предприемач, свързан с управлението на три големи машиностроителни предприятия. Той е наясно, че ако крайното решение на акционерите на Фолксваген би било в полза на България, концернът навярно би \"откраднал\" много и от неговите работници и специалисти. Германците биха им плащали повече, отколкото българските работодатели биха могли да си позволят, казва той. Но подобна инвестиция със сигурност би подобрила бизнес-средата в България, въпреки че проблемът с дефицита на работна ръка продължава да набъбва, добавя още Васил Велев.\n\r\n\n\r\nИкономистът Красен Станчев подкрепя твърдението на индустриалеца, че при 2,2 милиона заети намирането на 5000 работници и специалисти в България би било проблем за всеки голям концерн. Да, страната е политически и макроикономически стабилна, но в конкуренцията за големи инвестиции тя има и редица минуси. Например факта, че темповете на развитие на икономиката са по-бавни от съответния показател за Турция, както и несравнимо по-големият турски пазар, който може да приеме дори част от залежалата продукция на концерна в други държави, например от САЩ. Българският Закон за насърчаване на инвестициите значително ограничава възможностите на държавния бюджет да субсидира капиталовложения като това на Фолксваген, тоест и по този показател страната стои по-зле на фона на стотиците милиони евро, обещавани от Анкара. За разлика от България, Турция може да закупи за своите държавни институции, армия и полиция солиден брой автомобили от новия инвеститор.\n\r\nЛюбомир Станиславов е изпълнителен директор на Аутомотив Клъстер, който обединява над 230 фирми с инвестиции в производството на възли, части и компоненти за автомобилната индустрия. Станиславов твърди, че българското предложение за изграждане на завода на Фолксваген до София отговаря на всички технически изисквания на концерна. \"Теренът е един от най-добрите индустриални имоти в Европа\", казва той, но признава, че и турците са се постарали в това отношение.\n\r\n\"Всички инвеститори в България се притесняват дали ще намерят квалифициран персонал, но в крайна сметка те бързо си го набавят и остават в страната. Инфраструктурата и трудовият потенциал на българската столица са на достатъчно добро равнище за подобен род начинания. Германски производител на автоклиматични системи също се оплакваше, че трудно намирал обучени работници и специалисти, но за няколко години увеличи три пъти производството си в Божурище\", казва още Станиславов. Той обаче признава, че рекламната кампания на Анкара е била по-добре организирана от усилията на София да убеди Фолксваген в своите предимства.\r\n \r\n   ", "date": "2019.07.25", "title": "Защо бизнесът предпочита да инвестира в Турция, а не в България?"}
{"url": "https://www.dnes.bg/notifikacii/2019/07/25/kod-cherveno-v-parij-chakat-se-gradusi-do-42.417568", "text": "\n\r\nВ Париж и други части в Северна и Централна Северна Франция днес е обявен код червено за изключителни горещини, предаде ДПА.\r\n\r\nРекордът за най-висока температура във френската столица от 40,4 градуса, отчетен през 1947 г., вероятно ще бъде счупен, прогнозира държавната метеорологична служба.\r\n\r\nОт там очакват температури от 42-43 градуса в Париж, долината на река Лоара и в региона Шампан.\r\n\r\nВластите предупреждават гражданите да избягват спортуване и ненужни пътувания, съветват да се пие много вода, да се избягва алкохол и да проверяват как се чувстват възрастни роднини и съседи.\r\n\r\nМиналата нощ вероятно беше най-горещата във Франция, откакто се правят измервания, съобщи Метео Франс. Най-ниската средна нощна температура е била 21,4 градуса.\r\n ", "date": "2019.07.25", "title": "Код червено в Париж: Чакат се градуси до 42°"}
{"url": "https://www.dnes.bg/index/2019/07/25/seloto-na-obichta-i-izmamite-kitaika-osinovila-118-deca-otiva-v-zatvora.417567", "text": "Наглед 54-годишната китайка Ли Йенся може да бъде описана като филантроп, любяща жена и майка.\n\r\nЛи Йенся обаче ще отиде за 20 гадене зад решетките, защото съдът в Уан, провинция Хъбей, я призна за виновна в изнудване, измама, нарушаване на обществения ред и подправяне на документи. \n\r\nБившата собственичка на сиропиталище, която носи прякора \"Любящата майка\" е глобена и с 2,67 млн. юана (388 000 щатски долара). \n\r\nЗаедно с нея са осъдени и 15 съучастници, включително приятелят й, пише BBC. \n\r\nСъдът реши, че Ли Йенся е злоупотребявала с популярността на сиропиталището си. \n\r\nТя и останалите 15 човека са извършвали измами с цел лично забогатяване, съобщи съдът. \r\n\r\n                \r\n                \r\n                \r\nЛи става популярна през 2006 г., когато става ясно, че тя е осиновила десетки деца от родния си Уан, малък град в провинция Хъбей. Тя разказва, че някога била омъжена, но се е развела. \n\r\nБившият й съпруг продал сина им на трафикант за 7 000 юана, казала Ли пред медиите. \n\r\nTя успяла да си върне детето и тогава решила, че иска да помага и на други деца. \n\r\nПрез годините натрупала значително състояние и така става една от най-богатите жени в Хъбей. Състоянието и дори позволило да купи  миннодобивна компания през 1996 г. \n\r\n\"Често виждах 5 или 6-годишно момиченце да бяга край мината. Нейният баща беше умрял... Майка й избягала. Така че я прибрах у дома. Тя беше първото дете, което осинових\", обяснява преди 20 г. Ли пред местен вестник. \n\r\nСлед първото момиченце последвали още десетки и така Ли Йенся отворила сиропиталище, което нарекла \"Селото на обичта\". Интересът към Ли не секвал и често имало репортажи за сиропиталището и самата нея, включително и за това как се е преборила с рака и е изгубила цялото си богатство. \r\n\n\r\nПрез 2017 г. в \"Селото на обичта\" имало 118 деца. Точно тогава правителството получило сигнали за подозрителна дейност в дома за деца. \n\r\nТака полицията разкрива, че Ли Йенся всъщност има 20 млн. юана и над 20 000 долара в сметките си и кара луксозни коли като \"Mercedes\" и \"Land Rover\". \n\r\nВсъщност от 2011 г. насам китайката била замесена в нелегална дейност. \n\r\nПринуждавала някои от осиновените си деца да саботират работата по строителни обекти. \n\r\nВ един случай карала децата да се хвърлят пред камионите, за да прекъснат строежа. \n\r\nПосле самата Ли изнудвала инвеститорските компании. \n\r\n54-годишната китайка се е облагодетелствала и е събирала пари под предтекст, че са за сиропиталището й. \n\r\nМного китайци в социалната мрежа Weibo са възмутени от действията на Ли. \n\r\n\"Отвратително. Чичо ми дори е дарявал за сиропиталището й преди\", пише един коментиращ. \n\r\n\"Един път дори я нарекох \"Любящата майка\". Сега ми се иска да си взема думите обратно, в нея няма никаква обич. Тя не заслужава това име\", отсича друг.", "date": "2019.07.25", "title": "\"Селото на обичта\" и измамите: Китайка, осиновила 118 деца отива в затвора"}
{"url": "https://www.dnes.bg/eu/2019/07/25/ek-pak-ni-sydi-zaradi-kachestvoto-na-vyzduha.417569", "text": "Европейската комисия (ЕК) дава България на Съда на ЕС заради лошото качество на въздуха, съобщи еврокомисарят по околната среда, морско дело и рибарство Кармену Вела, цитиран от БТА. \n\r\n\"В случая с България става дума за серния диоксид. Дневните и часовите норми постоянно се надвишават в югоизточната част на страната. Става дума за ограничения, които трябваше да се спазват още от присъединяването й към ЕС през 2007-а година\", казва Вела. \n\r\nВ Югоизточна България се намират четирите най-големи топлоелектрически централи в страната.\n\n\n\n\r\nОт Комисията припомнят, че от 2005 г. са в сила разпоредби на ЕС за пределно допустимите стойности и концентрацията на серен диоксид, които са започнали да се прилагат за България от присъединяването ѝ към ЕС през 2007 г.\n                    \n                    \n                \r\n                \r\n                \r\n                \r\nТова е втори иск, който се предявява към България пред Съда на Европейския съюз за неспазване на европейските стандарти за качество на въздуха.\n\r\nПрез април 2017 г. Съдът потвърди, че България не е спазила пределно допустимите стойности за прахови частици.\n\r\nИначе в ежемесечния пакет от решения на Европейската комисия, България е предупредена за недостатъчно транспониране на европейските разпоредби в още няколко сфери, предава Агенция Фокус. \n\r\nСред проблемните области са тази за цифровия единен пазар, където страната ни не е уведомила за пълното транспониране на правото на ЕС относно достъпността на уебсайтовете и мобилните приложения.\n\r\nСтраната ни е предупредена и за налаганите ограничения, в разрив с правото на ЕС, за предоставянето на услуги като ограничението за работа на частните охранителни фирми. \n\r\nБългария не е съобщила и за приемането на национално законодателство, транспониращо разпоредбите за признаването на съдебни решения, с които се налагат наказанията за лишаване от свобода. \n\r\nЕвропейската комисия е решила да ни предупреди и за това, че не сме приложили правилата на ЕС относно борбата със сексуалното насилие и със сексуалната експлоатация на деца, както и с детската порнография.", "date": "2019.07.25", "title": "EK  пак ни съди заради качеството на въздуха "}
{"url": "https://www.dnes.bg/televizia/2019/07/25/probivyt-v-nap-komprometirana-li-e-vytreshnata-sigurnost.417594", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\r\n\r\nСлед епидемията от африканска чума. Ще има ли скок в цената на месото?\r\n\r\nПробивът в НАП. Компрометирана ли е вътрешната сигурност. Говори Румен Петков\r\n \r\nСубсидия за лекарите. Ще се върне ли разпределението на медиците?\r\n\r\nВ защита на децата. България и Италия заедно на протест\r\n\r\nЧети във влака. НА ЖИВО: Как в БДЖ насърчават четенето по нов и модерен начин? ", "date": "2019.07.25", "title": "Пробивът в НАП. Компрометирана ли е вътрешната сигурност?"}
{"url": "https://www.dnes.bg/zvezdi/2019/07/25/vlado-karamazov-prekarah-2-ch-pred-portite-na-raia.417588", "text": "Владимир Карамазов се диви на красотата на Азорските острови. Актьорът сподели в Instagram няколко спиращи дъха гледки от екзотичната дестинация. \r\nОказва се, че страстта към фотографията е завела българина на въпросното място. Той обясни на феновете си, че скоро ще качи професионалните кадри, които е успял да направи. \r\n\"Мисля, че съм късметлия. Поне за някои неща. Вчерашната случка ще я помня и мисля дълго. Защото можеше да не стане така, да не стане по този начин, с тези хора. За някой случката ще е банална, но не е. Два часа прекарах с шестима непознати канадци и бяхме избрани да гледаме невероятното представление на природата. Защо природата си направи труда да изнесе този спектакъл на 7 човека нямам представа.\r\n                    \n                    \n                \r\n                \r\n                \r\n                Тя криеше своите красоти в бяла пелена и бавно ни ги показваше. Показваше ги за секунди и ги скриваше. Но само как ни ги показваше! Викахме, плакахме, не вярвахме че се случва. Е такива 2 часа са си подарък за нещо. Най-хубавият ми подарък от живота\", коментира той след посещението си на остров Терсейра. \r\nКарамазов добави, че е изключително щастлив, защото е прекарал два часа пред портите на рая. \r\n\"Това, което снимката показва е невероятно... Красиво, мистично, магично... А да си там, да го виждаш, усещаш, докосваш...това сигурно е несравнимо!\", написа фенка на актьора. \r\n", "date": "2019.07.25", "title": "Владо Карамазов: Прекарах 2 ч. пред портите на рая"}
{"url": "https://www.dnes.bg/notifikacii/2019/07/25/socialistyt-pedro-sanches-pak-ne-uspia-za-premier.417595", "text": "Испанските депутати не подкрепиха кандидатурата на социалиста Педро Санчес за премиер на страната, предадоха световните агенции.\r\nТова беше второто гласуване в парламента в рамките на седмицата. Във вторник Санчес не получи абсолютно мнозинство и така се стигна до гласуването днес, за което му беше нужно обикновено мнозинство. До последния момент Санчес водеше преговори с радикалната левица Подемос, за да си осигури нейната подкрепа, но в крайна сметка това не се случи.\r\nПри гласуването днес Санчес получи 124 гласа \"за\" от всички депутати от Социалистическата партия плюс един депутат от по-малка партия. \"Против\" гласуваха 155 депутати. \"Въздържали се\" гласуваха 67 депутати. Санчес трябваше да получи подкрепата на 176 депутати от общо 350.\r\r\n                \r\n                \r\n                Малко преди вота Санчес призна, че няма да успее да го спечели и каза, че преговорите с Подемос за съставяне на коалиция са се провалили. \"Споразумението не е възможно\", заяви Санчес и упрекна Подемос за провала. Той заяви, че исканията на Подемос за власт в правителството са били прекалено високи.\r\nИзточници от Подемос казаха, че нейните депутати ще се въздържат при гласуването, допълва Ройтерс. Лидерът на Подемос Пабло Иглесиас пък призова Санчес да продължи да преговаря с неговата партия, а не да води страната към нови избори.\r\nСега депутатиje имат срок до 23 септември, за да постигнат пробив в политическата задънена улица или Испания я очакват национални избори за четвърти път за пет години. През този период Санчес може да направи нов опит да си осигури парламентарна подкрепа. (БТА)", "date": "2019.07.25", "title": "Социалистът Педро Санчес пак не успя за премиер "}
{"url": "https://www.dnes.bg/stranata/2019/07/25/svinskoto-poskypva-s-50-kiloto-udria-pochti-12-leva-dali.417583", "text": "Драстично поскъпване на свинското месо заради кризата с африканската чума прогнозират от Асоциацията за защита на потребителите.\r\n\"В краткосрочен план поскъпването ще бъде в рамките на 10%, а дългосрочно до края на годината може да достигне 50%, ако не бъде овладяна заразата\", заяви председателят на асоциацията Пейо Майорски. \n\n\n\r\nЗа една седмица килограм свинско месо вече се е увеличило с 19 стотинки в търговската мрежа. Средната цена в момента е 7,60 лв. за кг и е по-висока със 7% спрямо предходния месец.\r\nСветовните цени на свинско месо също се покачват през последните месеци, а причината е в разпространението на африканската чума по свинете в Азия.\r\n                    \n                    \n                \r\n                \r\n                \r\n                В Германия поскъпването е с 25% - от 1,36 до 1,70 евро на кг кланично тегло. В Испания повишението е с 28% - от 1,04 до 1,33 евро на кг. В Холандия цената се е повишила с 27% - до 1,77 евро, а в Дания с 21% - до 1,38 евро. Прогнозите са през втората половина на годината да има ново повишение.\n\r\nЕвропа е нетен износител на свинско и България внася две трети от суровината си от ЕС. Китай е най-големият производител в света. Заради заразата в последните месеци там са избити над 1.2 млн. животни. Именно огромният недостиг в Китай ще повиши и световните цени, включително и на българския пазар, където по-голямата част от суровината е внос, прогнозират от Асоциацията за защита на потребителите. \n\r\nМайорски заяви, че избиването на животни и затварянето на свинекомплекси ще съсипе бизнеса в България за дълъг период от време, има реална опасност свиневъдството да се заличи като отрасъл. Това означава загуба на работни места, поминък и приходи за държавата.\r\nПо данни на Българската агенция по безопасност на храните общият брой на индустриалните ферми в България е 60, а броят на животните в тях 387 578.\n\r\nБроят на закланите свине у нас в промишлени условия през първите два месеца на 2019 г. е 175 хил. спрямо 151 хил. за същия период на 2018 г. Това води до увеличение на производството на свинско месо с 13%, изчислено на годишна база. Годишно в България свинско месо се добива от 1.5 млн. прасета, се посочва в съобщенето. \n\r\n ", "date": "2019.07.25", "title": "Свинското поскъпва с 50%, килото удря почти 12 лева. Дали?"}
{"url": "https://www.dnes.bg/eu/2019/07/25/bez-sdelka-po-dobre-ot-losha-sdelka-brexit-pri-boris-djonsyn.417580", "text": "В света на Брекзит, който често предизвиква разделение между \"тях и нас\", е лесно да забравим, че като оставим настрана Брекзит, лидерите от Европейския съюз все още смятат Великобритания за близък партньор и съюзник. Техните поздравителни послания към Борис Джонсън от цяла Европа вчера, особено от френския президент Еманюел Макрон, са навременно напомняне за това, пише Би Би Си.\n\r\nКаквото и да се случи с Брекзит, Франция, Германия, Полша и други все още силно се надяват да работят в тясно сътрудничество с Великобритания по международни въпроси като санкциите срещу Русия, Иран и защитата на правата на човека. На световната сцена ЕС смята Великобритания за част от добрите.\n                    \n                    \n                \r\n                \r\n                \r\n                \r\nНо приветственият тон на лидерите от ЕС, представляващ в крайна сметка дипломатическа учтивост, не бива да бъде погрешно разбиран, когато става дума за Брекзит и министър-председателството на Борис Джонсън.\n\r\nПоканите от ЕС към новия министър-председател за \"конструктивна\" съвместна работа не показват готовност за приемане на каквито и да е възможни искания на новия министър-председател от гледна точка на промени в сделката за Брекзит.\n\r\n\n\r\nВлиятелна фигура от ЕС каза, че в момента в ЕС има две идейни школи, когато става дума за Борис Джонсън:\r\nНомер 1: тези, които смятат, че след своето встъпване в длъжност той ще смекчи реториката си. Тези оптимисти в ЕС смятат, че като главен архитект на Брекзита Джонсън е в най-добра позиция да убеди парламента да приеме компромисна сделка. Те също така се надяват, че след като толкова много време е копнял да бъде министър-председател, Борис Джонсън в крайна сметка няма да иска да рискува новото си министър-председателство, като пристъпи към Брекзит без сделка през есента.\n\r\nИдейна школа номер 2: тези, които предсказват \"продължение в стил Варуфакис\". Тези песимисти в ЕС предсказват \"множество безсмислено срещи\" с министър-председателя Джонсън, какъвто смятат, че е бил случаят с противоречивия финансов министър на Гърция в разгара на гръцката дългова криза. Те мислят, че резултатът ще е Брекзит без сделка.\n\r\nПърво и най-важно обаче е, че ЕС чака да види в кои фигури ще се вслушва Борис Джонсън като министър-председател.\n\r\n\"Едва тогава можем да започнем да разбираме каква ще бъде стратегията на Борис Джонсън за Брекзит\", коментира пред мен дипломат от ЕС. \"Досега чуваме само лозунги.\"\n\r\n\n\r\nЕС естествено вече е запознат с т.нар. ядрена стратегия на Джонсън - да се покаже на ЕС, че той съвсем сериозно възнамерява да извърши Брекзит без сделка. Той знае, че лидерите от ЕС много повече биха предпочели съгласуван Брекзит. Той, изглежда, смята, че правдоподобната заплаха за вариант без сделка ще предизвика коренно преосмисляне в Брюксел.\n\r\nНо проблемът със заплахата да няма сделка е в това, че и другата страна мисли по този начин.\n\r\nЛидерите от ЕС също мислят, че е по-добре да няма сделка, отколкото да има лоша сделка. За тях. И смятат, че са много по-подготвени.\n\r\nБорис Джонсън е прав. ЕС има повече възможности за маневриране по сделката за Брекзит, отколкото е искал да покаже досега, но също така мисля, че Джонсън надценява гъвкавостта на ЕС.\n\r\nЕвропейските лидери няма да искат да приемат компромиси за Брекзит, които в крайна сметка ще им навредят.\r\nПромени ще бъдат приветствани само ако лидерите от ЕС преценят, че те са приложими, и ако бъдат убедени, че новият министър-председател разполага с мнозинство в парламента, за да постигне одобрение на сделката за Брекзит веднъж завинаги.\n\r\nА макар да са възможни ограничени промени по гарантирането на предпазния механизъм за границата между Ирландия и Северна Ирландия, ако Дъблин е готов на това, идеята на Борис Джонсън за пълно изоставяне на предпазния механизъм е почти немислима за Брюксел.\n\r\nЛидерите от ЕС искат да предпазят своя единен пазар от неподлежащи на регулация контрабандни стоки. В случая става дума за нещо повече от Брекзит, повече от мирния процес в Северна Ирландия. Целостта на единния пазар е крайъгълен камък на успеха на ЕС като търговски блок.\n\r\nЛидерите от ЕС също така няма да искат да изглежда, че изоставят Ирландия. По-малките държави членки сега са сила, с която ЕС трябва да се съобразява - те работят заедно за създаване на противотежест на френско-германското влияние, след като Великобритания се готви да напусне общността. /БТА/", "date": "2019.07.25", "title": "Без сделка по-добре от лоша сделка...Brexit при Борис Джонсън "}
{"url": "https://www.dnes.bg/obshtestvo/2019/07/25/aspirinyt-za-polzite-i-vredite-ot-nego.417527", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Милиони хора в света са в риск от тежки здравословни проблеми заради прекомерната употреба на аспирин. Това показват резултатите от ново проучване. В България това е и най-продаваният медикамент, припомня Bulgaria ON AIR. \r\n\r\nНе съвсем за ежедневна употреба, но не и за пълното му отричане. Най-популярното лекарство може да намали риска от повторен инфаркт в 20-25% от случаите. Според експертите употребата му от здрави хора с цел превенция е опасна. \r\n\r\nОсновната грешка е, че твърде често прибягват до самолечение.\r\nВъпреки това, прекомерната употреба на аспирин не може да доведе до инфаркт, казват специалистите. \r\n\r\nСпоред последните проучвания 29 млн. души в Съединените щати приемат лекарството без причина, за България точни данни няма.", "date": "2019.07.25", "title": "Аспиринът - за ползите и вредите от него "}
{"url": "https://www.dnes.bg/index/2019/07/25/letiashtiiat-francuzin-franki-zapata-koito-opita-da-preleti-nad-la-mansha.417546", "text": "Мъж се опита да прекоси Ла Манша с летящ ховърборд, но опитът му завърши не върху сушата, а във водата. \n\r\nФранки Запата падна малко след като излетя от Кале. 40-годишният мъж е бивш шампион по джет ски и трябваше да презареди летящия си ховърборд с гориво. \r\n \r\n10 минути след излитането обаче полетът, който трябваше да продължи около 20 минути над Ла Манша, се провали. Запата излетя от Кале и по план трябваше да се приземи на британска земя в Довър. \n\r\nМъжът обаче не успя да уцели платформата, от която трябваше да презареди по средата на Ла Манша. \r\n                \r\n                \r\n                \r\nФранки Запата е изобретателят на летящото устройство, което прилича на ховърборд. Той е летял на 15 метра над водата и целта му е била да поддържа средна скорост от 140 км/ч, пише Independent.\n\r\nОпитът на французина е по повод 110-ата годишнина от полета на Луи Блерио над Ла Манша през 1909 г. \n\r\nМалко преди да излети Запата заяви пред репортерите, че това е \"новият начин за летене\". \n\r\n\"Не използваме крила. Ние сме като птици, телата ни летят. Това е детска мечта\", обяснява той. \n\r\nВсе пак е бил наясно, че задачата му ще бъде усложнена от вятъра. \n\r\nИнтересът към Франки Запата и изобретението му се увеличи след като той направи първия си полет по време на парада по случай Деня на Бастилията в Париж.", "date": "2019.07.25", "title": "Летящият французин: Франки Запата, който опита да прелети над Ла Манша"}
{"url": "https://www.dnes.bg/index/2019/07/25/spirala-kak-da-izberete-podhodiashtata-za-liatoto.417585", "text": "Много жени не ползват голямо количество грим през лятото. За да изглеждат по-естествено и да не им се размазва лицето в горещините, повечето залагат само на червило и спирала.\r\nАко имате спирала, оставете я настрана и си купете нова. Тя трябва да е специално за сезона – с по-лека формула и да издържа на влага и вода.\r\nЕто за какво да внимавате при избора на спирала през лятото:\r\n\r\nВсяка жена иска да има дълги и обемни мигли. Това може да бъде постигнато с добавянето на изкуствени косъмчета и качествена спирала. Някои променят до такава степен миглите, че те изглеждат все едно са пластмасови. Ако искате да имате по-хубав вид, не прекалявайте с нанасянето и търсете такава, която придава обем, но същевременно не променя естествения вид.\r\r\n                \r\n                \r\n                \r\nПрез лятото времето е по-влажно и се нуждаете от продукт, който издържа на метеорологичните условия. Така няма да ви се налага да бършете с кърпичка или тампон размазаното около миглите.\r\n\r\nДори и да не ползвате често спирала, няма нищо трудно в нанасянето ѝ, стига тя да е качествена. \r\n\r\n ", "date": "2019.07.25", "title": "Спирала - как да изберете подходящата за лятото?"}
{"url": "https://www.dnes.bg/eu/2019/07/25/dvama-se-skriha-v-konteiner-s-kokain-stana-im-toplo-i-viknaha-policiia.417584", "text": "За куриозен случай в белгийския град Антверпен съобщава AFP, цитиранa от Агенция Фокус.  Оказва се, че двама души, влезли в метален контейнер пълен с кокаин в един от най-горещите дни в историята на Белгия.\n\r\nС повишаването на темптературата, те започнали да се страхуват, че може да се задушат и в отчаян опит да се спасят просто се обадили на полицията.\n\r\nНа властите им отнело около два часа да намерят точния контейнер, а след като все пак го открили и отворили люка с извадени оръжия, двамата затворени от жегата мъже спокойно дали ръцете си, за да им сложат белезници. \n\r\nНа разпространено в социалните мрежи видео се вижда как полицията полива с вода заловените, за да им помогне да нормализират състоянието си след прекараните часове в металния контейнер при температури от над 40 градуса по целзий.\n                    \n                    \n                \r\n                \r\n                \r\n                \r\nОфициалната версия на заловените мъже е, че са се опитвали да премахнат наркотиците. Те ще бъдат изслушани по-късно в днешния ден. Властите не са разкрили количеството на открития наркотик, но според местни медии става въпрос за хиляди килограми.\n\r\n\"Наистина не е точния момент да си затворен в метален контейнер, пълен с кокаин на пристанището в Антверпен\", пък е редакционният коментар на AFP.", "date": "2019.07.25", "title": "Двама се скриха в контейнер с кокаин, стана им топло и викнаха полиция"}
{"url": "https://www.dnes.bg/temida/2019/07/25/haknaha-i-bylgarska-elektronna-poshta-500-000-imeila-razbiti.417591", "text": "В рамките на деня са установени над 500 000 имейл адреси с пароли в иззетите от властите компютърни носители на фирмата, на чийто мениджър бе повдигнато обвинение в тероризъм чрез извършване на компютърно престъпление. Това съобщи пред журналисти в Добрич зам.-главният прокурор Иван Гешев, предава Агенция \"Фокус\". \n\n\n\"Някой е хакнал пощенската платформа. Факт, е че тази база данни е хакната. Факт е, че в тази база данни е извършено търсене. Факт е, че са отваряни определени пощи на определни хора. Факт е, че това най-малкото представлява нерегламентирана дейност\", каза Гешев. \n\r\nТой допълни, че действията на фирмата, хакнала сайта, са в противоречие със закона, а търговската дейност е била използвана, за да бъде атакувана държавата. \n                    \n                    \n                \r\n                \r\n                \r\n                \r\nПредстои да бъде доказана основната дейност на фирмата, чийто собственик и служители са привлечени като обвиняеми. \n\r\n\"Най-вероятно ще се окаже киберрекет\", посочи кандидатът за нов главен прокурор Иван Гешев.", "date": "2019.07.25", "title": "Хакнаха и българска електронна поща, 500 000 имейла разбити"}
{"url": "https://www.dnes.bg/notifikacii/2019/07/25/aek-larnaka-raznishti-levski-za-3-0.417599", "text": "Левски допусна много болезнена загуба с 0:3 от АЕК Ларнака в първа среща от втори квалификационен кръг на Лига Европа, играна на стадион \"АЕК Арена\".\n\r\nФутболистите на треньора Петър Хубчев стояха добре на терена и не позволяваха на домакините да владеят продължително топката. \"Сините\" пропуснаха и няколко добри възможности да поведат в резултата, но Дени Алар и Хали Тиам не успяха да се разпишат.\r\nВ края на първото полувреме пък Живко Миланов получи втори жълт картон и бе изгонен, след като влезе твърдо на Начо Касес. Санкцията бе пресилена, тъй като на повторението се виждаше, че испанецът преигра в ситуацията.\n\r\nПрез втората част численото предимство си каза думата и кипърците дръпнаха в резултата с три бързи гола на Апостолос Джиану (66'), Раул Руис (70') и Хектор Хевел (75'). \r\n                \r\n                \r\n                \r\nTaка Левски ще има изключително тежка задача в реванша, който е на 1 август, да върне пасив от цели 3 гола. Все пак надеждите като че ли са все още живи, тъй като \"сините\" видимо доминираха на терена, преди да останат с 10 човека.\n\r\n\r\n ", "date": "2019.07.25", "title": "АЕК Ларнака разнищи Левски за 3:0"}
{"url": "https://www.dnes.bg/zvezdi/2019/07/25/prestypnik-s-buhalka-i-lost-obikalia-imenie-na-teilyr-suift.417532", "text": "32-годишен мъж, който носил метална бухалка и е планирал да ограби къща на Тейлър Суифт, е бил арестуван.\r\n \r\nТой е заловен да обикаля около имението на певицата в Роуд Айлънд. Носил е със себе си инструменти, с които се предполага, че е щял да разбие дома - метална бухалка, железен лост, 30 шперца, фенерче, отвертки и ръкавици.\r\n \r\nМъжът казал, че е отишъл там, защото искал да види какво ново се случва с Тейлър и тя да му даде съвети за музикалната му кариера, пишат от \"TMZ\".\r\n \r\nКрадецът ще трябва да плати $10,000 гаранция.\r\n \r\nПреди година Тейлър Суифт получи 5-годишна ограничителна заповед срещу мъж, който се опита да влезе с взлом в дома й в Бевърли Хилс.\r\n \r\n", "date": "2019.07.25", "title": "Престъпник с бухалка и лост обикаля имение на Тейлър Суифт"}
{"url": "https://www.dnes.bg/stranata/2019/07/25/dobrichliia-pregazi-policai-s-busa-si-opita-da-izbegne-proverka.417564", "text": "Добричлия с микробуса си в опит да избегне проверка при село Карапелит.\r\n56-годишният шофьор спрял след подадения сигнал на служителя на МВР, но в хода на проверката потеглил рязко с буса и съборил на земята полицая. \r\n\r\nПострадалият е настанен в МБАЛ-Добрич с контузия на главата, мозъчно сътресение и охлузвания, но без опасност за живота. \r\n\r\nШофьорът е задържан в ареста за 24 часа.\r\n ", "date": "2019.07.25", "title": "Добричлия прегази полицай с буса си, опита да избегне проверка"}
