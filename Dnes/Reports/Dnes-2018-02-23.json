{"url": "https://www.dnes.bg/eu/2018/02/23/pak-sme-na-dynoto-na-es-po-minimalna-zaplata.368895", "text": "Въпреки увеличението на минималната работна заплата у нас от 1 януари, тя остава най-ниската в Европейския съюз.През януари 2018 г. България е била на \"дъното\" в ЕС по този показател с 261 евро.Пред нас са Литва и Румъния, където минималното възнаграждение е почти двойно - съответно 400 евро и 408 евро.Като цяло минималната заплата е под 500 евро в страните от източната част на ЕС и над 1000 евро в страните от северозападната част на съюза.Начело са Люксембург с 1999 евро месечно, Ирландия с 1614 евро, Холандия с 1578 евро, Белгия с 1563 евро и Германия и Франция с 1498 евро, по данни на Евростат, публикувани днес.Страните от ЕС, в които няма минимална заплата, са Дания, Италия, Кипър, Австрия, Финландия и Швеция.Евростат уточнява, че най-голямата минимална заплата в ЕС е близо осем пъти по-голяма от най-малката. (БТА)\r\n ", "date": "2018.02.23", "title": "Пак сме на дъното на ЕС по минимална заплата "}
{"url": "https://www.dnes.bg/obshtestvo/2018/02/23/biznesyt-tyrsi-rabotnici-s-dobyr-roden-i-chujd-ezik.368851", "text": "60% от работодателите, включили се в проучване на Агенцията по заетостта, са заявили, че през следващите 6 месеца ще им трябва нов персонал. \r\nНужда от специалисти с висше образование са заявени предимно в направления икономика, администрация и управление, машинно инженерство, информатика и комуникации, електроинженерство и автоматика.  Най-търсените специалисти пък със средно образование са в областите  стопанско управление и администрация,  производство и преработка, архитектура и строителство.Над 55% от работодателите посочват, че кадрите следва да притежават  ключови компетентности за общуване на роден език, а 45% търсят в  кандидатите способности за адаптиране към промени, за работа в екип,  поемане на отговорност. Чуждоезикови или компютърни умения заявяват  около 1/5 от работодателите.\r\n3750 работодатели са се включили до днес в проучването на Агенцията по  заетостта за потребностите от работна сила. Анкетата започна на 5  февруари и ще продължи да се провежда до края на месеца, съобщиха от пресцентъра на агенцията. \r\nМеждинните данни показват, че най-много са работодателите от областите  Кюстендил (270), Пловдив (232), Благоевград (217), около 150 са  анкетираните от области София, София-град, Варна и Бургас, а по-малко от  60 са участниците от областите Велико Търново, Добрич и Ловеч. \r\n20% от анкетираните работодатели са от сферата на индустрията или търговията, а 12% – на хотелиерството и ресторантьорството.\r\nПотребности от кадри със средно образование в областта на хотелиерството, ресторантьорството и кетъринга са заявили 11% от участвалите работодатели, а с висше в областта на туризма – 140 работодатели (4%).\r\nПреобладаващ е броят на търсените от работодателите конкретни професии като продавач-консултант, оперативен счетоводител, машинен техник, електротехник и монтьор, заварчик, готвач, строител, сервитьор, оператор на компютър и др.", "date": "2018.02.23", "title": "Бизнесът търси работници: С добър роден и чужд език"}
{"url": "https://www.dnes.bg/blizak-iztok/2018/02/23/mai-mesec-izrael-sasht-otkriva-posolstvoto-v-erusalim.368919", "text": "Очаква се Съединените щати да открият посолството си в Израел в Ерусалим през май. Това съобщи неназован американски служител на администрацията на президента Доналд Тръмп, цитиран от Ройтерс.\r\nКонгресът на САЩ е бил уведомен днес за предстоящото преместване, предаде Асошиейтед прес.\r\nДържавният секретар Рекс Тилърсън е подписал вчера плана за осигуряването на сигурността на новото посолство.\n\n\n\n\n\r\nПрез декември президентът на САЩ Доналд Тръмп обяви, че страната му признава Ерусалим за столица на Израел, което разгневи дори арабските съюзници на Вашингтон и ужаси палестинците, които искат източната част на града за столица на бъдещата си държава. Така бе задвижен процесът на пренасяне на посолството от Тел Авив в Ерусалим.\r\nОткриването на дипломатическото представителство през май изпреварва очаквания график на преместването. Миналия месец вицепрезидентът на САЩ Майк Пенс каза, че това ще стане до края на 2019 г., а Тилърсън заяви, че процесът може да отнеме години, припомня БТА.\r\nОткриването на посолството в Ерусалим ще съвпадне със 70-годишнината от основаването на Израел, каза цитираният американски служител, пожелал анонимност.\r\nИзраелският министър на разузнаването Израел Кац поздрави днес Доналд Тръмп за съобщението, че американското посолство ще се премести в Ерусалим във връзка с този юбилей, предаде ТАСС.\r\n\"Няма по-голям подарък от това. Най-справедливото и правилно решение. Благодарим ви, приятели!\" писа той в Туитър.\r\n\"Прерязването на лентата\" е предвидено за средата на май. Израел обяви независимост на 14 май 1948 г. и тогавашният президент на САЩ Хари Труман веднага обяви признаването на новата държава.\r\nПървоначално посолството ще се помещава в няколко помещения на притежаван от Съединените щати имот в Ерусалим, посочва АП.\r\nАдминистрацията на Доналд Тръмп обмисля предложение на един от големите спонсори на Републиканската партия, Шелдън Аделсън, да плати най-малкото част от новото посолство в Ерусалим. \r\nАдвокати на Държавния департамент сега преценяват дали е законно да се приеме частно дарение за тази цел. Според един сценарий администрацията ще моли за още дарения от индивидуални спонсори сред евангелистката и еврейската общности в Америка. Според неназован служител, цитиран от АП, Аделсън предложил да плати разликата между онова, което администрацията успее да събере, и цената на посолството, което вероятно ще струва стотици милиони долари. ", "date": "2018.02.23", "title": "Май месец, Израел: САЩ открива посолството в Ерусалим"}
{"url": "https://www.dnes.bg/notifikacii/2018/02/23/kyde-sa-telata-na-ubitite-ruski-naemnici-ot-vagner-v-siriia.368832", "text": "Десетки руски наемници от частната армия \"Вагнер\" са загинали през февруари в Сирия. Семействата им, много от които са бедни, са принудени да мълчат, за да не загубят и паричните обезщетения, които са им били обещани, пише .\r\nНе е ясно колко наемници от руската частна армия \"Вагнер\" са били убити от водената от САЩ коалиция на 7 февруари т.г. в сирийския град Дейр ез-Зор. Вестник \"Ведомости\" писа, че са били убити 50 наемници, а 70 били ранени. \r\nРуското външно министерство първоначално говореше за петима убити, а по-късно обяви, че става дума за \"няколко десетки\" руски граждани и граждани на държави от ОНД, убити или ранени при инцидента. Те доброволно били заминали за  Сирия, „водени от най-различни подбуди\". Ръководената от САЩ антитерористична коалиция на свой ред заяви, че е била принудена да обстрелва правителствените войски на президента Асад в опит за самоотбрана.\r\nМного от наемниците на групата “Вагнер\" преди това са се сражавали в региона на Донбас в Източна Украйна. Владимир Ефимов, ръководител на една фондация на ветерани от специалните части, казва, че повечето наемници са бивши офицери, подофицери и ефрейтори.\n\n\nНякои от тях били наети от Министерството на отбраната и изпратени в Сирия. \"Онези, които са били отхвърлени поради по-напреднала възраст или някакви физически недъзи, са отишли в частната армия\", казва той. Ефимов допълва, че не парите, а по-скоро търсенето на силни усещания е бил основният мотив за повечето от тях. \r\nРуслан Тарнавский споделя това мнение. Той бил приятел на 45-годишния Игор Косотуров, който е загинал в Сирия. Преди това двамата са воювали заедно в Донбас. Тарнавский казва, че Косотуров е бил воден от патриотични мотиви: \"Разбира се, една частна армия не е правителствена войскова част, но всички смятаха, че ще си сътрудничат с руската армия. Парите бяха само допълнителен бонус за поемания риск, но момчетата не заминаваха за Сирия заради парите\", казва Тарнавский. Той подчертава изрично, че 99 процента от наемниците са участвали в акцията в Сирия, само защото е ставало дума за  операция, подкрепяна от Русия.\r\nНай-малко 30 наемници от групата \"Вагнер\" са от региона на Свердловск. Владимир Ефимов познава лично 20 от тях. Наемниците оставили на съпругите си неговия телефонен номер, в случай че не могат да се обаждат лично от Сирия. Повечето наемници не посвещавали жените в тайните на своята мисия, защото били подписали декларации, че ще пазят тайна.\r\nПрез 2017 година голяма група мъже заминала за един тренировъчен лагер, разказва още Ефимов. Там наемниците трябвало да попълнят дълъг въпросник и да се подложат на психологически тестове. След това заминали за половин година в Сирия и всички останали живи. Даже се завърнали се в отпуск \"като богаташи\". \"Някои си платиха дълговете\", спомня си Владимир Ефимов. По неговите думи наемниците трябвало да останат в родината си до средата на февруари, но на 22 януари ги мобилизирали отново и 28 от тях били изпратени със самолет в Сирия.\r\n\"До 8 февруари пристигаха СМС-и, а после контактите бяха прекъснати. Сега ми звънят по телефона само плачещи жени\", казва Владимир Ефимов. Той поддържа контакт само с един от 30-те наемници, който лежи ранен във военната болница в Ростов на Дон. \"Там му отнели мобилния телефон, но той намерил друг, за да се обади на жена си\", разказва Ефимов.\r\n\r\nБлизките на войниците от частната армия \"Вагнер\" се чувстват напълно безпомощни. Те не могат да се обърнат към Министерството на отбраната, защото наемниците формално не са редовни военнослужещи, а наемничеството е забранено. Дори от правозащитните организации не могат да очакват никаква помощ, освен известна психологическа подкрепа. \r\nВ същото време семействата на загиналите, които в повечето случаи са бедни, се стараят да не вдигат много шум, за да не загубят и паричните компенсации, които частната армия \"Вагнер\" плаща в случай на смърт или раняване. „За един убит наемник се полагат по пет милиона рубли“ (около 70 000 евро - б. ред.), казва Наталия Жукова от Комитета на войнишките майки в Нижни Новгород.\r\nТя научила за сумата от майката на един 30-годишен руски наемник, загинал в Сирия. Жената успяла да прибере тялото на сина си и да го погребе. Въпреки това се обърнала към Комитета на войнишките майки, за да разбере как точно е загинал синът ѝ. \"За съжаление не успяхме да открием никой, който да ни даде повече информация“, казва Жукова.\r\nЖурналистическо разследване на ДВ установи, че досега на близките не е предадено нито едно тяло на загинал наемник от сблъсъка на 7 февруари. Правозащитници предполагат, че труповете от Сирия са прехвърлени в един специален център, който се намира в Ростов на Дон. Той е най-големият от този род в Русия. Там могат да се правят и ДНК проби. Големите хангари с хладилни камери за стотици трупове са били построени по време на втората война в Чечения.\r\nПредседателката на Съюза на комитетите на войнишките майки в Русия Валентина Мелникова допълва в тази връзка, че \"убитите и ранените наемници могат да бъдат издирвани само като обикновени руски граждани, които се намират в чужбина\" - тоест само чрез консулските служби или министерствата на вътрешните и външните работи. \"Все едно, че става дума за жертви от самолетна катастрофа\", недоумява Валентина Мелникова. Тя се опасява, че телата на загиналите наемници изобщо не са били изнесени от Сирия. \"В Донбас поне ги погребваха веднага на място\", казва правозащитничката.\r\n ", "date": "2018.02.23", "title": "Къде са телата на убитите руски наемници от \"Вагнер\" в Сирия?"}
{"url": "https://www.dnes.bg/usa/2018/02/23/trymp-ubeden-uchitel-s-oryjie-bi-vidial-smetkata-na-streleca.368921", "text": "Президентът на САЩ Доналд Тръмп се обяви днес за по-строги проверки на онези, които искат да се снабдят с оръжие, предадоха ДПА и ТАСС.\r\nТой говори на конференцията на представителите на консервативните политически сили, която се провежда в градчето Оксън Хил, щата Мериленд.\n\n\n\r\nАко в училището в Паркленд, Флорида, където на 14 февруари 19-годишният Никълъс Крус откри стрелба и уби 17 души, имаше един въоръжен учител, той би видял сметката на убиеца, каза Тръмп.\r\nСпоред него ако има учители с право да носят скрито оръжие, това би означавало, че \"този луд човек дори не би знаел кой има (оръжие) и един такъв учител би му видял сметката още преди той да разбере какво е станало\".\r\nТръмп разкритикува въоръжения заместник-шериф, който е бил в училището по време на масовото убийство, но не се е опитал да обезвреди нападателя. Този човек не е действал както трябва в напрегната обстановка или просто е страхливец, каза той.\r\nТръмп отбеляза, че \"никой не обича\" така, както него, втората поправка към конституцията на САЩ, която гарантира правото на самозащита. Той се изказа в защита на Националната асоциация на притежаващите огнестрелно оръжие. \"Това са мои приятели, те ме подкрепят, те са прекрасни хора, патриоти\".\r\n\"Трябва обаче да затегнем проверките на хората, които купуват оръжие, - добави той. - Ние не искаме психически нездрави хора да имат каквото и да е оръжие.\"\r\nВ хода на избирателната си кампания Тръмп отстояваше правото на американците да съхраняват оръжие и публично казваше, че правителството \"не трябва да диктува какви видове оръжие могат да притежават порядъчните хора\". Срещу него бяха отправени остри критики след кървавата баня в училището във Флорида преди 10 дни.\r\nВ словото си пред днешната конференция, което бе предавано на живо по много телевизионни канали, Тръмп обяви, че смята първата година на своето президентство за \"най-успешната в цялата история на САЩ\", предаде ТАСС. Той изтъкна такива постижения, като реформата на данъчната система и отмяната на редица бюрократични правила, като тези, които се отнасят до добива на енергоносители на територията на САЩ. \"Ние сложихме край на войната срещу американската енергетика и край на войната срещу въглищата като великолепно чисто гориво\", посочи Тръмп.\r\nСпоменавайки за решението си за излизане на Съединените щати от Парижкото споразумение за климата, той го нарече \"тотално сбъркано и водещо към съкращаване на работни места\".\r\nТръмп предупреди своите консервативни привърженици да не се самоуспокояват, защото предстоят междинни избори за Конгрес тази есен. Ако демократите постигнат успех, \"те ще ни отнемат всичко, което постигнахме\", подчерта той. /БТА/", "date": "2018.02.23", "title": "Тръмп убеден: Учител с оръжие би \"видял сметката\" на стрелеца"}
{"url": "https://www.dnes.bg/cars/2018/02/23/beliiat-liubimiiat-cviat-za-kolite-na-evropeicite.368892", "text": "Всяка година компания BASF Coatings, подразделение на германския химически концерн BASF, публикува книгата \"Цветовите тенденции на автомобилите\" за 65-те най-популярни цветове на европейския пазар.\r\nИ тази година номер 1 сред любимите цветове на автомобилните собственици е белият - 40%. Като цяло, така наречените \"ахроматични цветове\", сред които влизат още черният, сивият и сребристият, си остават сред най-търсените. Що се отнася до \"хроматичните\", то популярността на синия и червения е почти еднаква, следвани от кафявия.\r\n\"Сивият е цветът на града. Делът му сред автомобилите значително се увеличава в последните години. Отенъците му - от светло сивото до тъмно сивото, осигуряват огромен избор и благодарение на това си извоюваха силни позиции на пазра\", коментира Марк Гутяр, шеф на подразделението за автомобилния дизайн на цветовете за страните от EMEA в състава на BASF Coatings.\r\nДанните от изследването показват, че миналата година около 78% от всички продадени автомобили са били бели, черни, сиви и сребристи. Делът на сивите се е увеличил до 19%. Днес \"цветът на града\" е достигнал същата популярност като на класическия черен. Това се обяснява най-вече с факта, че в автомобилната индустрия се използват над 100 отенъци на сивия цвят, посочва Гутяр.\r\nСиният цвят продължава да затвърждава първата си позиция си сред \"хроматичните\". Общият му дял от 10% остава стабилен. Популярността му обаче значително се увеличава - почти всеки втори автомобил в тази категория, произведен в европейските заводи през 2017 г., е бил боядисан в един от 130-те отенъци на синьото.\r\nЕкспертите от BASF посочват, че по правило колкото е по-малък автомобилът, толкова по-ярък е цветът му. Освен това, сред собствениците на коли все повече започват да се открояват купувачите на кросоувъри. Белият, черният и сивият цвят са предпочитани и за този сегмент, но червеният, синият и особено кафявият стават все по-популярни.\r\n", "date": "2018.02.23", "title": "Белият – любимият цвят за колите на европейците"}
{"url": "https://www.dnes.bg/science/2018/02/23/plasheshto-ili-radostno-razrabotvat-robot-kopie-na-pokoinik.368901", "text": "Шведски програмисти съвместно с веригата погребални бюра \"Феникс\" разработват робот, точно копие на покойник, съобщава изданието \"Даген, цитирано от БТА.Андроидът ще общува с опечалените с гласа на покойника и ще може да води елементарен разговор.Невронната мрежа на робота ще може да разчита адресирания към него въпрос и да търси отговор на базата на направените приживе изказвания от страна на покойника.", "date": "2018.02.23", "title": "Плашещо или радостно? Разработват робот – копие на покойник"}
{"url": "https://www.dnes.bg/notifikacii/2018/02/23/katadjiia-sprial-kola-za-proverka-18-godishen-go-otnese.368871", "text": "18-годишен шофьор блъсна полицай от Ардино, който извършвал проверка на лек автомобил, съобщиха от МВР.Около 18 часа снощи 40-годишният катаджия спрял за проверка лек автомобил \"Сузуки\".В това време 18-годишен водач на лек автомобил \"Ауди\" загубил контрол над колата си заради несъобразена скорост и връхлетял върху полицая.Пострадалият служител е прегледан във Филиала на спешна помощ в Ардино, където били установени контузия на рамото и охлузни рани. Освободен е за домашно лечение.Тестовете на водачите за алкохол са с отрицателен резултат. На виновния за произшествието е съставен акт по ЗДвП.", "date": "2018.02.23", "title": "Катаджия спрял кола за проверка, 18-годишен го отнесе"}
{"url": "https://www.dnes.bg/stranata/2018/02/23/bashta-podari-maloletniia-si-sin-za-igrachka-na-pedofil.368857", "text": "Дело за сексуално посегателство срещу малолетно момче, продължило няколко месеца, приключи с условна присъда и 500 лв. глоба във Варненския районен съд, съобщи \"\".Магистратите признаха за виновен 34-годишен варненец, който в периода от юни 2015 г. до 3 февруари 2016 г. системно насилвал сексуално 12-годишно момче, като го заплашвал да мълчи и го подкупвал с дрехи, играчки, лакомства.Бащата на момчето го е дал доброволно да живее под един покрив с насилника, разкриват разследващите.Родителите на детето се разделили и то останало да живее с баща си. Бащата пък пиел и системно биел детето. Затова то често нощувало в семейството на свои приятели. Там то се запознало с насилника, който впоследствие предложил на бащата да го вземе да живее у тях.Така от юни 2015 г. детето заживяло в апартамента на 34-годишния мъж, съвместно обитаван с негови роднини, като спяло на общо легло с подсъдимия.Съдебният състав групира наложените за всяко от престъпленията наказания и определи насилникът да търпи най-тежкото от тях - 3 години лишаване от свобода, отложени с изпитателен срок от 5 години.Към наложеното съдът присъедини и наказание \"глоба\" в размер на 500 лева. В негова тежест са направените по делото разноски.", "date": "2018.02.23", "title": "Баща \"подари\" малолетния си син за... играчка на педофил"}
{"url": "https://www.dnes.bg/business/2018/02/23/inerkom-otpravia-oferta-sled-odobrenieto-na-kzk.368920", "text": " След получаването на одобрението от Комисията за защита на конкуренцията (КЗК) и успешното приключване на сделката \"Инерком България\" ще отправи търгово предложение до миноритарните акционери в “ЧЕЗ Електро България” АД и “ЧЕЗ Разпределение България” АД, съобщи компанията.\n\n\r\n\"Инерком България\" беше избрана за купувач на всички активи на ЧЕЗ в България. Новината беше публикувана в сайта на чешката компания в четвъртък, като в нея се посочваше, че подписването на договора се очаква до няколко дни.\r\nОт съобщението на \"Инерком\" до медиите става ясно, че договорът е бил подписан днес (23 февруари).\r\n„Процедурата по продажбата, която привлече множество международни участници, се проведе съгласно законите на Република Чехия. Предстои сделката да бъде одобрена от българските регулаторни органи, едва след което ще бъде финализирана“, посочват от компанията купувач. \r\n", "date": "2018.02.23", "title": "\"Инерком\" отправя оферта след одобрението на КЗК"}
{"url": "https://www.dnes.bg/akoshtete-vqrvaite/2018/02/23/v-naprednala-bremennost-eva-longoriia-napuska-doma-si.368835", "text": " 42-годишната Ева Лонгория, която вече е в напреднала бременност с първото си дете от съпруга й Хосе Бастън, най-накрая взе решение да напусне дома си в Лос Анджелис, където живее от 10 години, за да отиде при него. За малко да си помислим, че двамата дори няма да опитат за заживеят заедно и ще отглеждат детето си в две къщи. Ева написа: \"Приятели, напускам дома, в който живея от 10 години, цялата къща е празна, всичко е опаковано, масата изчезна, леглата ги няма, няма и храна... много съм гладна!\" ", "date": "2018.02.23", "title": "В напреднала бременност – Ева Лонгория напуска дома си!"}
{"url": "https://www.dnes.bg/business/2018/02/23/kakvo-i-kak-da-se-stroi-v-sofiia-triabvat-iasni-pravila.368867", "text": "Ситуацията на полузаконност в строителството пречи на всички, смята главният архитект на София Здравко Здравков. Според Здравков липсата на ясни регламенти какво и къде може да се строи и с каква височина е причина визуално сградите да не изглеждат добре.Нуждаем се от специални регламенти и работим за промяна на  съществуващите правила, които да създадат яснота и спокойствие в  бизнеса, каза още той по време  на бизнес закуска, организирана от сайта .\r\nСпоред него след реконструкцията на \"Граф Игнатиев\", която ще започне през юни, се очаква инвестиционната активност на централната улица да се увеличи. \"Важно е да не изпуснем нещата от контрол, както се случи на бул. \"Витоша\", предупреди той.\r\nАрх. Здравков напомни, че София има специален статут на столица и той дава възможност да се изградят специфични правила и норми. По думите му концентрацията на инвестиции и на население в София е изключително голяма.\"До 2050 г. една трета от населението на България ще живее в София, но според прогнозите дотогава то ще намалее с още един милион души. Няма да постигнем демографски бум, но строителството е усилено\", каза арх. Здравков.\r\nСпоред арх. Петкана Бакалова от Камарата на архитектите в България Законът за устройство на територията е изчерпан и е необходимо изцяло ново законодателство в планирането и строителството.По думите й в момента съществува свръхрегулация на процеса на строителство с 50 закона и 400 наредби, а процедурите за устройство на територията са много тежки и бавни. Според арх. Бакалова са необходими категорично дефинирани правила, тъй като в момента съществува много субективност в прилагането им.", "date": "2018.02.23", "title": "Какво и как да се строи в София? Трябват ясни правила!"}
{"url": "https://www.dnes.bg/akoshtete-vqrvaite/2018/02/23/ne-sravniavaite-vryzkata-si-s-drugite-vijte-zashto.368830", "text": " Вие споделяте какви са тревогите ви в отношенията с любимия, но като ответна реакция получавате само захаросани истории – звучи ли ви познато? Не вярвайте на човек, който започва изречението си с “Аз никога не бих..“ Това е някой, който не умее да бъде естествен и да споделя истинските си чувства и преживявания. А сега вижте защо не бива да сравнявате своята връзки в чуждите: 1. Никой не казва истината Хората обичат да представят връзките си в най-прекрасна светлина и старателно прикриват недостатъците. Те украсяват историите, които имат с партньора и преувеличават неговите положителни качества, за да получат възхищение и завист от страна на околните. 2. Всяка връзка е уникална  Ако вие искате да имате всичко, което виждате в чуждите отношения, значи трябва всички връзки на света да бъдат еднакви – това не звучи готино, нали? Радвайте се на вашите отношения такива каквито са, насладете се на уникалната история, която имате с любимия човек, защото никой друг няма същата. 3. Науката казва – НЕ! Научно доказано е, че сравняването с околните намалява собственото чувство на удовлетвореност и самоуважение. Защо трябва да се тревожите за това, че не сте като другите? Бъдете себе си! ", "date": "2018.02.23", "title": "Не сравнявайте връзката си с другите. Вижте защо!"}
{"url": "https://www.dnes.bg/notifikacii/2018/02/23/mlada-jena-zavyrzana-i-zakliuchena-v-kyshta-v-tyrnovsko.368861", "text": "21-годишна жена от Златарица е намерена завързана и заключена в жилище в лясковското село Добри дял.38-годишният мъж, собственик на къщата, е обявен за общодържавно издирване, съобщиха от МВР.Униформени от Горна Оряховица от вчера работят по изясняване на случая. От проведените до момента действия по разследването е изяснено, че двамата са били в близки отношения.По жената няма следи от насилие. Местонахождението на мъжа се установява. Той е обявен за общодържавно издирване.По случая е започнато досъдебно производство за престъпление по член от НК - за противозаконно лишаване от свобода.", "date": "2018.02.23", "title": "Млада жена, завързана и заключена в къща в Търновско"}
{"url": "https://www.dnes.bg/index/2018/02/23/tozi-lud-lud-svatben-den-spomeni-za-cial-jivot.368897", "text": "\nСватбеният ден без съмнение е един от най-прекрасните моменти в живота на двама млади, затова и снимките от сватбения ден трябва да бъдат отлични, защото остават спомени за цял живот.\r\nВ желанието си да изпъкнат, много младоженци правят нетрадиционни кадри по време на сватбената фотография. А дали защото фотографът е уникален, или просто е пропуснал една важна подробност, крайният резултат понякога е толкова смешен, че е направо гениален.\r\nВижте в следващата галерия няколко интересни идеи, които са превърнали сватбата в един прекрасен, но и леко странен момент. Насладете им се, а ", "date": "2018.02.23", "title": "Този луд, луд сватбен ден! Спомени за цял живот"}
{"url": "https://www.dnes.bg/eu/2018/02/23/ungariia-iska-ot-es-pari-za-harchovete-po-ohrana-na-granicata.368899", "text": "Унгария иска най-малко половината от сумата (над 1 милиард евро), която е похарчила за охрана на границите, да й бъде възстановена от фондове на Европейския съюз, каза днес премиерът Виктор Орбан, цитиран от Ройтерс.\r\n\"Ние защитаваме не само себе си, а и Европа. Най-малко половината от сумата, която похарчихме за тази цел, следва да ни бъде възстановена\", посочва Орбан във видео, качено в страницата му във Фейсбук в навечерието на срещата на върха на ЕС в Брюксел.\r\nПремиерът добавя, че ще предложи на лидерите на ЕС процедура за \"червен картон\" с цел да бъде укрепен суверенитетът на националните парламенти, за да получат пълномощия да прекратяват дебати в Европа, ако се прецени, че те нарушават националните интереси.\r\n/БТА/", "date": "2018.02.23", "title": "Унгария иска от ЕС пари за харчовете по охрана на границата"}
{"url": "https://www.dnes.bg/balkani/2018/02/23/bg-malcinstvoto-kriterii-za-perspektiva-na-syrbiia-za-es.368853", "text": "\nБългарското национално малцинство е било обект на разговора между президентите на България Румен Радев и на Сърбия Александър Вучич.Високо оценяваме последните промени в законодателството на Сърбия по отношение на националните малцинства и цялата дейност, която имаме на високо държавно равнище, каза Румен Радев на пресконференция със сръбския си колега Александър Вучич, който е на посещение в България.\r\nТрябват още усилия обаче тази дейност и този прогрес в законодателството на Сърбия да достигне до местно ниво и там да имаме резултати, отбеляза президентът Радев. \r\nОбсъдихме проблемите в тези региони, където живее нашето малцинство, включващи липсата на достатъчно инвестиции, ниска трудова заетост, недостатъчен достъп до здравни и социални услуги, достъп до обучение и медии на майчин език, посочи българския президент. \r\nРадев благодари на президента Вучич за приетия конкретен ангажимент за решаване на проблема с медии на български език.\r\nАмбицирани сме да продължим в най-скоро време изтеклото споразумение за сътрудничество в областта на образованието и науката, където можем да постигнем много заедно. Най-важното е, че по всички тези въпроси, засягащи нашето национално малцинство, имаме твърдата решимост да работим по единствено правилния път - заедно, в сътрудничество между двете държави, двете правителства, каза Румен Радев. \r\nПрогресът, който ще отбележим в тази насока, ще бъде и стълбът на разширяването на нашето сътрудничество и добросъседство, и един от критериите и за перспективата на Сърбия за членство в ЕС, добави Радев. Решили сме с президента Вучич да продължим със символи, които да водят до помирение, до забравяне на всички проблеми в миналото, и да дадем ясен знак, че нашите две държави гледат заедно напред в бъдещето, каза Румен Радев, цитиран от БТА.Радев добави, че е получил покана от президента Вучич за официално посещение в Сърбия, в която влиза и това двамата да посетят заедно районите на българско малцинство и на място да видят вече практическите стъпки за подобряване на живота на хората от тези региони.От своя страна Александър Вучич коментира, че освен решаването на проблемите на българското малцинство в Западните покрайнини е много важно между двете страни да има и транспортна свързаност.  \r\nЗа европейската перспектива на Сърбия Вучич каза, че тя минава и през решаването на проблема с Косово. Искаме да постигнем компромис, но дали ще успеем, невинаги зависи само от едната страна, защото зад всеки компромис е необходима доброжелателността на двете страни, защото, ако някой счита, че решението на балканския проблем е това Сърбия да изгуби всичко и да останем неудовлетворена и унижена страна, смятаме, че тогава не може да има решение, каза Вучич.\r\n ", "date": "2018.02.23", "title": "БГ малцинството – критерий за перспектива на Сърбия за ЕС"}
{"url": "https://www.dnes.bg/sofia/2018/02/23/sled-signal-remontiraha-uchastyk-po-bul-al-malinov.368870", "text": "След изпратен за разрушен участък по скоро ремонтирания бул. \"Ал. Малинов\", в частта му срещу ХИТ-Младост, до Столичен инспекторат, чрез платформата HelpBook, разбираме, че нарушенията по асфалтовата настилка са отстранени.\"По съседните кръпки може да се заключи, че асфалтът в този участък не търпи проблеми за първи път. Асфалтът ли е некачествен, строителите ли са неспособни, теренът ли е лош? Не знам. Но каквато и да е причината, трябваше да е разбрана и отстранена в някой от предшестващите ремонти на този участък. Фактът, че отново предстои ремонт, не говори добре за компетентността на възложителите и изпълнителите на досегашните ремонти\", гласи изпратеният сигнал. \r\nАвторът му уточнява, че кадрите с разрушената настилка са направени на 16.02.2018 г. Снимката, показваща ремонтирания участник, е направена на 23.02.2018 г.  \r\nАко видите нередност, проблем, с който се сблъсквате всеки ден и искате да подадете сигнал - направете го онлайн в !\r\nПлатформата ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.02.23", "title": "След сигнал: Ремонтираха участък по бул. \"Ал. Малинов\""}
{"url": "https://www.dnes.bg/sofia/2018/02/23/izkustvoto-sreshta-grada-zala-bylgariia-s-art-dekoraciia.368887", "text": "\r\n                        \r\n                        \r\n                        \r\n                    От няколко дни насам сградата на зала \"България\" на ул. \"Аксаков\" в София е украсена с впечатляваща арт инсталация. Изображението изглежда като изрязано от платно на стар майстор.\r\nПаното е дело на корсиканеца Жюлиен дьо Казабианка. Творбите му представляват снимки, вдъхновени от някоя от картините в колекциите на местни галерии, уголемена в монументален мащаб, разказва .\r\nНа фасадата на зала \"България\" се вижда детайл от картината на Дечко Мандов \"Глава на дете\". 47-годишният визуален артист от френски и корсикански произход Жулиен дьо Казабианка разгръща проекта си Outings по улиците на десетки градове в Европа и САЩ.\r\nИдеята му е каноничното и уличното изкуство да се слеят в едно и да вдъхнат нов живот на градските пространства. ", "date": "2018.02.23", "title": "Изкуството среща града: Зала \"България\" с арт декорация "}
{"url": "https://www.dnes.bg/world/2018/02/23/dva-seks-skandala-butat-vicepremiera-na-avstraliia.368868", "text": "От две седмици 50-годишният Барнаби Джойс - вицепремиер на Австралия е под силен натиск и по челните страници на вестниците. Причините са от интимно естество - разкрития за негова любовната афера с медийната му съветничка Вики Кемпиън, която е на 33 години и е бременна с детето им. \r\nА в четвъртък бе обвинен и в сексуален тормоз от неизвестна засега жена, която внесе жалба в партията му. Забъркалият се в скандали австралийски вицепремиер Барнаби Джойс заяви, че в понеделник ще подаде оставка от поста, както и като лидер на партията \"Националистите\", която участва в управляващата коалиция, предаде Ройтерс.\r\nСлед като избухна скандалът с любовната афера, вицепремиерът излезе в отпуска, а премиерът Малкълм Търнбул промени правилника за поведение на министрите, като забрани те да правят секс с подчинени.\r\nОбявявайки оттеглянето си от двата поста на пресконференция в Армидейл в неговия изборен район, Джойс каза, че ще остане депутат в парламента. Това ще запази нестабилното мнозинство от един депутат на коалицията.\r\nБарнаби Джойс е женен от 24 години, както и практикуващ католик. Изборната му кампания през 2016 г. е посветена на опазването на семейните ценности./БТА/\r\n ", "date": "2018.02.23", "title": "Два секс скандала бутат вицепремиера на Австралия"}
{"url": "https://www.dnes.bg/world/2018/02/23/merkel-predlaga-pomosht-na-gyrciia-v-sluchai-na-turska-agresiia.368911", "text": "Германският канцлер Ангела Меркел е уверила гръцкия министър-председател Алексис Ципрас, че подкрепата на Берлин е „ясна“ по въпроса за евентуална турска агресия в Егейско море. Тя е заявила това в кулоарите на срещата на високо равнище на лидерите на ЕС в Брюксел, пише Ekathimerini.\r\nСпоред гръцки медии Меркел е заявила , че сътрудничеството между ЕС и Турция за справянето с нелегалната миграция е ефективно, но допълни, че е важно да няма напрежение в Егейско море, пише \"Фокус\".\n\n\r\nПо време на преговорите между Ципрас, Меркел, председателя на Европейската комисия Жан-Клод Юнкер и българския министър-председател Бойко Борисов, те са се разбрали, че турско-европейското сътрудничество при справянето с миграцията е ефективно, но трябва да се засили.\r\nПо време на срещата те са разбрали, че ЕС и Берлин ще предоставят подкрепа под формата на инфраструктура и човешки ресурси за засилването на граничния контрол, докато ЕК ускорява процеса за обработка на молбите за предоставяне на убежище. ", "date": "2018.02.23", "title": "Меркел предлага помощ на Гърция в случай на турска агресия"}
{"url": "https://www.dnes.bg/politika/2018/02/23/borisov-iska-ot-evropa-bylgariia-i-rumyniia-zaedno-v-shengen.368878", "text": "Премиерът Бойко Борисов се надява България и Румъния да бъдат приети в Шенген заедно.\"Минавали сме през различни периоди - те са били по-напред от нас, ние също сме били по-напред от тях. България и Румъния заедно влязохме (в ЕС), заедно ще влезем в Шенген. Това са нашите обични съседи, трябва да правим всичко възможно да вървим заедно и да си помагаме. Би било грешно да се възползваме и да казваме: \"Идете настрани\", каза премиерът пред журналисти в Брюксел в отговор на въпрос за обстановката в Румъния.\n\nПо думите му нашата сила в региона е единството и подкрепата. Борисов каза, че е възможно в най-скоро време \r\nда бъдем приети в Шенген с въздушните и морските граници.\"Там риск няма. Егоистичният риск идва от сухопътните граници, защото, ако ние станем външна граница на Шенген, до Амстердам няма къде да ги спират (бежанците)\", посочи премиерът.Борисов заяви, че коалиционните партньори в правителството не са лесни, но това е изборът на българския народ.\"Непрекъснато демонстрирам уважение и разбирателство. Знам им характерите, кой кога се пали. Винаги съм се опитвал да ги успокоявам и да търсим баланс и разбирателство. Други варианти няма - това са - патриотите и ние\", заяви той по повод коментарите за напрежение в управляващата коалиция.Премиерът участва в заседанието на Европейския съвет, на което една от темите е бюджетът на Съюза след напускането на Великобритания.Той посочи, че по-изгодното за България е да се увеличи вноската в бюджета на ЕС, защото сме сред нетните получатели - средно на едно евро, внесено в бюджета на ЕС, страната ни получава обратно три евро.", "date": "2018.02.23", "title": "Борисов иска от Европа: България и Румъния заедно в Шенген!"}
{"url": "https://www.dnes.bg/akoshtete-vqrvaite/2018/02/23/pochivka-mechta-za-romantichnite-santorini.368841", "text": "Ако търсите романтично кътче, гръцкият курорт Санторини е едно от най-добрите дестинации. Природата и автентичната архитектура – сгради, сякаш кацнали по скалите, черни пясъчни плажове - всяка година стават много желана дестинация за туристи.   - Не се срещат често места, където може да се насладите на залези като тези в Санторини. Лабиринтите от варосани къщи, които се спускат по хълма и цветовете на залязващото слънце изглеждат сякаш си се пренесъл в рая.  – Ако искате да си направите зашеметяващи снимки за спомен, старият град е чудесен избор. Емблематичните сини куполи, които виждаме на острова допълват романтичната атмосфера, независимо дали небето е облачно или виолетово по залез. \r\n\r\n\r\n\r\n\r\n\r\n  ", "date": "2018.02.23", "title": "Почивка мечта за романтичните! Санторини"}
{"url": "https://www.dnes.bg/cars/2018/02/23/nai-ikonomichnite-krosouvyri-na-2018-godina-top-10.368876", "text": "\nКласацията е направена според данните на агенцията за опазване на околната среда (ETA), която проверява производителите. \r\nВсички модели в нея са със задвижване на четирите колела. Посочената цена е за базовата версия.\r\nВижте топ 10 на най-икономичните кросоувъри за 2018 г. в нашата галерия.", "date": "2018.02.23", "title": "Най-икономичните кросоувъри на 2018 година. Топ 10"}
{"url": "https://www.dnes.bg/akoshtete-vqrvaite/2018/02/23/biznes-dami-nai-bogatite-jeni-v-sveta.368836", "text": " Франсоаз придобива огромно наследство в част от компанията L’Oreal след смъртта на майка си – Лилиан Бетанкур, която почина миналата година. Според Bloomberg състоянието й е оценено на 42.3 млрд. долара. 94-годишната Лилиан Бетанкур и дъщеря й бяха във война, след като Франсоаз обяви майка си за склеротичка, която харчи парите за млади мъже. Преди да почине Лилиан казва: “Дъщеря ми можеше да почака да умра, вместо да се бори за придобиване на наследството със скандал“.  Дъщерята на Сам Уолдън е най-богатата жена в Америка според списание Forbes. Също така е известна като втора по богатство в света със състояние от 33.5 милиарда долара. Алис е арестувана няколко пъти за шофиране в нетрезво състояние, но случаите биват потулени докато през 1989г. не прегазва жена на пътя. След инцидента наследницата излиза от борда на директорите на  Wall Mart и се отдавна на изкуство и конете си в ранчо. Тя има два неуспешни брака, а проектът на живота й е изграждането на музей, за който Алис дава над 300 милиона.", "date": "2018.02.23", "title": "Бизнес дами: Най-богатите жени в света!"}
{"url": "https://www.dnes.bg/notifikacii/2018/02/23/bylgarin-si-prenese-300-grama-koka-v-turciia-spipaha-go.368890", "text": "Екипи на турската жандармерия са заловили около 300 грама кокаин в пътнически автобус, пристигнал от България, предаде турската агенция ИХА, цитирана от БТА.Наркотикът е бил открит у пътник при проверка на пътя.Автобусът е пътувал от Пловдив и е влязъл в Турция през ГКПП Капитан Андреево/Капъкуле.\r\nЗаподозреният пътник за преноса на дрогата е задържан.\r\nВоди се разследване по случая.\r\n ", "date": "2018.02.23", "title": "Българин си пренесе 300 грама кока в Турция, спипаха го!"}
{"url": "https://www.dnes.bg/temida/2018/02/23/opravdatelnata-prisyda-na-aleksei-petrov-potvyrdena.368913", "text": "Софийският апелативен съд е потвърдил оправдателната присъда на първа инстанция на Алексей Петров, Явор Джиджев и Теодор Дочев по дело за пране на пари и присвояване на над 3 млн. лв., съобщиха от пресцентъра на съда.\r\nВ началото на миналата година Софийският градски съд оправдава тримата по предявените им обвинения, като след това прокуратурата протестира решението с мотива, че съдът от първата инстанция е направил превратно обсъждане на доказателствата, без в същото време да се оспорват приетите по делото фактически положения.\n", "date": "2018.02.23", "title": "Оправдателната присъда на Алексей Петров – потвърдена"}
{"url": "https://www.dnes.bg/stranata/2018/02/23/zadyrjaha-myja-koito-se-barikadira-v-selo-oreshnik.368900", "text": "\nПо искане на Районна прокуратура–Тополовград съдът задържа под стража Иван Пачелиев-Дюмон, обвинен в заплашване, за да принуди полицейски служители да не извършат действие по служба и в държане на взривни вещества, оръжия и боеприпаси без разрешително, съобщиха от Районна прокуратура–Тополовград.\n\nТой е обвинен за това, че на 19 февруари 2018 г. в село Орешник, община Тополовград, заплашил полицейски служители, като възпроизвел изстрел във въздуха с огнестрелно оръжие, с цел да принуди униформените и кмета на селото да не снемат сведения от обвиняемия и да не му съставят протокол за предупреждение. \r\nИван Пачелиев-Дюмон е обвинен и за това, че по същото време и на същото място държал взривни вещества, оръжия и боеприпаси - 3бр. ръчни гранати, барут, възпламенители, запалка за ръчна граната, 4 пушки и боеприпаси за тях, без да има надлежно разрешително за това – престъпление по чл. 339, ал. 1 от НК.\r\nИван Пачелиев заяви пред съда, че \"тези, които дошли в дома му на 19 февруари и се представили за полицаи, не се легитимирали като такива\". Според Дюмон, единият показал шофьорска книжка, а другият - лична карта.\r\nЛегионерът от Орешник Иван Пачелиев отрича да е стрелял по полицаи.Пачелиев бе задържан при спецакция в тополовградското село. Пред служебния си защитник мъжът обяснил, че е стрелял неволно, а не срещу полицаите.Общо 80 полицаи участваха в акцията за задържането на мъжа, който се барикадира в дома си преди три дни. В хода на разследването стана ясно, че той е участвал във Френския чуждестранен легион и оръжието, което притежава е законно.Разрешителното за пушката, с която Пачелиев стреля по служителите на реда, обаче не е издадено в България, а в държава от Европейския съюз. Освен това оръжие той притежавал законно още една пушка и пистолет.Напрежението между него и органите на реда ескалирало, след като полицейски екип посетил дома му по преписка на Софийска районна прокуратура за заплаха към друг човек.Според прокурора е налице обосновано предположение за това, че той е извършил престъпленията, за които е обвинен. Представителят на държавното обвинение е категоричен, че обвиняемият може да се укрие или да извърши ново престъпление. \r\nСъдът прие мотивите на прокурора и задържа обвиняемия под стража. Определението на Районен съд–Тополовград подлежи на обжалване пред Окръжен съд–Ямбол.", "date": "2018.02.23", "title": "Задържаха мъжа, който се барикадира в село Орешник"}
{"url": "https://www.dnes.bg/akoshtete-vqrvaite/2018/02/23/iznenada-djystin-biibyr-shte-stava-batko.368833", "text": "Изпълнителят на \"Sorry\" Джъстин Бийбър и приятелката му Селена Гомес излетяха за Ямайка, за да отпразнуват сватбата на бащата на Джъстин (Джереми Бийбър) и Челси Ребело.Наскоро баща му, който има Jazmyn (9) и Jaxon (8), разкри, че очаква бебе от новата си съпруга. Джереми сподели снимка в Instagram, на която виждаме 29-годишната му съпруга с нарастващ корем. Той озаглави поста: \"Моята красива съпруга\".Новата мащеха на Джъстин сподели снимка от специалния ден, в който се появи поп звездата. Тя пише: \"Вчера беше най-удивителният ден в живота ми, омъжих се за моят най-добър приятел! Обичам те!\"еждувременно бащата на 23-годишният певец надписа своята снимка просто: \"Семейство\".  ", "date": "2018.02.23", "title": "Изненада! Джъстин Бийбър ще става батко"}
{"url": "https://www.dnes.bg/za-da-se-razbirame/2018/02/23/kak-poemaneto-na-riskove-vodi-do-logichen-uspeh.368795", "text": "Много хора се страхуват да поемат рискове. Боят се от провал, от загуба на пари, време, не смеят да вложат емоции и сърце в онова, което желаят да постигнат.Вярно е, че поемането на рискове не е за всеки, но пък всеки може да предизвика себе си в поемането на мънички рискове, които да доведат до малки, но постепенни и сигурни успехи в живота.Ако все още нямате кураж, вижте кои са причините поемането на рискове всъщност да е полезно и наистина да ви прави по-успешни.Склонни сме да гледаме на поемането на риск негативно, със страх и недоверие. Но докато гледаме, някой някъде там поема своя малък риск, който го отвежда до успех. Макар и малки, ежедневните ни постижения се дължат на превъзмогването на себе си, а това са ценни битки, които ни учат да се усъвършенстваме.Всяка грешка, която допускаме, поемайки риск, ни учи какво да не правим следващия път. Няма как да знаем, ако не опитаме. Не става дума за големи непосилни инвестиции, които да ви оставят на улицата след провала, а за нещо по-достъпно и във вашите възможности. Пък и всеки преуспял човек е фалирал поне веднъж в живота си, но се е изправял на крака и е продължавал.", "date": "2018.02.23", "title": "Как поемането на рискове води до логичен успех?"}
{"url": "https://www.dnes.bg/temida/2018/02/23/kupen-vot-v-kocherinovo-s-drehi-vtora-upotreba-za-8-50-lv.368885", "text": "Двама мъже се сдобиха с условни присъди и глоби от по 10 хил. лева за купуване на гласове с дрехи втора употреба в Кочериново.Решението е на магистратите от Дупнишкия районен съд, които признаха двамата обвиняеми, за виновни.Случаят е от 3 октомври 2014 г., когато двамата мъже предложили на избиратели дрехи втора употреба, за да гласуват на изборите за 43-то Народно събрание в полза на Коалиция АБВ.Общата стойност на дрехите, с които се опитали да подкупят част от жителите на Кочериново, била 8.50 лв., става ясно от съдебното решение, съобщава \"Монитор\".Два дни преди упражняването на глас двамата обвиняеми обикаляли градчето, като приканвали да се гласува с думите: \"Ако може да пуснете бюлетина № 14! Да гласуваш за № 14!\".След решение на магистратите на двамата мъже са наложени 8-месечни условни наказания с тригодишен изпитателен срок, както и парични глоби от по 10 хил. лв. за всеки.Решението може да се обжалва в 15-дневен срок пред по-горна инстанция – Кюстендилски окръжен съд.", "date": "2018.02.23", "title": "Купен вот в Кочериново с... дрехи втора употреба, за 8.50 лв."}
{"url": "https://www.dnes.bg/stranata/2018/02/23/idnite-dni-stud-sniag-vielici-trygvaite-podgotveni-na-pyt.368846", "text": "Снеговалежи и силен вятър се очакват през следващата седмица. Влошаването на времето ще започне от неделя.Прогнозата на метеоролозите от БАН е за значително понижение на температурите от силния североизточен вятър, с което се увеличават предпоставките за заледявания. Възможни са виелици и снегонавявания, предупреждават от Агенция \"Пътна инфраструктура\".Прогнозата за времето на БАН показва   през цялата следваща седмица. Най-студено се очаква да бъде на 1 март,  когато минималните температури ще достигнат минус 15 градуса.Шофьорите, на които им предстои пътуване, е необходимо да тръгват на път с автомобили, подготвени за зимни условия, да карат със съобразена скорост и повишено внимание, спазвайки указанията на \"Пътна полиция\".Блокирането на движението от автомобили, които не са с подходящи гуми, затруднява работата на снегопочистващата техника и пречи на пътуването на всички останали шофьори.Областните пътни управления и снегопочистващите фирми работят на 24-часов режим и предприемат всички необходими действия за осигуряване проходимостта на републиканската мрежа при зимни условия. В готовност за поддържане на пътищата са около 3 000 машини.Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, lima.api.bg, интернет страницата на АПИ – www.api.bg, и по всяко време от денонощието на тел. 0700 130 20 в АПИ.", "date": "2018.02.23", "title": "Идните дни: Студ, сняг, виелици. Тръгвайте подготвени на път!"}
{"url": "https://www.dnes.bg/politika/2018/02/23/temenujka-petkova-hvyrli-ostavka-prichinata-prodajbata-na-chez.368855", "text": "Енергийният министър Теменужна Петкова обяви, че подава оставка.Причината - съмненията около сделката за продажбата на ЧЕЗ и желанието й да изчисти името си.\"Разговарях с премиера и това, което смятам, че трябва да се направи при тази ситуация, достойната постъпка е човек да си подаде оставката. Аз разговарях с премиера и ще депозирам своята оставка при него и той ще реши какво да прави\", заяви тя.\nПеткова призна, че познава собствениците на пазарджишката семейна фирма \"Инерком груп\", която придобива ЧЕЗ.Фирмата купувач е еднолична собственост на Гинка Върбакова. Петкова обаче опроверга публикациите, че е кума на Върбакова и съпруга й.\"Аз познавам тези хора от последните 20 години, но не съм им кума\", отсече тя и допълни: „И понеже не искам по никакъв повод да се коментират някакви отношения и да има изобщо поводи за съмнения и дори да се намесва името на премиера, смятам, че достойната постъпка е човек да си подаде\".Така че сега съдбата й е в ръцете на премиера Бойко Борисов, който ще реши дали да я отстрани от кабинета си.Иначе Петкова обясни, че продажбата на ЧЕЗ е процедура, която е проведена от чешката държава и българските власти нямат никакво отношение към този процес.\"Процедурата се провежда по чешкото законодателство. Смятам, че това изключва всякакви хипотези и съмнения и намеци за определена намеса на българската държава и правителство при вземането на решението на Чехия. ЧЕЗ не са искали мнението на българската държава, защото си имат правила и закони\", разясни тя.Тепърва обаче предстои тежката процедура по одобрение на Комисията за финансов надзор, на Комисията за защита на конкуренцията и на КЕВР.Според Петкова ДАНС също е абсолютно в правото си, дори и тя настоява, да направи пълна проверка във връзка с компания купувач и възможностите тя да изпълнява своята дейност съобразно изискванията за сигурност, защото става дума за стратегическа сигурност.*************************\r\nТя завършва магистратура в специалността \"Счетоводство и контрол\" в УНСС.", "date": "2018.02.23", "title": "Теменужка Петкова хвърли оставка. Причината – продажбата на ЧЕЗ!"}
{"url": "https://www.dnes.bg/eu/2018/02/23/novata-shefka-na-evrostat-s-chislata-razkazvame-istorii.368838", "text": "Статистиката отразява това, което се случва в живота, а у нас имаме навик да тиражираме и повтаряме едни и същи неща, които стават \"етикети\" на България - като това, че нашата страна е най-бедна в Европейския съюз. Това каза в първото си интервю новият генерален директор на Евростат Мариана Коцева, което тя даде за .\n\"Не трябва да се вглеждаме в едно число, а умението е да разказваме истории с числата\", каза тя в ефира на \"България сутрин\".По думите ѝ в България минималната работна заплата е най-ниска, но пък расте с най-високо темпо през последните години в Европейския съюз.Мариана Коцева е първата българка, която заема толкова висок пост в Европейската комисия и за първи път начело на Евростат застава жена. Тя сподели, че конкурсът, който е спечелила, е продължил повече от година.\"Евростат не произвежда самите изследвания. Евростат работи в партньорство с всички национални статистики на държавите членки\", поясни тя.", "date": "2018.02.23", "title": "Новата шефка на Евростат: С числата разказваме истории!"}
{"url": "https://www.dnes.bg/za-da-se-razbirame/2018/02/23/test-kakva-e-karmata-vi-ot-minal-jivot.368794", "text": "В живота на всеки от нас има по нещо което не върви, без значение дали полагаме или не усилия да го подобрим. Много е възможно например ако не ви върви в любовта, това да е карма от предишен живот, която трябва да разрешите през този жизнен цикъл.Днес споделяме един интересен тест, който ще ви покаже каква е кармата ви от предишен живот и как да я разрешите. Пред вас има три звезди. Изберете една и вижте какво показва резултатът.В минал ваш живот, повечето време сте прекарали сами, изолирани, чувствайки се изоставени. В настоящия ви живот взаимоотношенията са много важни за вас и вие сте готови да направите всичко възможно, за да предотвратите самотата. Това може да се отнася за любовта, връзките с колеги, приятели, роднини.За съжаление виждате само положителните страни в хората, не и техните отрицателни качества. Често се борите за взаимоотношения, които само ви нараняват, от страх да не бъдете самотни. Ето защо е добре да се научите да разпознавате предупредителните знаци, които ще ви спестят в бъдеще болка и разочарования.", "date": "2018.02.23", "title": "Тест: Каква е кармата ви от минал живот?"}
{"url": "https://www.dnes.bg/sofia/2018/02/23/sofiia-stroi-i-rushi-kyshtata-s-kulata-veche-e-v-istoriiata.368850", "text": "Отне три години, но с постоянство и упориторст, \"Къщата с кулата\" на столичния бул. \"Джеймс Баучер\" бе съборена, съобщават от \"Спаси София\".\"През 2015 г. се възмутихме от плановете – тази красива стара сграда да се събори, тогава кметът Йорданка Фандъкова прехвърли топката към Министерство на културата, откъдето ни обясниха вече добре познатата ни схема: къщата била паметник на културата с категория \"за сведение\", и понеже наоколо се били появили нови кооперации, я отписали по искане на собствениците, защото ѝ се била нарушила средата\", пишат от гражданската инициатива.\"Защо я събарят чак сега? Защото пак, по добре познатата ни схема, се чакаше гневът ни да отслабне, да забравим за случая и да бъдем изненадани постфактум, когато багерите минат през къщата и я пратят в небитието\", отбелязват още от \"Спаси София\".Dnes.bg припомня, че през юни 2015 г. стартира онлайн петиция в подкрепа на запазването на къщата като паметник на културата. Петицията събира 1375 подписа.В нея авторите й посочват, че \"всеки софиянец, който е минавал през последните 83 години по бул. \"Джеймс Баучер\" се е спирал, макар и за кратко, пред №24. Там е къщата, построена от арх. Иван Банков през 1932 г. Къщата с кулата, както я наричат хората. Тя има красива и здрава конструкция, хармоничен архитектурен план и тухлена украса, характерна за неоромантизма в архитектурата.В София паметниците в този стил се броят на пръсти и най-близкият пример е къщата на Сирак Скитник на ул. \"Борова гора\", построена от арх. Георги Овчаров. Къщата с кулата привлича погледи, поражда истории и е вплетена в живота на софиянци и особено на жителите на Лозенец. Тя е емблематична за квартала, а и също за града\".Сградата е била обявена за единичен паметник на културата през 1985 г. и това е препотвърдено през 1993 г.\"С писмо на НИПК № 1755/04.11.2008 г. статутът на паметник на културата е свален. С това е отпаднала юридическата защита на сградата като единичен паметник на културата (\"културна ценност\", според Закона за културното наследство, в сила от 10.04.2009 г.). Причините за сваляне на статута са неясни за момента. Според Общия устройствен план на Столична община, сградата попада в защитена територия на културно-историческото наследство на групови паметници на културата/културни ценности, без режим на резерват, с допълнителен режим на защита Ткин-1в, към който се прилагат специфичните изисквания на Закона за културното наследство\", се посочва още в петицията.От гражданската инициатива \"\" отбелязват, че инвеститорите са заинтересовани от личния си интерес, но работата на българските институции е да гарантират, че архитектурното ни наследство ще бъде запазено.\"Можем, разбира се, да говорим за това, че инвеститорите са виновни, че са въплъщение на злото, но това нито е вярно, нито е полезно. Те си гледат интереса. Работа на институциите е обаче да гарантират, че архитектурното ни наследство ще бъде опазено. За тези три години много заетият (Бог знае с какво) зам.-кмет по културата Тодор Чобанов можеше да настоява пред културното министерство за връщане на къщата в списъка с паметници, за по-висока категория, предпазваща я от събаряне и задължаваща собствениците ѝ да я поддържат в автентичен вид. Но нищо от това не е свършено, разбира се. Как обаче да очакваме от хора, събрани от кол и въже, да имат емоционална привързаност към нашия град и неговата история? Как да очакваме от хора, поставени, за да обслужват нечисти интереси, да сметнат за необходимо поне веднъж да защитят обществения интерес?\", отбелязват още от \"Спаси София\".Архитектурното ни наследство бива унищожавано малко по малко. Духът на София, нейната идентичност, нейната материална памет се изличава, коментират от гражданската инициатива.", "date": "2018.02.23", "title": "София строи и... руши: \"Къщата с кулата\" вече е в историята!"}
{"url": "https://www.dnes.bg/obshtestvo/2018/02/23/moderno-robstvo-ili-angariia-bez-pari-navyn.368854", "text": "Те са хиляди и са българи, заминали в Германия, за да търсят по-добро заплащане на труда си. Но са измамени. Пред БНТ наши сънародници разказват, как отишли да работят на строителен обект, попадат в \"модерно робство\" - термин, който стана популярен напоследък.Само два месеца, след \"стигането\" на мечтата за по-добро бъдеще, българите остават без заплати в Германия, където плащат и квартира, и то сами.За така популярното последно време понятие \"модерно робство\" и за какво трябва да внимават хората, когато работят в чужбина, разказват в рубриката \"Твоите права\" Илина Бисерова, Антони Мирков и Георги Воденичаров.\"Общо за двете години ми се полагат 16 975 евро - разказва патилата си Георги Господинов. - Първите 2-3 месеца беше така добре, явно зарибително, после започнаха да бавят плащанията, а накарая съвсем ги спряха. Нито плащат заплати, нито извънреден труд. Уговорката беше, че заплащането е 1500 евро, като квартирата се поема от фирмата\".\r\nСъщото споделя и Асен Настев. На пръв поглед горчивият опит на Асен и Георги изглежда тривиален, но оказва се и хроничен. Те са наети от Телеком сервиз България да изграждат оптични кабелни трасета в Германия. \r\nВсъщност договорът за работа, който са подписали, е юридически парадокс. По документи са наети за 520 лева, а осигуровките са плащани върху максималната по закон сума.\r\nСпоред Търговския регистър фирмата съществува. На адреса обаче журналистите от БНТ не откриват никой, както и на посочените телефони. Не успяват да се свържат и с бившата управителка Деяна Тонева.\r\n\"Малко хора имат заповед за командировка, защото това пак беше спестено - продължава разказа си Георги. - Обещава им се, директно на аерогарата дори им се прави среща, подписва се един договор в движение, за тези, които са от провинцията, и заминават.\"\r\n\"Някой път се чуваме, някой път не си вдигат телефоните. И последно, когато се изнасяха от офиса, ги засякохме. А отговорът им беше: \"Правете ни каквото искате, пари - няма!\" - казва Асен.\r\nГеорги издържа в Германия 9 месеца, а Асен - три. През цялото това време от Телеком сервиз обясняват, че са подизпълнител и чакат фирмата-майка да плати. Потърпевшите са поне 30 души. Подали са жалби до всички институции.\r\nВиолета Микова, която е изпълнителен секретар на КНСБ, казва, че случая няма друг вариант освен потърпевшите да подадат иск до съда, за да си получат неизплатените заплати. \"Може да се случи, ако е безспорно производството да се реши в рамките на една година, но може да се случи да е и повече от две\" - добавя тя.\r\nОтносно търсенето на смисъл в това, Георги Господинов смята, че само времето може да покаже. От Инспекцията по труда са извършили три проверки, глобили са фирмата и дотук. А от април с новите законови правомощия инспекцията ще може да започне служебна процедура по несъстоятелност на фирмата.\r\nНякои излъгани хора вече са завели дела, други като Асен и Георги още се чудят дали има смисъл да похарчат толкова средства за адвокатски хонорари. Оказва се, че специално в Германия измамените българи като тях са много.\r\nКНСБ си сътрудничи по германски профсъюзен проект. Данните от него са, че само за миналата година случаите на злоупотреби с работници от Източна и Централна Европа са 6000. \r\nОт тях една трета са свързани с българи. Най-често сънародниците ни там работят в тези четири сектора- строителство, почистване, гастрономия и строителни услуги.\r\nА най-честите оплаквания на хората са проблеми със заплащането, липса на договор за работа, уволнение, без основание и трудови злополуки. Всички потърпевши могат да се свържат с КНСБ или някои от профсъюзните 8 центъра в Германия за трудова и правна консултация.\r\nИван Иванов, съветник по германско право, проект \"Справедлива мобилност\" казва, че българите и румънците са с най-тежките проблеми. \"Това може би се дължи на факта, че България по-късно се присъедини към ЕС, по-късно получи и достъп до европейския пазар.\r\nИма специфични схеми във всеки един сектор в строителството, освен това ставките в строителния сектор не се спазват. За 2017 г. тя беше 11,30 евро на час и много често тази ставка си остава на документи само, т.е. работодателят казва: \"Аз плащам не повече от 7-8 евро\". \r\nМанипулират се и часовете не се спазва графика. Действително има много българи, които работят в сферата на почистването, злоупотреби има много, често като чистят на база стаи, а не на часова ставка\" - обяснява съветникът по германско право.", "date": "2018.02.23", "title": "\"Модерно робство\" или ангария без пари навън!"}
{"url": "https://www.dnes.bg/obshtestvo/2018/02/23/borisov-odobri-ot-briuksel-ostavkata-na-ministyr-petkova.368859", "text": "Премиерът Бойко Борисов обяви от Брюксел, че оставката на енергийния министър Теменужка Петкова ще бъде приета, за да не се влияе върху репутацията на правителството.Петкова обяви, че напуска поста си преди минути в Народното събрание. Причината - съмненията около сделката за продажбата на ЧЕЗ и желанието й да изчисти името си.\n\"За съжаление, когато говорих с нея, тя каза, че ги познава тези хора, и аз не бих оставил ни най-малко съмнение в който и да е българин, че стоим зад една абсолютно частна сделка. По никакъв начин ние не сме влияли на тази сделка, защото няма и как\", каза още Борисов.Премиерът допълни, че според него Теменужка Петкова е честен човек, \"но няма как да си махнеш 20-годишно  приятелство\". Почтеното, правилното и това я посъветвах, да отиде в  парламента и да подаде оставка, съобщи той.По повод сделката за ЧЕЗ, заради която Петкова напуска поста си, премиерът бе лаконичен: \"Сега са на ход нашите регулатори\".Спомняте си какви конфликти, на прокурор ги давахме в предишния мандат, коментира той по повод дейността на ЕРП-тата у нас. Премиерът напомни и че първото му правителство падна заради протести след забавени фактури и високи сметки за ток, както и че с дружествата се водят тежки арбитражни дела.Борисов коментира още, че когато държавата е продавала участието си в тези дружества, ГЕРБ не е съществувала като партия. \"Отдавна сме пазарна икономика и сме приели, че частният бизнес е този, който по-добре управлява активите и така в момента работи целият западен свят\", посочи той.Премиерът каза, че е разговарял по-рано днес в Брюксел с чешкия си колега Андрей Бабиш, който буквално го уведомил за сделката. \"Там има и по-малки акционери и всичко това се е вършело в Чехия\", заяви той. ", "date": "2018.02.23", "title": "Борисов одобри от Брюксел оставката на министър Петкова"}
{"url": "https://www.dnes.bg/cars/2018/02/23/seat-predstavi-pyrviia-model-ot-novata-si-marka.368842", "text": "Още през януари от Seat обявиха, че ще отделят спортните си модели в отделна марка – Cupra. Първият от тях е кросоувър, който официално бе представен в Барселона.Автомобилът е създаден на базата на стандартния Seat Ateca, като е оборудван с 2,0-литров бензинов турбомотор, развиващ мощност от 300 к.с. Според представители на испанския производител, това е един от \"най-забележителните двигатели в света\", като той работи в комбинация със 7-степенна трансмисия DSG.Целият въртящ момент се предава към колела със специална система 4х4, която анализира условията на пътя в реално време, за да разпредели тягата. Системата фиксира скоростта на придвижване на автомобила, както и скоростта на всяко от колелата, за да може да бъде постигнато възможо най-добро сцепление.Ускорението от 0 до 100 км/ч при Ateca Cupra отнема 5,4 секунди, а максималната скорост е 245 км/ч. Спортният кросоувър разполага с няколко режима на управляващата електроника - Normal, Sport, Individual, Snow, Off-Road и Cupra. Последният прави окачването по-твърдо, а реакцията на двигателя по-бърза.", "date": "2018.02.23", "title": "Seat представи първия модел от новата си марка"}
{"url": "https://www.dnes.bg/world/2018/02/23/sytrudnik-na-navalni-osyden-na-30-dni-zatvor-v-rusiia.368862", "text": "Началникът на канцеларията на руския опозиционен лидер Алексей Навални беше осъден на 30 дни затвор по обвинения в нарушаване на обществения ред във връзка с непозволена демонстрация, предаде Асошиейтед прес.\r\nЛеонид Волков беше осъден снощи, няколко часа след като беше арестуван на московското летище \"Шереметиево\".\r\nТой беше осъден за споделяне на препратка в Тwitter към видеозапис, показващ арестуването на Навални, докато отива на демонстрацията в Москва на 28 януари.\nСъдът също така заяви, че Волков е публикувал препратки към пряко видеоизлъчване на протеста.\r\nНавални, който е борец против корупцията и най-видният критик на руския президент Владимир Путин, призовава за бойкот на президентските избори на 18 март, на които Путин ще се бори за четвърти мандат./БТА/", "date": "2018.02.23", "title": "Сътрудник на Навални осъден на 30 дни затвор в Русия"}
{"url": "https://www.dnes.bg/temida/2018/02/23/bhk-zashtitava-blizkite-na-ubitata-elena-sreshtu-bylgariia.368840", "text": "Българският хелзинкски комитет ще представлява близките на Елена Василева по дело срещу България в Европейския съд по правата на човека.Василева беше убита през август 2017 г. с пет изстрела посред бял ден в заведение в София от своя съпруг и баща на двете ѝ деца. Това се случи след многократни сигнали от страна на жертвата до полицията и прокуратурата за заплахи и тормоз, както и за нарушаване на ограничителната заповед, издадена ѝ от съда по реда на Закона за защита от домашно насилие, припомнят от БХК.\n\nПо делото БХК твърди, че държавата носи отговорност за бездействието си, въпреки че е била длъжна да предотврати смъртта на Елена, както и че близките ѝ не са имали на разположение ефективни правни средства да се защитят срещу това бездействие.То е резултат, от една страна, на пропуск да се предприемат предписаните в българския закон действия, но също така и на невъзможност да се извършат определени действия заради празноти в законодателството на страната. \r\n\"Елена е мъртва и тази жалба няма да я върне на близките ѝ\", заяви адв. Адела Качаунова от Правната програма на БХК. \"Целта ни е да накараме органите да започнат да изпълняват правомощията си по закон по ефективен начин, защото подобни престъпления могат и трябва да бъдат предотвратявани. Бездействието на властите е довело да извършването на убийството, но отговорните лица не са били наказани, а това е важно, защото само така може да се гарантира, че при следващ подобен случай компетентните органи ще действат своевременно. Същевременно е крайно необходимо законодателството да бъде изменено, за да отговори на епидемията от убийства на жени в резултат от домашно насилие\", заяви още адв. Качаунова. \r\nЗаплахите за убийство срещу 42-годишната Елена датират още от ноември 2016 г., когато мъжът ѝ Венцеслав Василев (64 г.) казва: \"Няма да ти дам развод, ще те застрелям!\". На няколко пъти след това колата ѝ е повреждана – ауспухът е напълнен с полиуретанова пяна, а гумите нарязани. Проверката на полицията във връзка с това не дава резултат. \r\nСлед поредния отказ от помирение и изявено желание за развод от страна на Елена на 13 февруари 2017 г. Василев започва да я обижда и заплашва със саморазправа, прави опит да я блъсне с колата си, след което я гони тичешком, но тя успява да избяга. Няколко дни по-късно Софийският районен съд издава заповед за незабавна защита по Закона за защита от домашно насилие, тъй като е налице пряка и непосредствена опасност за живота и здравето ѝ, задължава Василев да се въздържа от извършване на домашно насилие, и му забранява да я доближава на по-малко от 100 метра. Тази заповед е потвърдена през юни. Не са образувани досъдебни производства по повод на сигналите на Елена.\r\nДен преди убийството на 17 август 2017 г., в 18.56 ч. Елена подава оплакване в 06 РУП за това, че Венцеслав Василев е нарушил издадената заповед за защита. Тя пояснява, че съпругът ѝ я е преследвал с колата си по целия път от работата до дома ѝ. Елена се обажда на своя приятелка, с която се срещат и тръгват заедно към полицията, за да подадат оплакване. Василев продължава да ги следва с колата си през цялото това време. По пътя Елена се обажда на телефон 112 и изрично моли да се вземат превантивни мерки, за да не ѝ бъде причинено \"нещо непоправимо\".Диспечерът на спешния номер ѝ отговорил, че не може да съдейства и те двете трябва сами да задържат преследвача. Малко по-късно успяват да му избягат и пристигат в 06 РУП в София, където полицейският служител бил видимо раздразнен от пристигането им в управлението. Оставил ги в стая да пишат жалбите си и казал да почакат 15 минути, а междувременно се преоблякъл в цивилни дрехи и по всяка вероятност си е тръгнал, тъй като те не го видели повече.След известно време двете намират случаен униформен полицай в управлението, взимат входящи номера на жалбите си и биват инструктирани да се обадят на следващия ден, за да разберат на кого са разпределени жалбите. Още на следващата сутрин двете подават молби с почти идентично съдържание относно случилото се предната вечер и до Софийската районна прокуратура. Елена пише, че се страхува \"за сигурността и живота си и [че] Венцеслав Василев притежава лично бойно оръжие\". \r\nУбийството е извършено само няколко часа по-късно на 18 август 2017 г. в столично заведение в присъствието на множество очевидци. Венцеслав Василев е осъден от първа инстанция на 13 години и 4 месеца лишаване от свобода за убийството на съпругата си и за държането на огнестрелно оръжие без надлежно разрешително. Съдът не взема под внимание подбудите, довели до извършване на убийството, и не взима под внимание издадената заповед за защита на Елена Василева от съпруга ѝ, нито цялото агресивно поведение на Василев спрямо Елена през 2017 г. \r\nИзследване на съдебната практика, извършено от БХК за периода 2012-2014 г., показва, че 91% от убийствата на жени са извършени от мъже, 7% – при съучастие между мъже и жени, и 2% – от жени. В 35% от случаите убийствата и опитите за убийство са извършени от настоящ или бивш интимен партньор на пострадалата, в 25% – от неин брат, син, внук или друг близък роднина, а в 31% – от друг познат мъж. Само 9% от убийствата на жени са извършени от непознат. В 19% от присъдите изрично се споменава, че жертвата е била подложена на системно физическо домашно насилие от страна на извършителя.", "date": "2018.02.23", "title": "БХК защитава близките на убитата Елена срещу България"}
{"url": "https://www.dnes.bg/politika/2018/02/23/goranov-za-nzok-nadzoryt-da-vidi-kakvi-sa-zadyljeniiata.368864", "text": "Няма нужда да се прави актуализация на бюджета на НЗОК при положение, че имаме 407 млн. повече. Това заяви министърът на финансите Владислав Горанов в кулоарите на парламента.\"Просто Надзорът да седне и да види на кого какво дължи и какво да разплаща с този ресурс. Защо да правим актуализация на бюджет, приет преди 2 месеца?\", запита риторично той.\n\n\n\nПо повод обвиненията, че шефът на Касата Камен Плочев е бил заплашван, финансовият министър призова: \"Да излязат и да кажат кой ги е плашил и с какво\".\"В противен случай става малко битова интрига, в която аз не мисля да влизам. Не е това начинът да се координира работата на здравната система с писма до парламентарните групи\", отсече Горанов.Финансовият министър коментира и разминаването в цифрите за задълженията към европейски здравни фондове. Камен Плочев твърди, че те са 130 млн., а в официалните отчети са едва 7 млн.\"Разликата в сметките трябва да бъде обяснена. Официалната статистика показва други числа, което е притеснително - поставя се под съмнение системата за отчетност и контрол в НЗОК\", каза той.Горанов каза и че заради това е препоръчал да не се бърза с подписването на Националния рамков договор, докато не се знае каква е основата.\"Защото ако Надзорният съвет са смятали да разпределят 400 млн. при дълг 7 млн. към чужди осигурителни каси, а тези милиони се окажат много повече, то тогава те са били в заблуждение какъв ресурс следва да разпределят в новия рамков договор\", каза финансовият министър.\r\n ", "date": "2018.02.23", "title": "Горанов за НЗОК: Надзорът да види какви са задълженията!"}
{"url": "https://www.dnes.bg/sport/2018/02/23/15-godishna-donese-pyrvo-zlato-za-rusiia-v-piongchang.368847", "text": "Европейската шампионка Алина Загитова донесе първо златно отличие на Русия в Пьонгчанг, след като спечели олимпийската титла по фигурно пързаляне за жени.\r\n15-годишната рускиня, за която това е първи сезон при жените, събра сбор от 239.26 точки от двете изпълнения.\r\nСреброто завоюва двукратната световна и двукратна европейска шампионка Евгения Медведева (Русия) с 238.26 точки, а трета се нареди канадката Кейтлин Озмънд с 231.02 точки.\r\n18-годишната Медведева, която не бе побеждавана почти 3 години до януари, когато загуби именно от Загитова на Европейското първенство, получи първа оценка за волната програма от 156.65 точки, но след като беше втора след първото изпълнение, не успя да се пребори за титлата и завоюва среброто със сбор от 238.26 точки.\r\nЗагитова също беше оценена със 156.65 точки за волната програма, но задържа първото си място след кратката програма и заслужи златото с 239.26 точки.\r\nКейтлин Озмънд беше трета и в двете програма и донесе четвърти медал за Канада от турнира по фигурно пързаляне в Пьончан.\r\nАмериканките записаха най-слабото си представяне на олимпийски игри. Брейди Тенел, Мирай Нагасу и Карен Чън завършиха съответно девета, десета и 11-а.\r\nИталианката Каролина Костнер, която се състезава на своята четвърта и последна олимпиада, остана пета, след като във волната програма сгрешки при тройния флип. 31-годишната Костнер е бронзова медалистка от олимпийските игри в Сочи 2014, световна и петкратна европейска шампионка.\r\nФигурно пързаляне, жени:\r\n1. Алина Загитова (Русия) - 239.57 точки (82.92 точки за кратката програма и 156.65 точки за волната програма)\r\n2. Евгения Медведева (Русия) - 238.26 (81.61 и 156.65)\r\n3. Кейтлин Озмънд (Канада) - 231.02 (78.87 и 152.15)\r\n4. Сатоко Мияхара (Япония) - 222.38 (75.94 и 146.44)\r\n5. Каролина Костнер (Италия) - 212.44 (73.15 и 139.29)\r\n6. Каори Сакамото (Япония) - 209.71 (73.18 и 136.53)", "date": "2018.02.23", "title": "15-годишна донесе първо злато за Русия в Пьонгчанг"}
{"url": "https://www.dnes.bg/notifikacii/2018/02/23/piiana-kachi-deteto-si-v-kola-napadna-policai.368849", "text": "Пияна жена, управлявала автомобил след употреба на алкохол, е нападнала проверяващ я полицейски служител, съобщават от МВР.Около 15:30 часа в четвъртък на ул. \"Иван Вазов\" в областния град за проверка е спрян лек автомобил \"Опел\", управляван от 37-годишна кърджалийка, която пътувала с малолетното си дете.Тестът за алкохол на жената отчел 2,35 промила.В хода на проверката уличената в тежкото нарушение се нахвърлила срещу полицая и го ударила. Задържана е за 24 часа в ареста.Образувани са бързи производства за хулиганство, съпроводено със съпротива срещу орган на властта и за управление на автомобил след употреба на алкохол.Работата продължават разследващи полицаи. \r\n ", "date": "2018.02.23", "title": "Пияна качи детето си в кола, нападна полицай"}
{"url": "https://www.dnes.bg/notifikacii/2018/02/23/otkriha-myrtva-bylgarka-na-niva-v-kipyr.368866", "text": "48-годишна българка е открита мъртва в района на град Пафос в югозападната част на остров Кипър, съобщава БТА. \r\nЖената е била открита на нива от случаен минувач. По тялото й е имало следи от наранявания. \r\nПолицията е започнала разследване, за да установи дали раните са от убийство, или става въпрос за инцидент със земеделска машина.", "date": "2018.02.23", "title": "Откриха мъртва българка на нива в Кипър"}
{"url": "https://www.dnes.bg/obshtestvo/2018/02/23/priiateli-i-blizki-izpratiha-georgi-markov-poklon.368852", "text": "\nПриятели, колеги и роднини изпратиха в последния му път бившия футболен национал  Георги Марков. Опелото на защитника се проведе в църквата \"Св.София\".\nГеорги Марков почина преди дни в дома си от инфаркт. Защитникът игра за \"Пирин\" (Гоце Делчев), \"Ботев\" Пловдив, \"Левски\", \"Локомотив\" София в българското първенство. Той е двукратен шампион на България с \"Левски\" (2001, 2002 г.) и трикратен носител на Купата на страната (2002, 2003, 2005 г.) със \"сините\".За националния отбор има 36 мача и един гол – при равенството 1:1 срещу Англия в квалификацията за Европейско първенство през 2000 г. на стадион \"Българска армия\".За последно Георги Марков изпълняваше длъжността на спортен директор в \"Септември\" София. \r\n ", "date": "2018.02.23", "title": "Приятели и близки изпратиха Георги Марков. Поклон!"}
{"url": "https://www.dnes.bg/obshtestvo/2018/02/23/bashtata-ot-liulin-lygal-che-momichetata-hodiat-na-uchilishte.368834", "text": "Бащата на трите деца, които с години били държани като заложници от собствените си родители, лъгал полицията, че трите сестри посещават училище в центъра. Мъжът казал това по телефона на кварталния полицай в \"Люлин”, след като общинските власти забелязали, че момичетата не са ходили нито на детска градина, нито на училище. Това обясниха пред Нова тв експерти от общината, чието задължение е да \"връщат\" в класната стая изпаднали от образователната система деца.\n\n\nПоследните им посещения на адреса на семейството били в края на октомври и началото на ноември. Тогава обаче никой не отворил врата на апартамента, между чийто стени трите сестри – на 13, 14 и 18 г., на практика са прекарали целия си живот. Съседите пък казали на общинарите, че не познават такива деца.Експертите от Община Люлин изразиха мнение, че отговорността за това децата да ходят на училище е изцяло на родителите, а близките им трябва да подават сигнали при съмнения за нещо нередно.В случая със сестрите, държани под ключ, помощ опитва да им окаже техният дядо. Той разказва зловещата история на семейството на дъщеря си пред камерата на \"Съдебен спор\". Веднага след това мъжът изчезва. Намерен бе убит преди два дни. За престъплението са обвинени родителите на внучките му.\"Когато се вижда, че родителят е изпаднал в трудно положение, социалните трябва да влязат в дома и да се опитат да помогнат\", коментира казуса детският психолог Младен Владимиров.Той не скри възмущението си от факта, че телевизионен екип успява да разговаря с проблемното семейство от \"Люлин\", а \"хора с десетилетия експертиза не са могли\".", "date": "2018.02.23", "title": "Бащата от \"Люлин\" лъгал, че момичетата ходят на училище"}
{"url": "https://www.dnes.bg/sport/2018/02/23/i-myjkata-ni-shtafeta-v-biatlona-razocharova-v-piongchang.368875", "text": "Швеция спечели олимпийската титла по биатлон в мъжката щафета на 4 по 7.5 километра. Пепе Фемлинг, Йеспер Нелин, Себастиан Самуелсон и Фредрик Линдстрьом финишираха за 1:15.16.5 часа.\r\nВтори, на 55.5 секунди, завърши квартетът на Норвегия, а бронза си осигури щафетата на Германия с изоставане от 2:07.1 минути.\r\nБългария се  представи слабо и завърши на 16-то място, като родният квартет бе затворен с обиколка. Така на практика Димитър Герджиков не можа да предаде поста си на последния в списъка Владимир Илиев, като за първи път през сезона българите бяха застигнати и затворени с обиколка.Родният квартет, заедно с тези на Казахстан и Словакия, не финишираха поради огромното си изоставане.\r\n ", "date": "2018.02.23", "title": "И мъжката ни щафета в биатлона разочарова в Пьонгчанг"}
{"url": "https://www.dnes.bg/zvezdi/2018/02/23/emili-blynt-na-35-krasivoto-lice-na-britanskoto-kino.368766", "text": "\nНа 23 февруари своя рожден ден празнува английската актриса Емили Блънт. Родената през 1983 година в Лондон, Емили е едно от най-популярните лица на английското кино в последните години.\r\nУчаствала е в близо 30 филма, сред които филмите „Дяволът носи Прада“, „Младата Виктория“, „Агенти на съдбата“, \"На ръба на утрешния ден“, „Вдън горите“ и други.\r\n\r\nЕмили е второто от общо 4 деца в семейството. Като млада майка й също е била актриса, но без особен успех. Така по-късно тя става учителка.\r\nКато дете Емили е имала сериозен проблем със заекване.\r\nМладата актриса е номинирана 5 пъти за „Златен глобус“. Спечелила е обаче само един – през 2007 година за най-добра поддържаща роля в \"Дъщерята на Гедеон\".\r\nЕмили Блънт и популярният канадски певец Майкъл Бубле бяха двойка в продължение на почти 3 години – от 2005 до 2008 година.\r\nСлед края на връзката й с Бубле, Емили се запознава с актьора Джон Красински. Двамата се женят през юли 2010 във вила на езерото Комо. В началото на 2014 се ражда дъщеря им – Хейзъл.\r\nЕмили признава, че обожава да похапва пица и шоколадови бонбони\r\n ", "date": "2018.02.23", "title": "Емили Блънт на 35: Красивото лице на британското кино"}
{"url": "https://www.dnes.bg/stranata/2018/02/23/nov-trus-s-magnitud-3-8-krai-asenovgrad.368806", "text": "Ново земетресение - с магнитуд 3,8, е било регистрирано около 1 ч и 15 мин. тази нощ край Асеновград, съобщи на сайта си Националният институт по геофизика, геодезия и география към БАН. \r\nЕпицентърът на труса е бил на 20 км дълбочина. \r\nСпоред Европейския средиземноморски сеизмологичен център земетресението е било регистрирано на дълбочина от 2 км, на около 3 км югозападно от Асеновград. \r\nНе се съобщава за пострадали и разрушения, предаде БНР.\r\nMестни жители съобщават, че земетресението е продължило кратко - няколко секунди - и е било усетено и в Пловдив.\r\nМиналата нощ в района, близо до селата Катуница и Крумово, стана земетресение с магнитуд 4,6, последвано от множество вторични трусове, при които нямаше данни за сериозни щети и пострадали.\r\n ", "date": "2018.02.23", "title": "Нов трус с магнитуд 3,8 край Асеновград"}
{"url": "https://www.dnes.bg/snimka-na-denia/2018/02/23/i-dnes-oblachno-a-temperaturite-tvyrdo-nad-nulata.368807", "text": "Над по-голямата част от страната времето ще е облачно. Сняг ще превали в крайните северозападни райони. Разкъсвания на облачността ще има над Югозападна България. Вятърът ще бъде слаб, от изток-североизток. \r\nМинималните температури ще са между минус 1 и 4 градуса, максималните - предимно между 3 и 8 градуса, в крайните югозападни райони до 10-13. \r\nВ планините ще е предимно облачно. Главно в Стара планина ще превали слаб сняг. Разкъсвания на облачността ще има над масивите в Югозападна България. Ще духа слаб вятър от източната четвърт, по най-високите върхове на Рила и Пирин - от запад-югозапад. Максималната температура на височина 1200 метра ще е около 3, на 2000 метра около минус 2, гласи прогнозата на НИМХ при БАН.\r\n ", "date": "2018.02.23", "title": "И днес облачно, а температурите – твърдо над нулата"}
{"url": "https://www.dnes.bg/world/2018/02/23/pri-klaneto-vyv-florida-na-miastoto-bil-pomoshtnik-sherif.368808", "text": "По време на нападението в гимназия \"Марджъри Стоунман Дъглас\" пред сградите, в които се е случило клането, е имало въоръжен заместник-шериф, който не е влязъл, за да помогне, предадоха Асошиейтед прес и Ройтерс, цитирайки местния шериф Скот Израел.\r\nШериф Израел не съобщи дали бившият помощник-шериф Скот Питърсън ще бъде съден за бездействието си, но заяви, че той е трябвало да влезе в сградата и да ликвидира убиеца.\r\nПитърсън е подал оставка вчера, след като му било съобщено, че ще бъде изпратен в неплатен отпуск.\r\nПрезидентът на САЩ Доналд Тръмп подкрепи идеята за повишаване до 21 години на минималната възраст за закупуване на полуавтоматични пушки, подобни на използваната при нападението срещу гимназия \"Марджъри Стоунман Дъглас\". В момента в САЩ пушки могат да купуват навършилите 18 години, а пистолети - навършилите 21 години. Нападателят, отнел живота на 17 души, е на 19 години, припомня АП.\n\n\n\"НРА ще го подкрепи, както и Конгресът\", заяви Тръмп, визирайки Националната асоциация на притежателите на огнестрелни оръжия. Само преди часове НРА се обяви против идеята и обвини Демократическата партия и медиите в политизиране на трагедията.\r\nТръмп и заместник-председателят на НРА Уейн Лапиер подкрепиха идеята за въоръжаване на учители и администратори. Според президента на САЩ това ще е по-ефективно от въоръжаването на 100 допълнителни пазачи.\r\nКитайският в. \"Глобал таймс\" публикува днес редакционна статия, в която подкани САЩ да се поучат от Китай и да защитят наистина човешките права, като ограничат притежанието на оръжие, отбелязва Ройтерс. \"Повече американци умират от огнестрелни оръжия в страната, отколкото американски войници във войните, водени от САЩ, се подчертава в статията, която припомня, че правото на живот е най-фундаменталното от човешките права.\r\nЧовешките права са отдавнашен източник на напрежение между двете водещи икономики, отбелязва Ройтерс. \r\n /БТА/\r\n ", "date": "2018.02.23", "title": "При клането във Флорида на мястото бил помощник-шериф "}
{"url": "https://www.dnes.bg/notifikacii/2018/02/23/400-kg-kokain-v-ruskoto-posolstvo-v-arjentina.368809", "text": "Близо 400 кг кокаин са били открити в руското посолство в Буенос Айрес в края на 2016 г., което е предизвикало секретно разследване от аржентинската полиция и ареста на пет души, предаде ДПА.\r\nОфицер от аржентинската полиция е бил арестуван при пристигане на летището в Буенос Айрес в сряда. Друг човек е задържан в Аржентина, още трима - в Русия, а полицията издирва и шести заподозрян, за когото се предполага, че е в Германия.\r\nРуският посланик в Аржентина е информирал правителството на страната през декември 2016 г., че 389 кг кокаин е бил открит в училище, съставляващо част от посолството. Дрогата била разпределена в 360 пакета в 12 куфара.\r\nПолицията заменила кокаина с брашно и маркирала с GPS тракери пакетите в куфарите, които след това наркотрафикантите изпратили в Русия. Куфарите били представени като багаж на заминаващ си от страната дипломат, което позволило да избягнат митнически контрол.\r\nТрима души, които дошли да приберат куфарите при пристигането им в Русия, били арестувани.\r\nСмята се, че наркосхемата е била планирана от счетоводител в руското посолство и от аржентинския полицейски офицер, арестуван сега. Чрез подслушване на телефони полицията установила, че кокаинът бил предназначен за наркопазарите в Русия и Европа, отбелязва ДПА. \r\n /БТА/\r\n ", "date": "2018.02.23", "title": "400 кг кокаин в руското посолство в Аржентина"}
{"url": "https://www.dnes.bg/obshtestvo/2018/02/23/chetvyrti-sme-po-ubiistva-na-glava-ot-naselenieto-v-es.368810", "text": "България заема четвърта позиция в ЕС по брой умишлени убийства на 100 000 жители, с коефициент 1,8 на сто, показват данни от анализ на Евростат за умишлените убийства в общността през 2016.\r\nАнализът на Евростат е по повод Европейския ден за жертвите на престъпността. Пред нас по показател \"умишлено убийство\" са само трите балтийски републики - Литва, Латвия и Естония, а най-малко жертви на убийства има регистрирани в Австрия, Холандия и Испания.\r\nСпоред данни на националната статистика у нас през 2016 г. има извършени 79 убийства и 26 опита за убийства. Престъпленията с нанасяне на телесна повреда са 820.\r\nЗа същата година НСИ отчита също 97 осъдителни присъди за извършени убийства в различни периоди, като за това са осъдени 100 лица.\r\nПрез 2016 г. у нас са наказани 1 770 престъпления против личността /около 6 процента от всички осъдителни присъди през годината/, като за това са осъдени над 1 400 лица /5 на сто от общия брой на лицата с влезли в сила присъди през същата година/.\r\nНай-висок е делът на осъдителните присъди за престъпления против личността за \"причинени телесни повреди\" - 766 дела са приключили с присъда по този параграф.\r\nЗа изнасилване са осъдени 61 извършители, за разврат има 220 осъдени, а за трафик на хора осъдените са 31 души.\r\nСпоред данните на НСИ коефициентът на криминалната активност у нас е намалял значително за 5-годишен период - през 2012 г. е имало 600 криминално проявени лица на 100 хиляди души население, докато през 2016 г. техният брой е спаднал до 450 души на 100 хиляди души.\r\nНай-висок е коефициентът на криминална активност във възрастовата група 18-24 години - 1 250 лица на 100 хиляди жители. Най-нисък е коефициентът на криминална активност у нас сред лицата на възраст 50 + години - 130 на 100 хиляди жители, отчита родната статистика.\r\n5000 убийства са регистрирани в ЕС през 2016 г.\r\nБлизо 5000 жертви на умишлено убийство са били регистрирани от полицията в ЕС през 2016 г., отчита анализът на Евростат.\r\nВ цифрово изражение най-голям брой на убийствата е регистриран във Франция - 1017 жертви или около 20 на сто от всички умишлени убийства в ЕС; следват Германия - 682, Полша - 530 и Италия - 469 жертви.\r\nВ сравнение с населението обаче - Литва регистрира най-голям дял умишлени убийства на 100 000 жители - 5,9, пред Латвия - 3,4 , Естония - 3,2, България - 1,8 и Кипър - 1,7.\r\nНай-нисък е броят на жертвите на умишлено убийство в Австрия - 0,5 жертви на 100 000 жители, Холандия и Испания - по 0,6, Чехия и Италия - по 0,7.\r\nЗа сравнение - при съседите ни е имало също сравнително нисък брой убийства спрямо някои европейски страни - в Румъния - 290, в Гърция - 86, в Сърбия - 90, в Македония - 25. За Турция последните данни са от 2012 г. - 1 806 убийства.\r\nКато цяло броят на умишлените убийства в ЕС спада през годините, като през 2008 г. техният брой е бил над 5 600, през 2009 г. - 5 300, през 2010 г. - 5 100 - до около 5 000 убийства през 2016 г., отчита европейската статистика. \r\n /БТА/\r\n ", "date": "2018.02.23", "title": "Четвърти сме по убийства на глава от населението в ЕС"}
{"url": "https://www.dnes.bg/obshtestvo/2018/02/23/bylgarinyt-trygva-na-patriotichen-turizym-za-3-mart.368811", "text": "Около 220 000 българи планират туристическо пътуване за Националния празник - 3 март, голяма част от тях ще изберат за тези почивни дни патриотичния туризъм под формата на походи по местата, свързани с Освобождението на България. \r\nОколо 280 000 души се очаква да предприемат пътувания за Великден, като повечето от посещенията ще са при близки, роднини и приятели, както и за балнео, СПА и ски ваканции. \r\nОколо 40 000 българи ще предпочетат за великденските празници да бъдат в Гърция, Македония, Сърбия и Румъния. Това съобщи за БТА директорът на Института за анализи и оценки в туризма Румен Драганов.\r\n\r\nТази година цените на туристическите пакети в България се очаква да поскъпнат с около 11 на сто, а средногодишното им увеличение е с около 7,8 на сто. Основният фактор за тази тенденция е изоставането в цените поради липсата на умения в преговорния процес още от края на 90-те години, когато собствеността изцяло премина в нововъзникнали предприятия, занимаващи се с туризъм, без опит и самочувствие да водят преговори с чуждестранни партньори, смята експертът.\r\nВ този период навлизат множество фирми-посредници - представители на чуждестранни фирми, които регистрират свои дружества в България и борбата се е водила за ниска цена, изтъкна Драганов. Друг фактор за ценовите тенденции на българските туристически пакети е липсата на контрол и управление в бранша, което води до дъмпингови политики и създаване на картели, смята Драганов, който посочи, че такива продължават и днес да съществуват в Банско, както и в големите морски курорти.\r\n\r\nДъмпингът в туризма води до поевтиняване на цената на туристическите пакети, което от своя страна е сред причините за катастрофата на трудовия пазар в сектор \"туризъм\", посочи още Драганов и допълни, че българските кадри се ориентират към съседни пазари, страните от ЕС, както и към круизните пътувания. Според Драганов задачата на ресорното министерство по темата \"кадрова политика\" е да прилага антидъмпингово законодателство по отношение на цените в хотелите, за да може реално работещите в сектора фирми да плащат реални заплати. Ефектът от акцентирането върху образованието на кадри води единствено до по-бързото им напускане и внос на кадри при това заплащане, коментира експертът.\r\nСъщевременно се обуславя законова възможност за строителството на още хотели по морето при дефицит на кадри, изтъкна Румен Драганов. Той изрази надежда с приемането от НС на промените в Закона за туризма, които предвиждат създаването на единна туристическа организация - Конфедерацията на българската туристическа индустрия, тя да поеме несвойствените за министерството дейности като категоризация на местата за настаняване, регистрацията на екскурзоводи, ски учители, сертификацията на центровете за СПА услуги. По този начин според експерта секторът ще може да се изчисти от фантомите.\r\nДруга важна стъпка за решаването на кадровия проблем е ограниченията в новото строителство на хотели. Ако такова няма, това ще доведе до намаляване на цената на туристическата услуга, а от там и на нивата на заплащане на кадрите в туризма, изтъкна Драганов.\r\n\r\nТова, което очаква българската туристическа икономика през следващите десет години, е удвояване и утрояване на цените на туристическите пакети, коментира Румен Драганов. В този смисъл той изтъкна, че ако увеличаването на цените на туристическите услуги заради въвеждането на еврото ще е в рамките на два - три процента, увеличаването на цените вследствие на догонване на нивата на трудовия пазар ще е в рамките на два пъти. Освен положителния ефект по отношение на заплащането в сектора след въвеждане на еврото, според експерта се очаква предлаганите български туристически услуги да станат много по-конкурентоспособни по отношение на цена - качеството, защото много по-лесно ще стане сравнението с други държави.\r\nВъвеждането на евро ще засегне вътрешния пазар, заради значителното изоставане на българския туризъм, смята Драганов и допълни, че българинът ще трябва да свиква, че ако иска да получава качествена услуга, то ще трябва да плаща цената й, защото в момента не прави това. \r\n ", "date": "2018.02.23", "title": "Българинът тръгва на патриотичен туризъм за 3 март"}
{"url": "https://www.dnes.bg/notifikacii/2018/02/23/nad-400-mirni-grajdani-ubiti-krai-damask-za-5-dni.368812", "text": "Над 400 мирни граждани, включително близо сто деца, са загинали през последните дни в бунтовническия анклав Източна Гута край Дамаск, а Русия забави приемането на резолюция за хуманитарно примирие в ООН, която можеше да бъде гласувана днес, предаде Франс прес.\r\nСилите на режима на Башар Асад подлагат на масиран обстрел за пети пореден ден обсадения район край Дамаск. Смята се, че кампанията е подготовка за превземането на Източна Гута, отбелязва АФП. \r\nНеправителствени и международни организации и правителства изразиха възмущение от мащаба на обстрела, който е рядък по интензивността си дори в Сирия, където от 2011 г. се води гражданска война. Разрушенията в бунтовническия анклав са колосални.\n\nПо данни на Сирийския център за наблюдение на човешките права от началото на кампанията са загинали 416 мирни граждани, включително 95 деца. За същия период в Дамаск са загинали 16 души, станали жертва на обстрел с ракети и миномети.\r\nРежимът твърди, че иска да завземе Източна Гута, за да прекрати обстрела на столицата си, припомня АФП.\r\nВъпреки съпротивата на САЩ, Франция и Швеция, руският постоянен представител в ООН Василий Небензя заяви вчера, че членовете на Съвета за сигурност не са постигнали единно становище за налагането на едномесечно хуманитарно примирие. Той определи предложената резолюция като нереалистична и предложи поправки в последната минута. \r\nРуските предложения изключват незабавното прекратяване на огъня и вместо това искат всички страни да прекратят враждебните действия възможно най-скоро, както и да работят за незабавна и безусловна деескалация на насилието и 30-дневна хуманитарна пауза, предаде Асошиейтед прес. Освен това руският текст включва осъждане на непрестанния обстрел на Дамаск от Източна Гута и изразява съжаление за продължаващите опити на терористични групировки да превземат територии и да нападат мирни граждани и цивилни обекти.\r\nНяколко дипломати от Съвета за сигурност, запознати с проекта, го определиха като неприемлив, съобщава АП.\r\n /БТА/\r\n ", "date": "2018.02.23", "title": "Над 400 мирни граждани убити край Дамаск за 5 дни"}
{"url": "https://www.dnes.bg/index/2018/02/23/receptata-dnes-salata-s-heringa-bob-i-kartofi.368706", "text": "1 глава червен лук200 г червено цвекло1 ябълка1 малка консерва червен бобмаслинифиле от херинга консерва2 картофамаруля за канапе1 шепа орехилимонов сокмагданозсолчерен пипер  Запържете картофите на кубчета, нарежете лука и ябълката. Настържете цвеклото или използвайте готово настъргано. Сложете продуктите в голяма купа и добавете боба, маслините и рибата, разбъркайте добре със сол и пипер на вкус. Сложете листата на марулята на дъното на купата за сервиране, изсипете сместа, полейте с лимонов сок и поръсете с орехите и магданоза. ", "date": "2018.02.23", "title": "Рецептата Dnes: Салата с херинга,  боб и картофи"}
{"url": "https://www.dnes.bg/akoshtete-vqrvaite/2018/02/23/istoriia-na-birata-koi-ia-syzdade.368749", "text": "Бирата, която е наричана още пиво е най-старата и консумирана алкохолна напитка в света. Освен че води убедително в класацията на алкохолната индустрия, тя е и сред най-популярните напитки изобщо – на трето място след водата и чая.\r\n \r\nТрудно е да се каже конкретно кой е изобретил бирата, но най-вероятно първите в света ферментирали напитки са се появили заедно с развитието на селскостопанското производство на зърнени култури преди 12 000 години.\r\n \r\nПлемената, които започнали да се заселват в селскостопански цивилизации и отглеждали пшеница, ориз, ечемик и царевица, са се натъкнали на процеса на ферментация и вероятно са започнали да произвеждат бира.\r\n \r\nНай-ранната известна алкохолна напитка е 9 000 годишна китайска рецепта, направена от ориз, мед и плодове, но първата бира, направена от ечемик най-вероятно е създадена в Близкия изток.\r\nНо без съмнение хората са пиели тази напитка и много по-рано – доказателства за съществуването на бира датират отпреди 5000 години от шумерите от древна Месопотамия. Археолозите отриват керамични съдове, по които има лепкави останки от бира, посветени на шумерската богиня на бирата.", "date": "2018.02.23", "title": "История на бирата: Кой я създаде?"}
{"url": "https://www.dnes.bg/notifikacii/2018/02/23/ianuari-2018-a-165-zadignati-koli-9-otkriti-razfasovat-gi-za-mig.368813", "text": "МВР е намерило само 9 от 165 откраднати коли, които са изчезнали през януари в страната. Това сочат последните данни на вътрешното министерство, според които успехът при разкриването на тези престъпления е малко над 5%. \"Краде се всичко, за което има пазар. Луксозни коли се крадат за откуп. Средният клас автомобили се задигат, за да се разфасоват, а най-евтините направо се продават за скрап.\n\nЗабелязва се, че много крадци идват на територията на столицата, за да отмъкват коли, които след това препродават. Работим и с други дирекции на полицията и така ги залавяме. Ние правим операции от много време и те дават резултат. Голямо влияние има именно добрата комуникация със съседните дирекции. Това оказа силно влияние и на оперативната обстановка\", обясняват от столичната полиция за \"Монитор\". Според експертите повечето от колите се разглобяват минути след като са били откраднати.Това става в гаражи в покрайнините на столицата, а още същия ден авточастите заминават в скривалища или по морги. Причината за бързата работа на крадците е, че докато автомобилът бъде обявен за откраднат и работата по разкриването му е започнала, те вече ще са го разпродали на части. Това е и един от факторите, които влияят за ниската разкриваемост на тези престъпления. Често полицаите просто няма какво да намерят.\r\n ", "date": "2018.02.23", "title": "Януари, 2018-а: 165 задигнати коли, 9 открити. Разфасоват ги за миг!"}
{"url": "https://www.dnes.bg/kino/2018/02/23/trudnostite-na-gimnazista-v-predimstvata-da-bydesh-autsaider.368038", "text": "Какви са \"Предимствата да бъдеш аутсайдер\" разказва Стивън Чбоски в своя филм, заснет по едноименния му роман. Сюжетът се върти около лутанията на гимназиста Чарли (Логан Лърман) - интровертна личност, изправена пред предизвикателствата на живота в една крехка възраст.В детството Чарли е имал психическо разстройство, което е оставило дълбоки следи в него.  Тийнейджърът губи най-добрия си приятел, който се самоубива, междувременно има любовни драми и трудно общува с връстниците си.Трудността да понася всекидневните си предизвикателства го провокират да пропише и да изпраща писма на непознати, в които описва трудностите си. В откровенията си, обаче включва и взаимоотношенията му с неговата най-добра приятелка Сам (Ема Уотсън).\"Предимствата да бъдеш аутсайдер“ е първият пълнометражен филм, в който участва Ема Уотсън след поредицата \"Хари Потър\". Чбоски много точно улавя стеснителността и първото влюбване на 15-годишния тийнейджър. Също така описателно разкрива детайлите около това как един млад човек се опитва да се самоопредели, да намери своето място в обществото. Режисьорът проследява как се променят възгледите му за живота, приятелите и света.Продукцията е отличена от редица филмови фестивали, сред които са Общество на бостънската филмова критика 2012 - за ролята на Езра Милър, актьорът е награден и на Международния фестивал Санта Барбаба 2013, филмът получава и награда Независим дух занай-добър филм.Гледайте \"Предимствата да бъдеш аутсайдер\" на 23 февруари от 22:10 часа по телевизия.", "date": "2018.02.23", "title": "Трудностите на гимназиста в \"Предимствата да бъдеш аутсайдер\""}
{"url": "https://www.dnes.bg/stranata/2018/02/23/kvartalite-s-visiashti-kabelni-girliandi-krasivo-nali.368815", "text": "\r\n                        \r\n                        \r\n                        \r\n                    Висящите кабели за телевизия и интернет ще останат като част от пейзажа на градската среда. Така решиха депутатите с промените в Закона за електронните съобщителни мрежи.\r\nКабелите ще бъдат полагани под земята само където вече има изградена инфраструктура.\r\nИ този на пръв поглед безобиден казус успя да настърви депутатите един срещу друг, съобщи .Избраниците на народа се обвиняваха в лобизъм и естетическа издържаност, за това дали кабелите да са под земята или над нея. \r\nВ крайна сметка управляващите надделяха и в закона беше записано, че в малките населени места и части от квартали с над 10 хиляди души ще останат висящите кабели. Поне докато някой ден не бъдат прокопани шахти, в които да бъдат скрити.\r\nИронизирайки естетическите предложения на социалистите, от \"Обединени патриоти\" предложиха кабелите от електрическите стълбове също да бъдат прокарани под земята.\r\n ", "date": "2018.02.23", "title": "Кварталите – с висящи кабелни \"гирлянди\"! Красиво, нали?"}
{"url": "https://www.dnes.bg/sport/2018/02/23/jenskata-ni-shtafeta-podobri-rekord-v-piongchang.368818", "text": "Българската щафета при жените подобри рекорд при вчерашното си участие на Зимните олимпийски игри на 4х6 км по биатлон. Отборът ни, в състав Емилия Йорданова, Даниела Кадева, Стефани Попова и Десислава Стоянова, остана на 16-о място на 2:34.6 минути зад олимпийските шампионки от Беларус. Това е най-малката разлика, когато нашите момичета са били от 1-то място. Много силно в Пьонгчанг се представиха Йорданова и Кадева, които с по 11 патрона свалиха 10 от мишените си. Освен това нашите се наредиха на 1-во място при общото време стрелба с резултат от 5.16,0. След българските момичета се наредиха Казахстан (6.05,8) и Украйна (6.09,0), докато победителките от Беларус (6.38,6) заеха 8-мо място.  ", "date": "2018.02.23", "title": "Женската ни щафета подобри рекорд в Пьонгчанг"}
{"url": "https://www.dnes.bg/cars/2018/02/23/tri-narusheniia-na-pytia-za-godina-i-bez-knijka.368816", "text": "Нови санкции за джитите на пътя, които МВР предлага да се запишат в обсъждания в момента нов закон. Предвижда се шофьорите да остават без книжка при три провинения, направени в рамките на една година – например минаване на червено, неправилно изпреварване, превишена скорост или употреба на алкохол.\nАнгел Благоев е получил наказание един месец без шофьорска книжка заради това, че през 2016 г. не е дал предимство на пешеходна пътека. Заради наказанието не ходи на работа, тъй като е професионален шофьор. Не приема и идеите за дългосрочно отнемане на книжки.\"Много е една година, това значи хората да останат без хляб, без работа\", казва той пред bTV.Експерти обаче контрират, че при три провинения за година шофьорът вече влиза в графата на опасните нарушители. От столичния КАТ пък отчитат рекорд – през 2018 г. са отнети 693 книжки. За употреба на алкохол и наркотици са отнети 161 свидетелства. Някои са хващани да карат пияни по два и по три пъти. Затова новите идеи за наказания целят повече контрол над системните нарушители, аргументират се от \"Пътна полиция\".", "date": "2018.02.23", "title": "Три нарушения на пътя за година и... без книжка!"}
{"url": "https://www.dnes.bg/zvezdi/2018/02/23/nikoleta-hvali-kylkite-si-vyzbujda-samo-ot-dopir.368814", "text": "Само преди дни бе премиерата на роден филм, в който роля има и Николета Лозанова. Покрай другите актьори обаче тя не можа \"да хване ръка\" за малко повече реклама и нормално се завърна там, където е най-силна - в социалните мрежи.Плеймейтката не пропусна шанса да се разхвърля в пореден еротичен кадър, с който да прикове вниманието към себе си. Този път тя се похвали с гладки крака, .\"Не съм за хора със слаби сърца и слаби ангели! Умея да предизвиквам удоволствие и възбуда дори само като ме докосне човек - защото кожата ми е безупречно гладка и нежна\", изчетка се сама Николета.Човекът със силно сърце и силни ангели до нея продължава да бъде вратарят на националния отбор по футбол Николай Михайлов, а все по-често вървят слуховете, че усилено работят за бебе. Всъщност това не са слухове, защото и двамата заявиха готовност да имат дете през тази година. Ако щастливото събитие стане факт, на Михайлов няма да му се налага да бъде \"баща\" на децата на Валери Божинов. Николета има дъщеря от Божигол, а Алисия, с която Ники също имаше романс - има син от нападателя.", "date": "2018.02.23", "title": "Николета хвали кълките си, възбужда само от допир!"}
{"url": "https://www.dnes.bg/politika/2018/02/23/mvf-nastoiava-uskoreno-povishavaite-zaplatite.368805", "text": "България трябва да работи за по-ускорено повишаване на доходите. Това гласи едно от заключенията на Изпълнителния борд на МВФ.\r\nЕкспертите на фонда подчертават, че доходите в България все още са наполовина по-ниски от средноевропейските. Те прогнозират, че влошената демографска ситуация на страната ни може да доведе до тежки рискове пред цялата фискална система в средносрочен и дългосрочен план.\r\nСпоред тях в дългосрочен план се очаквало и забавяне на икономиката, която вече изчерпвала потенциала си за ръст, пише .\r\nТрите фактора - ниски доходи, забавен ръст на икономиката и неблагоприятни демографски тенденции могат да подложат на натиск бюджета.\r\nЗа смекчаване на тези очаквани ефекти от МВФ препоръчват повече инвестиции в здравеопазване и образование, които биха могли да подобрят и ситуацията на пазара на труда.\r\nНеобходими са още усилия в сферата на правосъдието и борбата с корупцията, препоръчват още от фонда.\r\nПрепоръки за вдигане на доходите България получи и от Брюксел. Финансовият министър Владислав Горанов пък вече обяви, че има намерение чрез вдигане на минималната заплата да притиска нагоре и останалите доходи.\r\n ", "date": "2018.02.23", "title": "МВФ настоява: Ускорено повишавайте заплатите!"}
{"url": "https://www.dnes.bg/stranata/2018/02/23/selo-na-bunt-deca-ima-zabavachka-niama-zakrivat-ia.368817", "text": "\r\n                        \r\n                        \r\n                        \r\n                    Общината в Разград реши да закрие детската градина в село Осенец. Това изкара на протест почти цялото село и най-вече родителите, чиито деца посещават детското заведение. Заповедта гласи: От 1 април детската градина да спре да функционира.Хората са направили подписка и настояват решението да бъде отменено, тъй като ако влезе в сила децата им ще трябва да пътуват километри до градовете, за да ходят на детска градина.\r\n\"Моето дете е на 2 години. Ако детската градина бъде закрита на 1 април, както е по решение, това означава, че всяка сутрин и всеки следобед трябва да го носим по спирките. Аз съм работеща майка и нямам тази възможност. Много от майките са многодетни и по-малките им деца са 2-3-месечни бебета. Знаете колко е лабилна имунната система на едно дете\", заяви пред  една от протестиращите майки, която е и инициатор на подписката.\"Писахме жалби, но не получихме никакъв отговор. Всеки прехвърля топката. За тях случаят със закриването на детската градина вече е приключил\", добави тя.Кметът на Осенец Димитър Димитров посочи , че са се опитали да въздействат на решението за закриване на градината, но до момента без резултат.\r\n\"Беше събрана подписка от 269 човека от селото, проведохме срещи с общински съветници, но се стигна до това решение, въпреки че броят на децата ще се повиши на 16\", обясни той.\r\nХората не са съгласни да водят децата си на детска градина в Разград и са готови на нови протести. Затварят детската градина и училището, и селото загива, категорични са жителите на Осенец.\r\nПредставители на общинския съвет в Разград пък заявиха, че решението е свързано с липсата на политическа воля от страна на кмета на Разград да намери необходимите средства за дофинансиране на детската градина в Осенец.\r\nДокладната била внесена от кмета на Община Разград и е приета с гласовете на само част от общинските съветници. Други са се обявили против.", "date": "2018.02.23", "title": "Село на бунт! Деца има, забавачка – няма, закриват я"}
{"url": "https://www.dnes.bg/akoshtete-vqrvaite/2018/02/23/niama-strashno-zodiite-na-koito-moje-da-se-doverim.368764", "text": "Независимо дали става дума за приятели или семейство, всички имаме нужда от хора в живота си, на които да доверим своите тайни и да знаем, че те ще ги запазят. И се надяваме, че хората, с които се обграждате, са точно такива. \r\nДостатъчно е да се опарите само веднъж с човек, който разгласява тайните ви, за да не смеете дълго време да споделите съкровените си мисли. \r\nЗа радост, има хора, които добре знаят как да пазят тайни и да бъдат дискретни. Това са хората, на които можете да се доверите и пред които да се разкриете, без страх, че може да се изложите. Тези качества са характерни за следните зодии. \r\n\r\nАко се доверите на представител на тази зодия и му кажете да пази тайната ви, той никога няма и да си помисли да каже на друг. \r\nСкорпионите се чувстват задължени да запазят доверието на другите към тях. Те самите са склонни да бъдат потайни, затова можете да сте сигурни, че ако имат проблеми със споделянето на собствените си тайни, те със сигурност няма да издадат вашите.Вижте на кои останали зодии може да имаме доверие в", "date": "2018.02.23", "title": "Няма страшно! Зодиите, на които може да се доверим"}
{"url": "https://www.dnes.bg/notifikacii/2018/02/23/su-57-noviiat-ruski-iztrebitel-gromi-vraga-v-siriia.368819", "text": "В Сирия са били забелязани най-новите руски изтребители, които доскоро бяха известни като Т-50. Това е първият руски многофункционален боен самолет от пето поколение и всъщност става дума за първото му приложение в реални бойни условия.Първоначално в Twitter се появи кратко видео, пуснато онлайн от сириец, на което се виждат няколко руски самолета, кацащи на базата в Хмеймим.\n\n\nВ текста към видеото бяха изброени самолетите, пристигнали в Сирия – два Су-57, четири Су-34 и четири Су-25, както и един разузнавателен самолет за далечно радиолокационно откриване и управление А-50У.По-късно прехвърлянето бе потвърдено от руското министерство на обраната. Според в. \"Ведомости\" прехвърлянето на новите самолети и „летящия радар“ може да означава не просто желание да бъде изпитана новата техника в бойни условия, но и фактически да значи, че Кремъл иска да демонстрира решимостта си във връзка с новата операция на армията на Сирийския президент Башар Асад против предградието на Дамаск Източна Гута, което е в ръцете на сирийската опозиция. Според наблюдатели това също така е знак за нова ескалация на напрежението в сирийския конфликт.\r\nВ медиите последно време все по-често се появяват съобщения за голямо количество (стотици) цивилни жертви в Източна Гута и за това се обвиняват Русия и властите в Дамаск, като обвиненията идват най-вече от САЩ.\r\nСъщевременно последва и отговор от Москва.\r\n\"Отговорност носят тези, които поддържат терористите. Нито Русия, нито Сирия, нито Иран са в тази категория страни, тъй като те водят непримирима борба на терен срещу терористите в Сирия\", заяви Дмитрий Песков, говорител на Кремъл.\r\nВ четвъртък самолети нанесоха въздушни удари по Източна Гута за пети пореден ден, една от най-интензивните въздушни кампании в продължаващата седем години гражданска война в Сирия, отбелязва Ройтерс. \r\nПо-рано говорителката на Белия дом Сара Сандърс прочете изявление на САЩ, в което се обвиняват Русия и сирийския режим за нападенията над жителите на Източна Гута. Сандърс също така призова \"Русия и партньорите й да изпълняват задълженията си за зоните на деескалация, особено в Източна Гута\".", "date": "2018.02.23", "title": "Су-57 – новият руски изтребител громи врага в Сирия"}
{"url": "https://www.dnes.bg/stranata/2018/02/23/jena-zagina-pri-pojar-v-jilishteto-si-vyv-varna.368831", "text": "Трудно подвижна жена е открита починала при потушаване на пожар в апартамент във Варна, съобщиха от областната дирекция на МВР във Варна.Сигналът за пожар в стая на жилище е подаден днес около 6.50 часа на тел. 112. На място са изпратени 2 противопожарни автомобила. В помещението, където е възникнал пожара, е открита починала 59-годишната жена.Причините за настъпване на смъртта на жената, както и за възникването на инцидента се изясняват. При пожара са унищожен дунапрен, домашно имущество и дрехи и електрически кабел.\r\n ", "date": "2018.02.23", "title": "Жена загина при пожар в жилището си във Варна"}
{"url": "https://www.dnes.bg/politika/2018/02/23/mashinata-na-patriotite-zaskyrca-borba-za-elektorat-li-e.368820", "text": "\r\n                        \r\n                        \r\n                        \r\n                    Острите думи на Волен Сидеров вчера към представители на ГЕРБ и към колегите си от Патриотичната коалиция затвърдиха мнението, че нещата между Симеонов, Каракачанов и Сидеров скърцат.   Потъва ли формацията и равносилни на политическо самоубийство ли са действията на тримата лидери?\"Проблемите в коалицията не са от вчера. Защо точно вчера се изказа Сидеров? Къде беше \"Атака\", когато беше приет бюджета? Това е странно говорене за един опитен политик. Това е борба за електорално позициониране. Всичко това е, за да компенсира електоралното недоверие\", подчерта политологът Татяна Буруджиева в ефира на .В студиото на \"България сутрин\" тя изтъкна, че реакцията на председателя на парламентарната група на ГЕРБ Цветан Цветанов към думите на Сидеров е била съвсем на място, а именно, че няма да се разправят през медиите.\"Електоралните нагласи и спадането на рейтинга на доверие. Този политически цирк ми е до болка познат. Надутите очаквания на електората за Европредседателството трябва да бъдат притъпени, затова се случва всичко. Целта е отвличане на общественото внимание. В момента нищо не се говори за това председателство\", посочи политикът и анализатор Димитър Байрактаров.По линия на поредицата от конфликти между президент и премиер Буруджиева отбеляза, че това е битка за имидж. Радев смята, че президентството трябва да бъде един от центровете на властта. Според мен няма сблъсък на институциите, тъй като те действат в различни сфери, поясни още тя пред Bulgaria ON AIR.", "date": "2018.02.23", "title": "Машината на Патриотите заскърца, борба за електорат ли е?"}
{"url": "https://www.dnes.bg/politika/2018/02/23/otlojiha-moratoriuma-za-obshtinarite-i-chastnata-im-deinost.368837", "text": "Депутатите отложиха мораториума за участие на общински съветници във фирми и вместо от днес те да бъдат задължени да изпълнят разпоредбите на влезлия в сила на 23 януари тази година Закон за противодействие на корупцията и за отнемане на незаконно придобито имущество, това ще стане чак от 1 декември 2019 г.Предложението за това дойде от шефа на правната комисия в Народното събрание от ГЕРБ Данаил Кирилов и колегата му Християн Митев от \"Обединени патриоти\".Така че ограниченията ще важат за общинските съветници, които ще са в местната власт в мандата от 2019 г. до 2023 г.Според закона общинарите нямат право да са еднолични търговски, съдружници, акционери или пък да са в управителния или надзорния съвет на дадена компания, ако тя има сключени договори с общината, в чийто местен парламент са съветници. \n\nСъщата забрана важи и за договорите с общински фирми.Според Данаил Кирилов обаче това ограничение вече предизвика хаос сред местната власт.\"Получени са сигнали от общински съветници от всички партии и явно ще им е нужно време да изпълнят изискванията на закона. Получи се и писмо от НСОРБ и основният въпрос в него беше редно ли е по време на текущ мандат да се поставят по-тежки изисквания спрямо статута и длъжността на общинските съветници“, мотивира се той.От БСП се обявиха категорично против поправките в закона.Според Крум Зарков мнозинството приема набързо и без да анализира последствията законови промени само за да изпълни някакви разпоредби на Брюксел.Той коментира, че от НСОРБ са предупредили, че ако мораториумът остане в сила, България ще остане без общински съветници.\"Ние настояваме сега и в близкото бъдеще да бъде предоставена информация за всички общински съветници, които имат търговски отношения с общините, защото примерът за лекаря, който има кабинет в общината и е общински съветник, защото нямало къде другаде в малкото населено място да открие кабинета, е много показателен“, отсече Зарков.Според него с промените в Закона само се дава време на действащите в момента общински съветници, които ще се кандидат за нов мандат, да си нагласят нещата.\"Дръж се корупция, ГЕРБ те гази!\", обобщи той.Съпартиецът му Филип Попов също обвини мнозинството, че \"когато приемахте този закон, всичко беше цветя и рози, а сега е шок и ужас“.\r\n ", "date": "2018.02.23", "title": "Отложиха мораториума за общинарите и частната им дейност"}
{"url": "https://www.dnes.bg/obshtestvo/2018/02/23/bezparichie-bezrabotica-boi-nasilieto-u-doma-rezultat-ot-dohodite-ni.368823", "text": "53% от българите поне веднъж са чували за случаи на домашно насилие през последната година, по данни от национално проучване на Агенция АФИС, проведено в периода 8-12 февруари сред 1010 българи.В 32% от случаите източник на тази информация са били приятели, в 28% – случайни познати, в 19% – колеги, в 17% – роднини и близки.В София хората, които са чували за домашно насилие, са най-много – 60%. Делът им намалява с големината на населеното място и в селата спада до 48%. Жените по-често споделят такава информация от мъжете.Според социолозите темата за Истанбулската конвенция за предотвратяване на насилието срещу жени и деца е отприщила спор, чиято острота социологията не е мерила от десетилетия. Близо  половината от анкетираните клонят към мнението, че документът във вида, в  който е внесен, не трябва да бъде ратифициран. Но сред  противниците на  конвенцията има група, която е склонна на компромис:  15% отговарят, че  това може да се направи, но с български тълкувания на  текстовете.Категоричното и безусловно отхвърляне е най-често при  привържениците  на БСП (41%) и Обединените патриоти (40%), докато този  дял при  вносителя ГЕРБ е 19%. Сред електората на ДПС преобладава липсата  на  осведоменост и мнение. Мнението на  ориентираните  към БСП и ОП е по-отчетливо негативно, докато подкрепата  за конвенцията  при ГЕРБ повече клони към междинния вариант –  ратифициране с  тълкувания (предпочетен от 29%).Сред тези, които не одобряват ратификацията, 10%,  въпреки логиката,  същевременно одобряват позицията на ГЕРБ по въпроса. При БСП сред тези,  които са за приемане без тълкувания, 9%  казват, че одобряват позицията  на БСП по въпроса.Според анализаторите характерът на личността не е достатъчно обяснение за напреженията в днешното българско семейство, над което господства външен фактор – материалните затруднения.Така насилието се случва по-често при тези, при които член на семейството или лично са работили или работят  в чужбина – 66% (или с 13% повече от средното). Логично става дума за временно прекъсване на личните връзки.Също така при тези, при които домакинството се намира на дъното на подоходната скала (до 150 лв. месечно на член от домакинството) – 65%. Следват случаите на насилие при безработица - 63%, както и в домове, в които последната година член на семейството е губил работа – 70%. (Такива са 24% от домакинствата).Домашно насилие се случва по-често и в семейства, при които изплащането на заплатата на работещ член е било забавено  – 73% (Такива са 21% от домакинствата в страната), както и при които е съкращавано работното време – 76% (8% от домакинствата).Материалната несигурност се проявява дори в това, че за насилие свидетелстват по-често хора в частния сектор, отколкото в държавния, където трудовият кодекс почти изцяло се спазва. Но в държавния сектор работят само 20% от заетите.На въпроса дали са чували за случаи, при които жени, претърпели насилие от партньора, продължават връзката си с него, 22% потвърждават \"много пъти\", 27% отговарят \"рядко\", 42% посочват, че не са чували, а 10% отказват да отговорят, вероятно заради чувствителния характер на темата.Причините са икономически - разходите и липсата на собствено жилище, високите наеми, често са причина майката да предпочете ролята на много търпелив заложник, фактор са и връзката й с децата.България има уредби за защита на децата и жените, но криминалната статистика показва, че те са обезсилени от бездействие и криворазбрани икономии. Убежищата за майки с деца, преследвани от партньор, са крайно недостатъчни на брой и не са на държавна издръжка. Почти символичен е достъпът до правни и психологически консултации, до финансова подкрепа на пострадали. Няма помощ за настаняване в жилище, образование, обучение и намиране на работа. Наред с това у нас дори не е криминализирано сексуалното насилие, извършвано от сегашни или бивши партньори, изтъкват от АФИС.Кризата в семейството е нещо, което винаги \"се случва на другите\", но минавайки определен количествен праг, тя започва да прелива в обществената среда под формата на повишена криминогенност сред млади хора, израснали в трудна среда.Едва ли е случайно, че от около десетилетие в медиите и политиката успоредно набират сила словесното насилие и демонстрациите на екстремизъм: оскърбления, унизяване, клевета, сочене на различни социални категории като виновни и нисши, закани за насилие, посочват още социолозите.Затова най-лошата реакция на Истанбулската конвенция не е нито приемането й, нито отхвърлянето й, а по-вероятното – безучастно наблюдение как нещата продължават да се развиват по вътрешна инерция. А главното е, че няма предпоставки да бъде адресиран най-мощният генератор на нещастни семейства – това, че върху основната клетка на обществото се стоварват едновременно всички реформени експерименти върху икономиката и социалните услуги, посочват от АФИС.Общоевропейско изследване на Агенцията на Европейския съюз за  основните права (Union Agency for Fundamental Rights), завършено през  2014 г., показва, чe делът на претърпелите насилие от своя партньор жени  в ЕС е 21%. За България делът е доста близък – 23%. В Дания, Франция и  Великобритания този дял е значително по-висок (29-32%), а в Германия е  принципно същият, като у нас (22%).Значително под обичайното ниво се съобщава за този тип престъпление в  Южна Европа, Словения, Италия и Португалия(19%), Австрия, Полша (11%).  Изследователите не са достигнали до дефинитивно обяснение на разликите,  но посочват различната степен на урбанизация, различната степен на  табуиране на темата. Интересно е също така, че показателят е по-нисък  там, където Католическата църква има силно присъствие. \r\n ", "date": "2018.02.23", "title": "Безпаричие, безработица, бой... Насилието у дома резултат от доходите ни"}
{"url": "https://www.dnes.bg/obshtestvo/2018/02/23/ot-boi-do-zagasena-v-tialoto-cigara-govoriat-jertvi-na-domashno-nasilie.368824", "text": "\r\n                        \r\n                        \r\n                        \r\n                    Когато заговорим за домашно насилие, всички се сещаме за поне един случай в нашия живот. Но склонни ли сме да говорим за това?По-скоро затваряме личното преживяване дълбоко в себе си, въпреки че напоследък все по-често и гласно се говори за този проблем.Вижте следващата история, разказана от Веселин Цветанов и Зоран Петров. Мъж и жена, жертви на домашно насилие, говорят пред .\r\n ", "date": "2018.02.23", "title": "От бой до загасена в тялото цигара... Говорят жертви на домашно насилие"}
{"url": "https://www.dnes.bg/politika/2018/02/23/koalicionnite-partniori-sled-sreshta-stabilni-sme.368844", "text": "След едночасова среща в парламента между вицепремиера Валери Симеонов, Волен Сидеров и Цветан Цветанов, коалиционните партньори си стиснаха ръцете и обявиха, че властта е стабилна. Те настояха и че няма основания да се мисли противното и допълниха, че това е било една работна среща.\n\"Длъжни сме да се срещаме, имаме коалиционно отношение и трябва да се срещаме даже по-често. Това беше една работна среща\", каза Волен Сидеров.\r\nКоалиционните партньори бяха категорични, че са изгладили противоречията и няма основание за безпокойство. Те допълниха и че са стигнали до извода, че трябва да говорят по-често.\r\n\"Коалицията е стабилна, нямаме абсолютно никакви разминавания. Имаме различни мнения, но смятам че те ще бъдат изчистени и ще бъдем единни в парламента\", каза Цветан Цветанов.\r\nТой допълни, че за провеждането на срещата са се разбрали с Волен Сидеров.\r\n\"Вчера се видях с Волен Сидеров на мероприятието на Вежди Рашидов и се разбрахме днес да изпием едно кафе. Валери Симеонов дойде и идването му съвпадна\", обясни Цветанов.", "date": "2018.02.23", "title": "Коалиционните партньори след среща: Стабилни сме!"}
{"url": "https://www.dnes.bg/politika/2018/02/23/skandalyt-s-nzok-insceniran-smiatat-ot-gerb.368821", "text": "\r\n                        \r\n                        \r\n                        \r\n                    Националният рамков договор, който сега се гласува, е с постигнати параметри, които са най-добрите от години. Той ще даде шанс хората да получават по-добра здравна грижа, а работещите в системата да получат по-добро възнаграждение за труда си, обясни председателят на здравната комисия в Народното събрание Даниела Дариткова.\n\n\n\"И в този момент се инсценира този скандал и виждаме, че като краен резултат може да се блокира подписването на договора\", заяви тя пред .Според Славчо Велков от БСП обаче скандалът не блокира подписването на рамковия договор, а го блокира призивът да не бъде подписван на финансовия министър Владислав Горанов.\"На път е да се срине системата за здравеопазване\", заяви социалистът и подчерта, че разликата в задълженията на НЗОК, които според управителя на Касата са над 130 милиона, а в официалните отчети-около 7 милиона лева, е защото тези пари са скрити.Според Даниела Дариткова обаче проекта за бюджет на НЗОК е внесен именно от управителя проф. Плочев и той е изчислен на базата на дадените параметри на изпълнение на бюджета за миналата година.\"Тогава е трябвало да има ясни данни колко са дължимите суми към чуждите здравни фондове\", обясни депутатът от ГЕРБ.Дариткова каза още, че в Народното събрание са били изненадани от писмото на проф. Плочев миналата седмица с искане на актуализация на бюджета, като е имало разлика в цифрите между дадените в писмото и от надзорния съвет.", "date": "2018.02.23", "title": "Скандалът с НЗОК – инсцениран, смятат от ГЕРБ"}
{"url": "https://www.dnes.bg/balkanska/2018/02/23/bylgariia-si-voli-ceca-cvetelina-ianeva-se-zavyrna.368826", "text": "\nКолкото и концерта да изнесе у нас, сръбската звезда Цеца Величкович се радва на голяма любов. Волиме си я и това е! Снощи тя бе един от гвоздеите на концерта в зала \"Арена Армеец\" по случай рождения ден на радио Веселина.Хиляди изпълниха залата за балканското джамбуре като освен Цеца микрофона хванаха още гръцката звезда Пеги Зина, Бекрковската духова музика, Фики, Азис, Галена.Своебразно завръщане на голямата сцена направи и Цветелина Янева, която миналата година стана майка.", "date": "2018.02.23", "title": "България си воли Цеца, Цветелина Янева се завърна"}
{"url": "https://www.dnes.bg/business/2018/02/23/bitkoin-i-blokchein-tehnologiiata-vuzf-sybra-desetki-uchenici.368848", "text": "\nДесетки ученици от 15 училища в София и Перник станаха част от първото издание на безплатната Финансова академия, която Висшето училище по застраховане и финанси (ВУЗФ) организира.Лектор беше Радостин Вазов – главен асистент-доктор в университета. Той разказа на учениците за ключови финансови процеси, поставяйки основите за изграждане на следващи познания в сферата, съобщиха от академията.Първият урок обърна специално внимание на парите и паричните отношения, развитието на биткойна от създаването му досега и целта му, както и други любопитни факти.Темата за новите криптовалути, които вече се търгуват на борсата за криптовалути и технологията блокчейн провокираха най-много въпроси от участниците.Следващият финансов урок за ученици предстои да се изнесе на 1 март. Тогава участниците ще се запознаят с банковия и небанковия сектор, както и с подробности за дейността на финансовите институции и как могат да се възползват от тях.Безплатната финансова академия, която ВУЗФ организира, е подходяща както за ученици между 10 и 12 клас, така и за всички, които се интересуват от финансовите процеси в България и света.Тя ще се провежда всеки четвъртък до края на април от 14.30 часа в сградата на университета, като целта й е да запознае учениците още на гимназиален етап с важни елементи от финансовата сфера и по този начин да бъдат по-добре информирани и едновременно с това да преценят отрано дали искат да се развиват в тази сфера.Желаещите да участват, могат да се регистрират напълно безплатно на marketing@vuzf.bg.\r\n ", "date": "2018.02.23", "title": "Биткойн и блокчейн технологията,  ВУЗФ събра десетки ученици"}
{"url": "https://www.dnes.bg/politika/2018/02/23/bsp-predlaga-pensiia-za-roditeli-na-zaginal-voenen-v-misiia.368822", "text": "По 160% от социалната пенсия за старост да получава родител на загинал военнослужещ по време на мисия зад граница. Това искат от БСП с внесени поправки в Кодекса за социално осигуряване.Още в края на миналата година червената шефка Корнелия Нинова даде заявка, че ще настоява да се даде възможност на родителите на загинали в мисии, да получават социално допълнение, каквото получават родителите на загиналите при изпълнение на наборна служба.Промяната в КСО се отнася до родителите на 23-ма военни. 13 от тях не се завърнаха от Ирак, а 10 от Камбоджа.Така че, ако предложението на левицата бъде прието от парламента, то ще струвана държавната хазна 55 589 лева годишно и то при положение, че всички загинали зад граница са били офицери и имат живи родители.\"От години родителите на загиналите се чувстват забравени от държавата, за която децата им дадоха живота си. Причината затова е, че Кодексът за социално осигуряване предвижда получаването на наследствена пенсия на родител, чието дете е починало по време на наборна служба, но не признава същото право на родител на загинал по време на задгранична мисия\", мотивират се социалистите.Според тях тези разпоредби са несправедливи и е крайно време да се променят. \r\n ", "date": "2018.02.23", "title": "БСП предлага: Пенсия за родители на загинал военен в мисия"}
{"url": "https://www.dnes.bg/obshtestvo/2018/02/23/koki-stana-na-4-godinki-da-mu-pomognem-da-ima-detstvo.368828", "text": "Вчера малкият Коко навърши 4 годинки и само от нас зависи да му помогнем да има нормално детство и бъдеще. Дарителската кампания за лечението на Калоян Казаков от Шумен продължава. Той страда от вторичен недоимък на лактазата, нецелиакична глутеновата непоносимост и детски аутизъм.Към момента терапиите на Коко продължават, благодарение основно на дарители. От май 2016 г. бяха направени поредица от инициативи с цел събиране на необходимите средства.Последният и най-ефективен за Коко и семейството му начин на дарение, е чрез специализираната онлайн платформа на фондация Help Karma. Можете да видите  и, ако имате възможност, да подпомогнете лечението му.Считано към момента, това е най-пълноценният начин за осъществяване на дарения за малкия Коко.Неотлъчно до Коко е неговата майка Наталия Казакова.\"Здравейте, аз съм Наталия - горда майка на трима прекрасни сина! Тук съм, за да ви запозная с Коко - моето средно момченце, моето ангелче, което е болно. Днес аз със сълзи на очи и свито сърце ви моля да помогнете на моето ангелче да бъде отново щурото, весело и адекватно дете, което имахме.Ние - родителите му, не можем да заплатим лечението му, а за да е здрав се нуждае от такова. Борим се със зъби и нокти за събирането на всяко левче и не се предаваме, защото виждаме, че всяка проведена манипулация дава шанс на детето ни за нормално детство и живот. С болно дете и без помощ от държавата е невъзможно да се справим сами. Ужасът ми е, че липсата на средства ще го върне обратно там, откъдето вече го измъкнахме.Коки е с вторичен недоимък на лактазата, нецелиакична глутеновата непоносимост и детски аутизъм. Докато беше бебе всичко си беше нормално. Когато стана на една година, от будно и любопитно дете, Коки се затвори в себе си, спря да ни забелязва, не обръщаше внимание на играчки, пълзеше напред - назад без цел и не разбираше кога има някой при него и кога няма. Той потъна в негов собствен, самотен свят. Загубихме жизнения Коко за два месеца.Коко продължава да се бори, да му помогнем! Лечението върви добре. На 1 г. и 8 месеца записахме Коки при д-р Шилианов (невролог). Приеха ни в болница \"Св. Марина\" във Варна и започнаха много изследвания. Откриха непоносимост към глутен, лактоза, яйца. Откриха живак и алуминий в оргaнизма му много над нормата. Започнахме терапии веднага (логопед , психолог, барокамера, електростимулация, звуковастимулация), диета и хранителни добавки. Година по късно на Коки му потвърдиха и детския аутизъм. С много усилия, любов, пари и постоянство от наша страна, Коки вече има огромен напредък. Задържа вниманието си, има зрителен контакт с нас, почна да изпълнява команди, играе с играчки, обръща се на името си, контактува с други деца.Днес ви молим да ни помогнете да завършим започнатото! Искаме Коки да премине през тази битка като победител. Да има детство и бъдеще!Имаме оферта от Турция за вливане на стволови клетки. Лекарите дават 90% успеваемост при деца с аутизъм с тези вливания. Цената на една вливка е 8 000 долара. Терапията със стволови клетки е нов ефективен подход и повлиява на метаболизма, имунната система и увредени клетки и тъкани.За максималното подобрение на състоянието на Коки сме посъветвани, веднага да започне това лечение със стволовите клетки, за да може мозъкът му да започне да усвоява по-лесно всичко случващо се около него, по-лесно да приеме терапиите и да се научи на много неща, които до сега не е усвоявал.8 000 долара е цената за една вливка, според състоянието и подобрението на Коки ще се прецени още колко вливки ще трябват. В проформата от Турция са включени цената на транспортирането ни от летището до клиниката и обратно, специализирани изследвания, престой в болничното заведение, тестове, лечението - присаждане на стволови клетки, медицински доклад, документация, лекарства.В момента Коки е на диета, която е много скъпа - само един хляб от 200 гр., който му стига за 2-3 дни е 6.50 лв., добавките му на месец са около 500-600 лв., логопед 200 лв. Барокамерите са ни предписани за 1 година - 120 процедури, една процедура е 35 лв., звуковата стимулация варира от 1000 до 2000 лв. на месец и отделно 25 лв. за пътни всеки ден, защото терапиите се правят във Варна, а ние живеем в Шумен. Коки пътува и всеки два месеца за лечение и в Италия при д-р Nicola Antonucci, там хелираме организма от тежките метали. Стойноста на това лечение е по 2000 евро на посещение.Тези разходи са непосилни за нас и единствената ни надежда сте вие. Вие сте хората, които можете да ми върнете Коки такъв, какъвто беше.Моля се на Бог да даде на Коки късмет и много сили, за да преодолее очакващите го препятствия. Моля и вас да му помогнете това да се случи.\r\nБлагодаря ви за подкрепата!\".", "date": "2018.02.23", "title": "Коки стана на 4 годинки, да му помогнем да има детство!"}
{"url": "https://www.dnes.bg/notifikacii/2018/02/23/bezraboten-s-dve-deca-ne-izdyrja-samozapali-se.368872", "text": "28-годишният Аспарух Чакъров от карловското село Розино е приет в пловдивската университетска болница \"Св. Георги\" с 40% изгаряне. Младият баща на две деца се полял с бензин и си драснал клечката. \r\nПриет е в болницата в тежък термичен шок и с опасност за живота. \"В момента е във флуидно легло. Правят му се вливания. Има проблеми с дишането заради вдишаните газове\", казаха от лечебното заведение за \"\".Чакъров направил опит да се самоубие, след като се скарал с жена си. От известно време двамата непрекъснато имали скандали. Мъжът бил безработен. По случая е образувано досъдебно производство в районната прокуратура в Карлово.\r\n ", "date": "2018.02.23", "title": "Безработен с две деца не издържа, самозапали се"}
{"url": "https://www.dnes.bg/zvezdi/2018/02/23/jeni-kalkandjieva-s-shturo-jensko-parti-za-rojdeniia-si-den.368882", "text": "\nКакво може да се случи, когато на едно място се съберат 43 жени - купон забранен за мъже, но пък с вход свободен за най-красивите дами на София. \r\nЖени Калканджиева, която от 1995 година носи без излишна суета и поза титлата на една от най-красивите българки, покани на празника си точно 43 дами в столичен клуб. Шефката на Visages навърши на 20 февруари точно толкова години, които толкова не й личат, но пък толкова й отива да е кралицата на най-щурите забавления. В такова се превърна и партито й.\r\nСред дамите, които вдигнаха наздравица за приятелката си бяха Ирена Милянкова, София Борисова с дъщеря й, Мая Антова, Кали, Ива Екимова, Петя Раева, носителките на титлите „Мис България“ Росица Иванова, Габриела Василева, както и Куини Алис. Жени бе обсипана от най-близките си с цветя и подаръци и благопожелания за здраве и много любов.\r\nЕдинствената загадка на вечерта остана огромната лимитирана бутилка вино, която Жени получи. В разгара на купона мистериозен куриер поднесе на рожденичката уникалканата бутилка с етикет \"Better Half\", което в превод на български означава \"По-добрата половинка\". ", "date": "2018.02.23", "title": "Жени Калканджиева с щуро женско парти за рождения си ден"}
{"url": "https://www.dnes.bg/obshtestvo/2018/02/23/mladeji-da-shofirat-zakonno-bez-knijka-vyzmojno-li-e.368827", "text": "\r\n                        \r\n                        \r\n                        \r\n                    Поредният опит за промяна на Закона за движение по пътищата силно разпали страстите. Идеята е младежи под 18 години да могат да шофират с придружител след изкарването на курсовете, но преди същинския изпит.\"Предложенията ги чух за първи път декември на среща с представители на преподавателите по авто-мото подготовка - 100% от преподавателите отхвърлиха това нещо и казаха, че е невъзможно. От Автомобилна администрация са сигурни, че това няма да се приеме\", настоя в \"България сутрин\" председателят на МЕНСА България Христо Радков.\n\nРадков бе категоричен, че е невъзможно младежите да натрупат опит, шофирайки с придружител преди да получат свидетелство за правоуправление на МПС.Институтът за пътна безопасност пък организира пространно обществено обсъждане утре от 11 часа.\"Законът не трябва да бъде противопоставен на една или друга част от обществото, подчерта председателят на УС на института Руслан Вуцов и се обяви за наличието на повече обществени организации, които да се включат в дискусията.Амбицията на Института за пътна безопасност е да се създаде нов продукт, в който обществото да се вслуша. Всички на пътя сме еднакво застрашени, обяви той пред Христо Радков обаче е настроен скептично относно обсъждането на новия закон.\"Шофьорите даваме най-много жертви, виновни сме 100% каквото и да се случи по пътищата, а нас никой не ни пита и обираме най-големите санкции\", настоя той.По думите му всяка година у нас има между 270 и 290 загинали поради несъобразена скорост с пътните условия.\"Организацията на движението е много важно нещо и уникално неправилна в момента\", посочи той в качеството си на председател на Българското обединение на шофьорите.", "date": "2018.02.23", "title": "Младежи да шофират законно без книжка!? Възможно ли е..."}
{"url": "https://www.dnes.bg/knigi/2018/02/23/devstvenata-prostitutka-na-nikolai-volev.368877", "text": "Режисьорът Николай Волев, една от най-ярките фигури в съвременното българско киноизкуство, представя автобиографичната си книга, която носи провокативното заглавие \"Девствената проститутка\". \r\nБезмилостно честна и остроумна, \"Девствената проститутка\" (384 стр., цена: 18 лв.) не е обикновена мемоарна книга, а разказ под формата на автоинтервю за превратностите в живота и професията, за първите и по-късните любовни трепети, за неизбежния отпечатък на политическите сътресения върху личната съдба, за литературните предпочитания на режисьора, за майсторството да се създават универсално значими творби, вълнуващи широк кръг от зрители.\r\nЖитейските приключения на Волев включват псевдосътрудничество с ДС, бягство във Великобритания, брак с англичанка, завръщане в България… Творческата му биография обхваща документални и игрални филми, привлекли милиони зрители у нас и в чужбина. Сред тях са култови ленти като \"Двойникът\", \"Господин за един ден\", \"Дом № 8\", \"Да обичаш на инат\", \"Маргарит и Маргарита\". Последният филм на режисьора, \"Извън пътя\", е по негов сценарий и излиза на екран в края на март тази година.\r\nНиколай Волев е роден в София през 1946 година. Учил е в архитектурния факултет на ВИАС, а през 1968 г. бяга от България, без разрешение от съответните власти. След престой в бежански лагер в Турция, заминава за Англия, където завършва висше образование по кинорежисура в The London Film School (1969–1972). \r\nУпражнявал е десетки занаяти - от тухлар и тютюноработник до екскурзовод и преводач, но ролите, които му прилягат най-много, са от двете страни на камерата – режисьор, актьор, сценарист и продуцент.\r\nКнигата излиза от печат днес, 23 февруари 2018 г., като част от поредицата \"Амаркорд\" на издателство \"Колибри\". Официалната премиера на книгата на Николай Волев ще се състои на 6 март от 19:00 ч. в литературен клуб \"Перото\", НДК.\r\n ", "date": "2018.02.23", "title": "\"Девствената проститутка\" на Николай Волев"}
{"url": "https://www.dnes.bg/temida/2018/02/23/meizer-revna-az-sym-edinstvenata-osydena-za-podkup.368856", "text": "Скандалноизвестната Анита Мейзер поиска да бъде оправдана от Варненския апелативен съд.\"Аз съм единствената, осъдена за подкуп. Четири години и половина за подкуп на думи\", това каза затворничката на влизане в съдебната зала, където бе доведена под конвой.В жалбата й до втората съдебна инстанция Мейзер и защитата й настояват тя да бъде оправдана, тъй като присъдата била \"произнесена при допуснати съществени процесуални нарушения и се явявала несправедлива и незаконосъобразна\".\n\n\n\nПо време на първия процес адвокатите й оспориха правната квалификация на обвинението като твърдяха, че не става въпрос за убийство по непредпазливост, а за битов инцидент.Припомняме, че Мейзер бе призната за виновна по две обвинения - убийство по непредпазливост на съпруга й Николай Димов и подкуп на служител на реда.По първото обвинение получи три години и половина затвор, а за предложените 30 000 евро на разследващия полицай Веселин Радев, магистратите й дадоха 4 години и половина затвор.В крайна сметка тя трябва да излежи по-голямата присъда, да плати 8000 лв. глоба, 150 000 лв. кръвнина на свекърва си и 18 788 лева държавни такси и разноски по делото, пише \"\".Самата тя описа пред съда фаталния ден така - Николай се изкъпал, облякъл се и се подготвил за снимки, които трябвало да направят, лягайки на масата за масаж. Та вързала с така наречените свински опашки краката, ръцете и врата му. Отишла в съседната стая, без да забележи, че съпругът й се задушава.Като се върнала видяла, че има проблем, но не успяла да го освободи от смъртоносната примка. Излязла, за да отиде до близкия магазин, но той бил затворен, затова отишла до съседния и като се върнала Николай вече бил изпаднал в безпомощно състояние. Тогава го набила по неизвестни причини. После изхвърлила свинските опашки и сака, в който опитала да натика трупа на мъжа си.Варненският апелативен съд ще се произнесе с решение по случая в законния срок.", "date": "2018.02.23", "title": "Мейзер ревна: Аз съм единствената, осъдена за подкуп!"}
{"url": "https://www.dnes.bg/muzika/2018/02/23/volfgang-david-gostuva-na-sofiiska-filharmoniia.368889", "text": "Две от най-великите произведения от епохата на романтизма - Четвърта симфония на Брамс и Концерт за цигулка и оркестър на Брух ще прозвучат в зала \"България\" на 1 март.По покана на Софийска филхармония солист на концерта ще е виртуозният цигулар Волфганг Давид, а ще дирижира маестро Найден Тодоров.\r\nАнглийското музикално списание The Stand описва свиренето на Давид като \"емоционално, толкова богато, колкото може да се пожелае\" и това го прави най-подходящият избор за концерт с музиката на Брамс и Брух. \r\nВолфганг Давид дълго време е солист на Кралския филхармоничен оркестър, а в момента е желан гост солист на симфоничните оркести в цял свят. Свирил е в прочути зали като Карнеги Хол (Ню Йорк), Мюзикферайн и Концертхаус (Виена), Виктория Хол (Женева), Уигмор Хол (Лондон) и др.\r\nБилетите за концерта от цикъла \"Обичате ли Брамс?\", който ще е на 1 март, са на цени от 10 до 20 лв.\r\n ", "date": "2018.02.23", "title": "Волфганг Давид гостува на Софийска филхармония "}
{"url": "https://www.dnes.bg/obshtestvo/2018/02/23/sybotata-oblachna-i-studena-snegyt-idva-ot-nedelia.368858", "text": "Облачно и студено ще остане времето и в събота, сочи прогнозата на НИМХ-БАН.\r\nПрез нощта ще бъде облачно и почти тихо. Валежи са малко вероятни. Минималните температури ще са между минус 2 и 3 градуса.\r\nНа места в сутрешните часове ще има мъгла, като около обяд ще се появи слаб вятър от север. Привечер в Северна България ще започнат превалявания от мокър сняг, които през нощта срещу неделя ще обхванат по-голямата част от страната. По Черноморието и в Горнотракийската низина ще са от дъжд. \r\nМаксималните температури ще са между 3 и 8 градуса, в крайните югозападни райони - до 10-11 градуса.\r\nНад Черноморието ще бъде облачно, през деня ще е почти без валеж. Ще духа слаб, в източните райони - до умерен изток-североизточен вятър. Максималните температури ще са между 4 и 7 градуса. Температурата на морската вода е 6-7 градуса.\r\nНад планините ще бъде облачно, по върховете и мъгливо. На места ще прехвърча сняг. Вятърът ще е слаб от север-северозапад, по високите части - от запад и вечерта ще се усили. Максималната температура на височина 1200 метра ще е около 1 градуса, на 2000 метра - около минус 3 градуса.\r\nВ неделя, 25 февруари, в по-голямата част от страната ще превалява сняг, по-съществени като количество ще са валежите на места в Западна България. С усилване на североизточния вятър ще нахлува студен въздух. Минималните температури ще са предимно между минус 4 и 1 градуса, максималните - между минус 2 и 3 градуса. \r\nВ понеделник, 26 февруари, ще бъде ветровито и студено, а валежите от сняг ще продължат. В Северна България и по високите котловинни полета ще се натрупа снежна покривка, по-съществена в Северозападна България. \r\nПо високопланинските проходи и в североизточните райони ще има условия за виелици и навявания.", "date": "2018.02.23", "title": "Съботата облачна и студена, снегът идва от неделя"}
{"url": "https://www.dnes.bg/stranata/2018/02/23/ranica-otcepi-centralnata-poshta-vyv-varna.368896", "text": "Районът около Централна поща във Варна е отцепен заради намерена раница пред входа на сградата, съобщиха от МВР пред \"Фокус\".\r\nСигналът е постъпил около 14:00 часа.\r\nСобственикът на раницата не е установен.\r\nВзети са мерки за обезопасяване на района. Предстои специализиран екип да обезвреди самата раница, допълниха от полицията.", "date": "2018.02.23", "title": "Раница отцепи Централната поща във Варна"}
{"url": "https://www.dnes.bg/politika/2018/02/23/kamen-plochev-v-bolnica-imal-kardiologichen-problem.368865", "text": "Шефът на здравната каса проф. Камен Плочев е влязъл в болница, съобщи \"\".\n\n\n\nТой имал кардиологичен проблем. Това е причината за отсъствието му от заседанието на Надзорния съвет на НЗОК днес. Надзорниците на касата се събраха, за да проверят какви точно са дълговете й към чуждестранни каси. Финансовият министър Владислав Горанов написа писмо до тях, в което посочи несъответствия в цифрите в различни документи на НЗОК и , заради което избухна скандала. Горанов настоя да се направи проверка на дълговете и да се излезе с истинската цифра.Проф. Плочев запази пълно мълчание по това писмо, а днес се оказва, че е в болница.", "date": "2018.02.23", "title": "Камен Плочев в болница, имал кардиологичен проблем"}
{"url": "https://www.dnes.bg/obshtestvo/2018/02/23/pochina-momcheto-padnalo-ot-3-etaj-na-socialen-dom.368874", "text": "17-годишното момче, което падна от третия етаж на Центъра за настаняване от семеен тип в Роман, е починало днес в 13.10 часа. Това съобщиха от Агенция \"Социално подпомагане\" във Враца, цитирана от Дарик.\nДо последно за живота му се бориха лекарите в Университетската болница \"Д-р Георги Странски\" в Плевен.Момчето, което е глухонямо, падна от прозореца на тоалетна, която се намира на третия етаж в Центъра за настаняване от семеен тип и получи тежка черепно-мозъчна травма.От записите на видеокамери в социалната институция още в деня на падането – на 20 февруари, се видя, че младежът е бил сам в помещението и няма данни някой да го е бутнал от прозореца.", "date": "2018.02.23", "title": "Почина момчето, паднало от 3 етаж на социален дом"}
{"url": "https://www.dnes.bg/index/2018/02/23/deniat-v-snimki-23-fevruari.368873", "text": "\n", "date": "2018.02.23", "title": "Денят в снимки – 23 февруари"}
{"url": "https://www.dnes.bg/temida/2018/02/23/meizer-otishla-za-iaica-chakala-seksa-no-niki-umrial-lashkah-go-no.368879", "text": "Анита Мейзер излезе с нова версия за смъртта на съпруга си Николай Димов. Пред Апелативния съд във Варна, където обжалва присъда от 4 години и половина затвор за причиняване на смърт по непредпазливост и предлагане на подкуп от 30 000 евро на разследващ полицай, тя заяви, че не е поставяла свински опашки на 40-годишния си мъж и не е била в апартамента, когато той е починал.\n\n\n\n\nОбясненията й се различават коренно от тези, които тя е дала в разпити пред разследващите и по време на предишни съдебни заседания.Досега Мейзер твърдеше, че в нощта на 14 август 2016 г. е сложила на Николай една свинска опашка на ръцете му зад гърба и по две на краката и на врата. След това отишла в друга стая, за да вземе телефона му и да заснеме как той ги къса. Когато се върнала, го заварила паднал от масажната маса и мъртъв.Пред съда днес Мейзер каза, че не иска повече да поема чужда вина и се е получило \"много тъпо да стоя в затвора за нищо\".Според новата версия, мисиската е тръгнала за магазина 20 минути след полунощ на 14 август, за да купи яйца и кухненска хартия. По това време Николай лежал по очи на масажната маса, като имал само една свинска опашка на краката, а пакетът с останалите бил на малка масичка до него. Заръчал й да не се бави повече от половин час, за да правят после секс.Когато Мейзер се прибрала отново в жилището, тя говорила дълго време с приятел по телефона, отишла до апартамента на дъщеря си в същата кооперация и чистила след котката си. Това й отнело между 40 и 60 минути и едва след това открила тялото на Николай, паднало от масажната маса. В първия момент си помислила, че съпругът й се прави на умрял, както обичал да се шегува. Мейзер седнала върху трупа и след като се уверила, че Николай няма пулс, се паникьосала.Побягнала към кухнята, за да търси веро и ножици, с които да среже свинските опашки. По думите й няколко пъти \"лашкала\" тялото, отричайки обаче да се е опитвала да го изнесе със сак на колелца от жилището, както твърдеше по-рано.\"Аз се шашнах по време на експеримента, защото предишния ден се возихме със сака, наши си глупости. Не съм виновна, не съм слагала свински опашки. Това беше негова прищявка, не пожела да изчака до следващия ден\", каза Мейзер, цитирана от \"Дарик\".Обратът в показанията си Мейзер обясни с уверенията, които получила за условна присъда.\"Днес казвам истината. Исках да го направя още на първа инстанция, но бях посъветвана да не променям първоначалните си показания. Не мога да продължа да поемам вина за нещо, за което не съм виновна. Вживяла съм се в ролята на виновна и вкарах доста креативност. Да страдаш за любимия си мъж и да си затворена е толкова тежко, че може да го разбере само човек, който го е изпитал\".Заради обясненията на Мейзер съдът назначи нова съдебно-медицинска експертиза. Следващото заседание по делото е насрочено за 26 март.", "date": "2018.02.23", "title": "Мейзер отишла за яйца, чакала секса, но Ники умрял. \"Лашках го\", но..."}
