{"url": "https://www.dnes.bg/obshtestvo/2018/11/05/da-se-oreje-li-maichinstvoto-za-da-ima-kadri.392675", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Намаляване на майчинството с два месеца и половина през първата година, а не изцяло отпадане на втората година. За това последно настоява бизнесът. Налага ли се обаче тази промяна? \n\r\n\"Това предложение го лансираме почти всяка година, когато даваме становище по държавния бюджет. Винаги казваме, че сме против трите дни болнични, които са за сметка на работодателя и дългото майчинство\", посочи изпълнителният директор на Асоциацията на индустриалния капитал в България (АИКБ) Добрин Иванов.\n\r\nИ подчерта, че отпускът по майчинство у нас е 58 седмици, което е рекорд в Европейския съюз. По думите му в голяма част от страните в ЕС майчинството е от 14 до 30 седмици. \n                    \n                    \n                \r\n\"В България е най-дългото по продължителност майчинство и не изпълнява целите, с които е въведено. Ражданията намаляват между 2 и 6% всяка година\", заяви той в предаването \"Денят ON AIR\".\n\r\nФинансистът от КТ \"Подкрепа\" Мика Зайкова не се съгласи с Добрин Иванов и отбеляза, че най-дългото майчинство е в Португалия. Тя даде пример и с Литва, където по думите ѝ 12 месеца се плащат 100% и майките имат право да останат вкъщи две години, като за втората година се плащат 70% от работната заплата.\n\r\n\"Да, наистина в България има дълго майчинство, но това е продиктувано и от качеството на живот. Другите страни успяха да си вдигнат стандарта на живот, но ние сме на дъното. Как това ще стане през 2020 или 2021 година?\", коментира Зайкова пред .\n\r\n\"Това ще стане само с повече работа и производителност. Само със социални помощи няма да станем по-богати\", отговори ѝ Добрин Иванов и добави, че само за 2017 г. НОИ е изплатил 372 млн. лева за обезщетения на майките.\n\r\nИзпълнителният директор на АИКБ посочи още, че адаптацията след дълго майчинство е трудна, а според него майките се деквалифицират и десоциализират. \n\r\nМика Зайкова на свой ред настоя, че най-важно е детето, а по думите ѝ в яслите за 25 деца се грижат едва две жени.\n\r\n\"На работодателите им трябват кадри, само че дефицитът на кадри не може да бъде изваден от най-важното нещо - детето. Понеже няма кадри, айде сега майките\", отвърна тя.", "date": "2018.11.05", "title": "Да се ореже ли майчинството, за да има кадри?"}
{"url": "https://www.dnes.bg/obshtestvo/2018/11/05/ot-nachaloto-na-godinata-2700-drogirani-shofiori-na-pytia.392649", "text": "От началото на годината до края на октомври са хванати над 2700 шофьори, употребили наркотици, съобщи МВР.\r\nПрез цялата 2017 г. заловените са били малко над 2800 души.\r\nПървенци в класацията до средата на годината са водачите в София, следвани от тези в Бургас, Пловдив и Стара Загора.\r\nСамо за 9 месеца, 100 катастрофи в страната са причинени от водачи, седнали зад волана след поредната доза или цигара с трева, сочат още данните на полицията.\r\nВсе повече са случаите на комбинирана употреба на наркотици от шофьорите. Най-често те съчетават марихуана плюс амфетамин. 75-80 % от изследванията показват комбинация с трева.\r\n ", "date": "2018.11.05", "title": "От началото на годината: 2700 дрогирани шофьори на пътя"}
{"url": "https://www.dnes.bg/usa/2018/11/05/mejdinnite-izbori-v-sasht-astronavt-pilot-pynkar-koi-sreshtu-kogo.392620", "text": "Няколко дуела ще се гледат под лупа утре на междинните избори в САЩ, след които изцяло ще се промени съставът на Камарата на представителите и над една трета от този на Сената.\n\r\n\n\r\nВ Тексас ще се състои вероятно най-наблюдаваният и най-скъпият от предизборните сблъсъци, пише Франс прес. Четирийсетгодишният бивш пънк певец Бето О'Рорк, който настоява за универсална система на здравеопазване и по-строга регулация на огнестрелните оръжия, се изправя срещу действащия сенатор Тед Круз.\n\r\n\"Бето\", както го наричат поддръжниците му, води на опонента си в големите градове, но трябва също така да убеди консервативните селски райони, за да победи.\n                    \n                    \n                \r\nЕвентуална победа на демократите в републиканския бастион Тексас би била огромна политическа сензация с последици за цялата страна. За тази цел обаче демократите ще трябва да се възползват от създалите се настроения срещу Тръмп в предградията.\n\r\nВ Аризона конгресменката републиканка от Камарата на представителите Марта Максали ще се опита да заеме в Сената мястото на Джеф Флейк, който не се явява на изборите. Петдесет и две годишната бивша пилотка на изтребител се изправя срещу демократката Кирстен Синема, която също има впечатляваща биография.\n\r\nСлед развода на родителите си тя живее две години с майка си и пастрока си в изоставена бензиностанция. Тя защитава важността на образованието и на здравната система. Това ще бъде първият път, когато Аризона изпраща жена в Сената.\n\r\nВъв втория избирателен район на този граничещ с Мексико щат миграционната политика на Доналд Тръмп ще играе централна роля в друг женски двубой - този между републиканката от латиноамерикански произход Леа Маркес Питърсън и демократката и бивш член на Конгреса Ан Къркпатрик.\n\r\n\n\r\nВ Мисури републиканците имат най-големи шансове да си върнат заемано в момента от демократите място: след два мандата подкрепата за сенаторката Клеър Маккаскил намаля в този щат в Средния Запад, чиито жители през 2016 г. масово гласуваха за Доналд Тръмп. Социологическите проучвания сочат, че разликата между нея и кандидата на републиканците Джош Холи е изключително малка. Холи получи личната подкрепа на президента, който го нарече \"звезда\".\n\r\nВ щата Северна Дакота, който също подкрепя Доналд Тръмп, сенаторката от демократите Хайди Хайткемп също се бори за политическото си оцеляване. Седмица преди изборите социологическите проучвания сочат, че тя изостава с десет процентни пункта от опонента си републиканец Кевин Крамър.\n\r\nВ Ню Джърси Боб Менендес смяташе, че вече е победил: той е сенатор от 12 години в този бастион на демократите. Но републиканецът Боб Хюджин се възползва от съдебните неволи на Менендес (срещу него имаше процес през 2017 г. по обвинение в корупция, прекратен поради липса на доказателства), за да навакса изоставането си в предизборната надпревара.\n\r\nВ земеделския и миньорски щат Минесота неговите двама конгресмени демократи се чувстват най-неуверени.\n\r\nВ осми избирателен район, който е отдавнашен бастион на левицата, демократът Джо Радинович се изправя срещу бившия полицай Пит Стаубър, пламенен защитник на програмата на президента в полза на икономическия растеж и създаването на работни места. Но страничните ефекти на търговската война на Доналд Тръмп срещу Китай или недоволството на възрастните избиратели, загубили работата си в дърводобивната индустрия или в сектора на черната металургия, могат да окажат влияние върху резултатите.\n\r\n\n\r\nВъв Флорида досегашният сенатор демократ Бил Нелсън е застрашен от кандидата на републиканците Рик Скот, губернатор на \"слънчевия щат\" от 2011 година. Бившият астронавт Нелсън, който е сенатор от 2001 г., се изправя срещу Скот, който доминира политическата сцена във Флорида след кървавата стрелба (17 убити на 14 февруари) в гимназия в Паркланд, на север от Маями.\n\r\nВ щат, който държи рекорда по издадени разрешителни за оръжие, Скот прокара под обществения натиск закон, засилващ контрола върху продажбата на огнестрелни оръжия. Той също така имаше силно присъствие при преминаването през Флорида на ураганите Ирма (септември 2017 г.) и Майкъл (октомври 2018 г.).\n\r\n\n\r\nСъщо във Флорида кметът на щатската столица Талахаси Андрю Гилъм от Демократическата партия иска да стане първият чернокож губернатор на щата. Той се изправя срещу горещия привърженик на Доналд Тръмп Рон Десантис, който провокира полемика, след като употреби по адрес на опонента си фразеологичен глагол, съдържащ думата \"маймуна\" (\"monkey this up\"), за да подчертае, че има опасност Гилъм да навреди на икономическия напредък.\n\r\nВ Джорджия републиканецът Брайън Кемп, който се самоопределя като \"политически некоректен консерватор\", води оспорвана битка с афроамериканската представителка на демократите Стейси Ейбръмс, която получи подкрепата на телевизионната звезда Опра Уинфри. В този южен щат, все още дълбоко белязан от расовата сегрегация, Кемп бе обвинен, че изтрил от избирателните списъци около 35 000 души, две трети от които чернокожи. Ако бъде избрана, 44-годишната Стейси Ейбръмс ще стане първата чернокожа жена губернатор в историята на Съединените щати.\r\n/БТА/\r\n ", "date": "2018.11.05", "title": "Междинните избори в САЩ: Астронавт, пилот, пънкар... кой срещу кого"}
{"url": "https://www.dnes.bg/stranata/2018/11/05/bezdomni-kucheta-naobikoliha-5-godishno-v-haskovo.392664", "text": "Глутница бездомни кучета се опита да нападне 5-годишно дете. Инцидентът станал точно в центъра на Хасково пред сцената на пл. \"Свобода\". Там детето си играело със свои връстници, пише \".\r\nМалчуганът тръгнал да бяга към свой приятел, когато бездомните кучета го наобиколили и започнали да лаят.\r\nМайката на детето била на няколко метра от сина си с другото си по-голямо дете. Намесили се възрастни хора, които стояли на пейките пред сцената.\r\nПред \"Дарик\" майката разказа за станалото: \"Преди няколко вечери при пейките пред Областния съвет детето си играеше и тичаше с други деца. Глутницата се появи изневиделица и наобиколиха малкото ми дете, което е на 5 г. Отстрани имаше възрастни, които скочиха и взеха детето в ръце, иначе най-вероятно щеше да има последици. Глутницата кучета си е редовно тук в центъра и обикаля. Трябва да се вземат мерки, защото освен от нападение, има опасност и от болести\".\r\n                    \n                    \n                Жената не е подала жалба, защото не вярва, че ще има ефект: \"Докато общината не се разбере със зоодоброволците кучетата да се прибират в кучкарник, а не само да бъдат маркирани, няма решение на въпроса\".", "date": "2018.11.05", "title": "Бездомни кучета наобиколиха 5-годишно в Хасково"}
{"url": "https://www.dnes.bg/notifikacii/2018/11/05/syd-naredi-na-kral-test-za-bashtinstvo.392672", "text": "Бившият крал на белгийците Албер Втори получи съдебно нареждане да даде биологичен материал за тест за бащинство. Второинстанционен съд в Брюксел отсъди по иск на Делфин Бойел, която претендира, че е негова незаконна дъщеря.\r\n50-годишната Бойел от години се опитва да докаже кралски произход, макар Албер II да отказва да я признае. Сега бившият владетел трябва в тримесечен срок да изпълни нареждането на съда.\r\nСпоред нея тя е зачената от извънбрачната връзка на майка си - белгийска благородничка, и краля. По време на романа и двамата имат семейства.\r\nНа смъртния си одър майка й баронеса Сибил Селис Лонгшамп признала, кой е височайшият й родител. По-късен тест за бащинство, направен от съпруга на майка й по това време Жак Бойел, показал, че макар Делфин да е записана като негова дъщеря, той не е биологичният й баща.\r\n                \n                От 5 г. Бойел, която е художничка и живее постоянно в Лондон, се опитва да накара краля да направи ДНК тест и да потвърди претенциите й за кралски произход.\r\nВтороинстанционният съд преобърна днес присъдата на първата инстанция, като апелационният съдия реши, че Бойел има право да знае дали бившият белгийски владетел е баща й. Градският съд отхвърли жалбата й с мотив, че макар да е установено, че Делфин и Жак Бойел не са кръвно свързани, съпругът на майка й се е грижил бащински за нея през детството й и така тя не е била лишена от родителска обич.\r\nМагистратите от първата инстанция прецениха на това основание, че няма нужда да се доказва, че любовницата на краля го е дарила с дете.\r\nСега Албер Втори е изправен пред избор да се обърне към последната - касационна инстанция с аргументи за процедурни пропуски в делото, да откаже да направи теста или да приеме да даде биологичен материал. Ако третата инстанция потвърди мнението на първите две, Албер ще трябва да даде ДНК или пък да обяви официален отказ. Белгийското право дава основание съдът да заключи, че той индиректно признава незаконното си дете.\r\nКралят, който абдикира през 2013 г има двама синове и дъщеря от съпругата си кралица Паола. Най-големият му син Филип получи титлата крал, след като Албер Втори реши да се пенсионира като държавен глава на Белгия.", "date": "2018.11.05", "title": "Съд нареди на крал тест за бащинство"}
{"url": "https://www.dnes.bg/balkani/2018/11/05/izbori-po-srybski-obijdat-se-na-cigani-i-bylgari.392638", "text": "На изборите в Сърбия за представители на съветите на малцинствата в неделя се стигна до физически сблъсък във Вране между представители на опозицията и властта, като се отправяли обиди на \"цигани и българи\", съобщиха сръбски медии, цитирани от БНР. \n\n\r\n\"Шефът на Народната партия (НП) във Вране Джордже Ристич и общинският съветник от НП Драган Павлович без никакъв повод обиждаха и провокираха председателя и членовете на избирателната комисия, физически нападнаха и пребиха председателя на избирателната комисия Божидар Попович\", заяви началникът на градската администрация Душан Аритонович, цитиран от сръбския в. \"Блиц\".\r\n                    \n                    \n                В изявлението му се посочва, че ръководството на Вране най-остро осъжда инцидента в избирателна секция №2 \"Народният университет\".\r\n\"В двора на институцията\" Ристич и Павлович \"обиждаха и псуваха председателя на избирателната комисия и нейни членове, като ги наричаха цигани и българи\", посочва Аритонович. След побоя Божидар Попович е с рани на ръката, носа и по лицето, добави той.\r\nОпозиционната Народна партия на Вук Йеремич обаче има друга версия за станалото. В нейно съобщение се твърди, че 4-ма членове на управляващата Сръбска прогресивна партия (СПП) във Вране са нападнали и пребили Ристич и Павлович.\r\nРистич твърди, че един от нападателите държал Павлович, докато останалите трима го удряли, а след това и него, като те продължили да ги обиждат и след идването на полицията.\r\nИначе изборният ден в Сърбия, когато малко над половин милион граждани избираха представители за Националните съвети на 22 малцинства, включително българското, протече спокойно, посочва Танюг.\r\nМеждувременно стана ясно, че оглавяваната от кмета на Босилеград Владимир Захариев листа печели убедително изборите за Национален съвет на българското малцинство в Сърбия вчера, сочат неокончателните резултати от вота.\r\nКонкурентната листа, водена от бизнесмена Стефан Костов, събира около 15%, срещу около 85% за Захариев, като втори в тази листа е кметът на Цариброд Владица Иванов.", "date": "2018.11.05", "title": "Избори по сръбски: Обиждат се на \"цигани и българи\""}
{"url": "https://www.dnes.bg/obshtestvo/2018/11/05/supergeroite-po-jestoki-ot-zlodeite.392603", "text": "Изследователи от Американската академия по педиатрия съобщават, че актовете на насилие от супергерои в популярни филми значително надвишават тези, извършени от злодеите. Проучването разкрива, че мъжките супер герои извършват пет пъти повече насилствени действия на филмов час, отколкото женски протагонисти, пише Neurosciencenews.\r\nСмелите супергерои използват специални сили, за да защитят обществеността от злодеи. Но въпреки позитивните теми, които тези филми могат да предложат, нови изследвания показват, че супергероите, често идолизирани от младите зрители, могат да изпратят силно негативно послание, когато става дума за насилие.\r\nВсъщност, според проучването, представено в Националната конференция и изложба на Американската академия по педиатрия (AAP) 2018, \"добрите момчета\" в супергероидните филми се занимават с по-тежки актове, отколкото самите злодеи.\r\n                    \n                    \n                Изследователите оценяват средно по 23 насилствени акта на час за супергероите, в сравнение с 18 насилствени акта на час за антагонистите. Те също установяват, че  мъжките супергерои участват в почти пет пъти по-голям брой актове на насилие (средно по 34 на час), отколкото женските герои, които са извършват средно 7 насилствени действия на час.\r\n\"Децата и юношите смятат супергероните за \"добри момчета\" и могат да бъдат повлияни от тяхното рисково поведение и актове на насилие\", казва главният автор на резюмето Робърт Олимпия, професор в отделите за спешна медицина и педиатрия в Penn State College of Medicine и лекуващ лекар в детската болница в Пенсилвания.\r\n\"Доставчиците на медицински услуги за деца трябва да образоват семействата за насилието, описано в подобни филми и потенциалните опасности, които могат да възникнат, когато децата се опитват да подражават на тези герои\", казва още той.\r\nНай-често срещаните актове на насилие, свързани с главните супергерои във филмите от жанра са: борба/ физическо насилие (1021 акта), смъртоносно оръжие (659), унищожаване на имущество (199), убийство (168) и тормоз/ заплахи/ изтезания (144). За злодеите най-разпространеният насилствен акт е използването на смъртоносно оръжие (604 общо действия), последван от борба/ физическо насилие (599), тормоз/ заплахи/ мъчения (237), унищожаване на имущество (191) и убийство (93).\n\r\nЗа да се противодейства на негативното влияние, което супергеройът може да има върху децата, главният изследовател на изследването Джон Н. Мюлер, MS, предлага семействата да наблюдават подобни филми заедно с децата си и да говорят с тях си за това, което виждат.\n\r\n\"Съвместното гледане на тези филми като семейство може да бъде ефективен антидот срещу завишеното насилие в филми със супергерой\", казва Мюлер. Но ключът, казва той, е активното обсъждане на последствията от насилието с децата.", "date": "2018.11.05", "title": "Супергероите по-жестоки от злодеите?"}
{"url": "https://www.dnes.bg/usa/2018/11/05/votyt-v-sasht-povratna-tochka-reshava-se-harakteryt-na-stranata.392576", "text": "Изборите в средата на президентския мандат в САЩ винаги са важни, но изборите утре имат значение, с което малко други могат да се сравняват, пише британският в. \"Гардиън\" в редакционна статия. Със сигурност ще има нужда от повече от едни избори, за да се поправят щетите и гневното настроение, при което само за последните седмици видяхме поддръжник на американския президент Доналд Тръмп да изпраща бомби на няколко поддръжници на Демократическата партия и расист да извършва най-отвратителната проява на антисемитско насилие в историята на страната. Трябва да се промени не само човекът в Белия дом - но процесът трябва да започне отнякъде и утре избирателите в САЩ ще носят тежка отговорност.\n                    \n                    \n                \r\nДоналд Тръмп не е единствената причина американската политика да е толкова негативна, вярата на американците в техните институции да е толкова разклатена, или за намаляването на положителното влияние на САЩ по света. Но той нарочно подтикна напред този процес и съзнателно се опитва да бъде президент на част от Съединените щати, а не на цялата страна. Това е безпрецедентен президент, който лъже и провокира като част от стратегията си. Американската демокрация е силна, но не и неразрушима. Тези избори ще имат повратно значение за САЩ, за американската демокрация и за останалата част от света.\n\r\nПред поддръжници в Джорджия Тръмп предупреди да не се гласува за Стейси Ейбрамс, чернокожата кандидатка за губернатор на щата от Демократическата партия\", пише в. \"Гардиън\" в друга статия. \"Ако изберете Стейси, Джорджия ще се превърне във Венецуела\", подчерта президентът, според когото тя \"иска да превърне вашия прекрасен щат в огромен град убежище за престъпни чужденци, да остави невинни семейства от Джорджия на милостта на закоравели престъпници и хищници.\n\r\nБившият президент на САЩ Барак Обама обвини правителството, че лъже за кервана с бежанци, насочващ се към страната. \"Те ни казват, че най-голямата заплаха за Америка е шепа бедни, безработни, гладни бежанци на над хиляда километра\", подчерта Обама, цитиран от британският в. \"Индипендънт\". В отговор Тръмп обвини своя предшественик, че е оставил след себе си куп нарушени обещания за търговията и икономическото възстановяване.\n\r\nИ двамата президенти, сегашният и предишният, заявиха, че резултатите от утрешните избори ще определят в каква страна ще живеят американците през следващите две години. \"Тези избори ще решат дали ще можем да градим на основа на изключителния просперитет, който създадохме\", заяви Тръмп пред аплодиращи го поддръжници в щата Джорджия. Той предупреди, че Демократическата партия ще разсипе икономиката.\n\r\nВ отговор Обама осъди Тръмп и републиканците за това, което според него е водеща до разделение политика и повтарящи се лъжи. Той ги порица конкретно, че се опитват да отменят приетия по негово време закон за здравното осигуряване, като в същото време твърдят, че се опитват да запазят предлаганата от закона защита на хората с вече установени заболявания.\n\r\n\"Единствената спирачка за поведението на тези републиканци сте вие и вашите гласове\", заяви Обама, цитиран от в. \"Индипендънт\", пред поддръжници в щата Индиана. \"На изборите се решава характерът на нашата страна\", подчерта бившият президент.\n\r\n48 часа преди изборите Републиканците се борят с всички сили, уверени, че ще успеят да увеличат мнозинството си в Сената и готови за тежка битка за Камарата на представителите. Те се надяват, че посланието им за границата и процъфтяващата икономика ще надделее над вълната от образовани жени и жители на предградията, които искат да накажат президента Доналд Тръмп, пише в. \"Вашингтон таймс\", цитиран от БТА. \n\r\nСамият той приключва кампанията си, като се срещна вчера с избиратели в Тенеси, които може да определят дали Републиканската партия ще увеличи мнозинството си - кандидатите на двете партии се състезават за свободно място в Тенеси. Днес Тръмп ще посети Мисури, опитвайки се да убеди избирателите да гласуват за републиканския кандидат вместо за сегашния сенатор от Демократическата партия.\n\r\nИзборите тази година вече са компрометирани, дори ако нито една машина за гласуване не е била докосната, нито една рубла не е била похарчена за разпространяване на дезинформация и никъде не бъдат променени резултатите от преброяването на гласовете, пише в. \"Ню Йорк таймс\". Защо? Защото легитимността на изборите зависи от това дали избирателите ще приемат, че те са били честни, че всички, които са опитали да гласуват, са успели, че всеки глас е бил отчетен. Ако това бъде загубено, е все едно дали избирателната ви система ще бъде подложена на опустошителна високотехнологична атака.\n\r\nЗа нещастие в голяма част от САЩ вече не можем да уверим хората, че това не се е случвало. Неотдавнашно проучване показва, че 46 на сто от американците не вярват, че гласовете им ще бъдат преброени честно, а една трета смятат, че е вероятно чужда страна да промени резултатите. Тази загуба на доверие сама по себе си обезкуражава избирателите.\n\r\nСАЩ са достигнали момент, в който механизмите за прозрачност и отчетност, които са основата на всеки изборен процес, вече не работят в много части на страната. Това положение носи всички признаци на политическа криза, която трябва да бъде спряна веднага - преди да излезе от контрол, подчертава в. \"Ню Йорк таймс\".\r\n ", "date": "2018.11.05", "title": "Вотът в САЩ – повратна точка, решава се характерът на страната "}
{"url": "https://www.dnes.bg/science/2018/11/05/eksperimentyt-filadelfiia-tok-koito-teleportira-korab.392611", "text": "Лятото на 1943 година – вече две години САЩ е част от Втората световна война. Океаните са пълни с бойни кораби и ядрени подводници. А във Филаделфия, чисто новият разрушител \"Елдрич\" е на път да стане част от \"Проекта Дъга\", който ще даде невиждано предимство на американската армия и ще промени хода на войната.\r\n \r\nКорабът и екипажът му ще станат невидими за вражеските радари, благодарение на сложна технология, създадена от самия Никола Тесла и се основава на \"Общата теория на полета\", открита от Айнщайн. \r\n \r\nБлагодарение на електромагнитното излъчване и гравитацията, \"Елдрич\" трябва да остане скрит от противника, ала не точно това се случва. На пристанището във Филаделфия, корабът е опасан със система от генератори и бобини, задействането на които ще промени хода не само на войната, но и на света.  \r\n \r\nВсичко се случва пред очите на стотици хора – генераторите са включени и \"Елдрич\" не просто става невидим за радарите. Той изчезва напълно и за секунди се появява на стотици километри - до Норфолк, Вирджиния. \r\n \r\nОчевидците казват, че синьо-зелена мъгла обвила кораба и той просто се... изпарил. После дошли и данните за новото му местоположение. Часове по-късно отново се появил на пристанището във Филаделфия, но екипажът му вече не бил същия. \r\n \r\nМного от моряците били дезориантирани, а по телата им имало изгаряния. Други били вградени в стените на машината, сякаш атомите са се разпаднали и сглобили отново, но по ужасяващ начин. Проблемите за оцелелите продължили години след това – някои минавали през стени, други се самозапалвали, трети били така обгърнати от лудостта, че се самоубили. \r\n \r\nРазбира се, американското правителство веднага покрило неуспешния си експеримент. Сякаш телепортирането никога не се е случвало, но мъж на име Карлос Алиенде изпраща писмо, описващо цялата история на астронома Морис Джесъл, който веднага я разпространява.\r\n \r\nУчените по цял свят се разделили – някои вярвали, че казаното от Алиенде е истина, а други  - че е пълна измислица. Така \"Експериментът Филаделфия\" се превърнал в една от най-любимите конспирации на човечеството. \r\n \r\nАла той далеч не е първият в историята на американската армия. Месеци преди това друг кораб е подложен на същата технология. Той става невидим за секунди, но не успява да се телепортира. 40 години след \"Филаделфия\" пък започват експериментът \"Монтоук\", а целта му е подобна. \r\n \r\nДокументално, корабите опасани с генератори и бобини са факт. Дали разказите след това са истина не е ясно, но те се връзват с желанието на Никола Тесла да намери начин да пътува през времето и пространството.\r\n \r\nСамият той, а и приближените му твърдят, че физикът едва не умира при един от експериментите в дома си, когато чрез магнитното поле, което създал, се озовал в съвсем различно време и видял миналото, настоящето и бъдещето. \r\n \r\nНикола Тесла се отказва от \"Проекта Дъга\", вероятно знаейки какъв ще е изхода от него година по-рано. Умира два месеца, след като правителството започва разследване на случилото се във Филаделфия, а от дома му са иззети близо два камиона с документация, съдържаща всички изследвания на физика. ФБР веднага ги засекретява, тъй като представлявали заплаха за националната сигурност. Част от тях мистериозно изгарят, а мистерията, която обгражда кораба \"Елдрич\", едва ли някога ще бъде разгадана. ", "date": "2018.11.05", "title": "\"Експериментът Филаделфия\" – ток, който телепортира... кораб"}
{"url": "https://www.dnes.bg/notifikacii/2018/11/05/hvanaha-43-godishen-iztochil-200-l-dizel-ot-kamion.392605", "text": "43-годишен мъж от Русе е обвинен в кражба на дизелово гориво от резервоара на товарен автомобил, паркиран пред заведение в Поликраище, съобщиха от полицията във Велико Търново.\r\nКражбата е извършена на 27 октомври тази година.\r\nВ хода на разследването е установено, че от возилото са били откраднати 200 литра гориво.\r\nОт проведените действия по разследването криминалистите влезли в дирите на извършителя – криминално проявен и многократно осъждан. На 1 ноември при съвместни действия на служители от РУ – Г. Оряховица и ОДМВР – Русе той е установен и задържан.\r\nИзвършени са претърсвания в жилището му, от където са иззети вещи, имащи отношение към извършеното деяние. След доклад на материалите по случая в прокуратурата в петък той е привлечен, като обвиняем.\r\nНаложена му е най-тежката мярка за неотклонение \"задържане под стража\".", "date": "2018.11.05", "title": "Хванаха 43-годишен, източил 200 л дизел от камион"}
{"url": "https://www.dnes.bg/za-da-se-razbirame/2018/11/05/smeli-borbeni-koi-sa-nai-silnite-v-zodiaka.392657", "text": "Астрологията може би е един от най-древните начини за определяне на човешката личност. Много хора се ръководят от разположението на съзвездията, за да определят що за човек са срещнали и има ли съвместимост между тях.\r\nДруги пък смятат, че това са пълни глупости и никога не четат хороскопи.   \r\nМного от изборите, които правим в живота, са продиктувани от нашия зодиакален знак и планетите, които го ръководят. \r\n \r\nЕто четири от най-силните зодии и техните качества: \r\n \r\n\r\n \r\nПрофил - хората, родени под този знак, са доста харизматични. Подобно на животното овен, те са силни и пълни с енергия. Имат непокорен дух, безстрашни са и трудно могат да бъдат \"огънати\" от предизвикателствата на живота. \r\n \r\nЗа какво да внимават - тяхната упоритост може да им донесе неприятности. С тях е трудно да се спори, те винаги са причина за някой конфликт поради това, че не могат да държат езика си зад зъбите. \r\n \r\nИзвестни личности: Рене Декарт, Хари Худини, Чарли Чаплин,  Лейди Гага\r\n \r\n\r\n \r\nПрофил - хората с тази зодия имат силен нрав и никой не може да им се противопостави. Смели, и борбени, те ненавиждат компромисите. Независимо, че дълбоко в себе си са доста емоционални, те никога не показват това на околните. \r\n \r\nЗа какво да внимават - в някои случаи са твърде арогантни и имат прекалено високи изисквания за живота. За тях критиката е ежедневие - нещо, което не се харесва на всеки. \r\n \r\nИзвестни личности: Пабло Пикасо, Мария Антоанета, Райън Гослинг, Кейти Пери\r\n \r\n", "date": "2018.11.05", "title": "Смели, борбени... Кои са най-силните в зодиака?"}
{"url": "https://www.dnes.bg/stranata/2018/11/05/otkriha-myrtva-riba-vyv-vodoem-krai-pomorie.392673", "text": "Открита е мъртва риба във водоем край Поморие, съобщиха от пресслужбата на Басейновата дирекция \"Черноморски регион\".\r\nДнес следобед служители на дирекцията и на Регионалната инспекция по опазване на околната среда и водите-Бургас са извършили проверка на водоема след подадения сигнал.\r\nРибата е от един вид и размер. Обходен е бил участък от 50 метра, в който не са констатирани разливи на нефтопродукти и замърсяване на водата от брегови източници.\r\nНа кмета на Община Поморие е дадено предписание до утре - 6 ноември, да бъде извършено почистване на брега от мъртвата риба.\r\nВзетата днес водна проба ще бъде изследвана.", "date": "2018.11.05", "title": "Откриха мъртва риба във водоем край Поморие"}
{"url": "https://www.dnes.bg/obshtestvo/2018/11/05/maiki-protestirat-s-avtoshestvie-za-ostavkata-na-simeonov.392674", "text": "15-и пореден ден на протести на майки на деца с увреждания в центъра на София с настояване вицепремиерът Валери Симеонов да подаде оставка. Днес демонстрацията е под формата на моторизирано шествие из почти цялата столица.\nАвтомобилното движение в центъра на София е затруднено заради протестното шествие, което тръгна от  бул. \"Цар Освободител\", предаде БНР.\n\r\n\"Докато не получим оставка, няма да спрем, защото не може да продължава това политическо безхаберие. Тръгваме от тук, по \"Раковска\", НДК, след това \"Сливница\", имаме Орлов мост. Искаме повече хора да ни видят и да разберат, че не сме се отказали\", заяви една от участничките в протеста.\n                    \n                    \n                \r\nДесетки автомобили с надписи \"Системата ни убива\" и с развети черни знамена се движат по маршрута: бул. \"Цар Освободител\", ул. \"Георги Раковски\", бул. \"Патриарх Евтимий\", бул. \"Витоша\", ул. \"Бяла Черква\", бул. \"Петко Ю. Тодоров\", бул. \"Академик Иван Евст. Гешов\", бул. \"Константин Величков\", ул. \"Габрово\", ул. \"Скопие\", бул. \"Кн. Мария Луиза\", пл. \"Лъвов мост\", бул. \"Сливница\", бул. \"Ген. Данаил Николаев\", бул. \"Ситняково\", бул. \"Михай Еминеску\", по бул. \"Цариградско шосе\", през пл. Орлов мост - с престой около 10 минути, бул. \"Цар Освободител\" и приключва на пл. \"Ал. I Батенберг\".", "date": "2018.11.05", "title": "Майки протестират с автошествие за оставката на Симеонов"}
{"url": "https://www.dnes.bg/index/2018/11/05/pamela-andersyn-dvijenieto-metoo-mi-idva-v-poveche.392627", "text": "Най-известната актриса от сериала \"Спасители на плажа\" Памела Андерсън обяви, че движението #MeToo й идвало малко в повече, защото жените сами трябва да знаят как да се пазят и да не попадат в конфузни ситуации, съобщава Контакмюзик, цитиран от БТА.\n\n\r\nПорталът цитира интервю на звездата в австралийското телевизионно предаване \"Шейсет минути\".\r\n\"Навярно ще поискат да ме убият за тези мои думи, но тук ще цитирам заръките на майка ми: \"Никога не отивай в хотел при непознат!\"\r\n51-годишната Памела счита движението за \"третата вълна на феминизма\" за глуповато и изрази критичното си отношение към него заради вредите, които може да нанесе на силния пол.\r\n\"Аз също по същество съм феминистка, но не отивам до крайност, както последователките на #MeToo. Тяхното е третата вълна на феминизма, което става досадно и парализира мъжете\", заключи тя.", "date": "2018.11.05", "title": "Памела Андерсън: Движението #MeToo ми идва в повече! "}
{"url": "https://www.dnes.bg/notifikacii/2018/11/05/krilati-raketi-drynchat-rusiia-i-belarus-sreshtu-polsha-i-sasht.392573", "text": "Беларуският президент Александър Лукашенко заяви, че при евентуално създаване на американска база в Полша има готовност да отвърне, като разположи в страната си допълнителни военни сили съвместно с Русия, съобщава \"Взгляд\".\n\r\nЛукашенко дълго време упорито се съпротивляваше срещу изграждането на руски военни обекти в Беларус, но желанието на Полша да стане домакин на американска военна база го накара да размисли, добавя електронният вестник.\n\r\n\"Казах на (полския) външен министър, който говори у нас в Минск: \"Не се каним да воюваме с вас\". Затова не бива да създавате излишни бази. В противен случай ще трябва да отвърнем заедно с хората от Русия. Значи ще сме принудени нещо да разположим за противодействие срещу вас\", каза вчера Лукашенко.\n                \n                \r\n\"Това е доста интересно изявление\", доста сериозно и донякъде позитивна промяна в позицията на Минск, коментира московският военен експерт Антон Лавров.\n\r\n\"Нямаме нужда от изявление на Порошенко, а от съгласието на Минск да отворим руска военна база - ето какво ни трябва в интерес на сигурността на Русия и на Беларус\", реагира Игор Коротченко, главен редактор на руското сп. \"Националная оборона\".\n\r\nТой обаче изтъква, че все още е рано да се говори за база на САЩ в Полша, тъй като не са подписани документи в тази връзка и американските власти не са изразявали съгласие да направят такава стъпка. За момента това са само празни приказки на полски политици.\n\r\nНо ако поляците и американците все пак се разберат, Москва и Минск наистина ще имат нужда от допълнителни военни сили на беларуска територия, пише \"Взгляд\", цитиран от БТА.\n\r\n\"Става дума на някое летище в Беларус да бъде разположена пълноценна руска база, която съответно да е под руска юрисдикция, с групировка от най-нови изтребители, оборудвани с прецизни оръжия. Това ще е най-добрият отговор на агресивните планове на Варшава и Вашингтон. Още повече че имаме съюзна държава (Русия и Беларус), съвместно военно планиране\", добавя Коротченко.\n\r\n\"Освен въздушна база с тактически оръжия Русия ще трябва да разположи в Беларус крилати ракети, за да парира заплахата с моментален удар откъм Варшава. Най-вероятно Русия вече има предварителни договорености с Минск и Лукашенко намеква за тях\", казва пред \"Економика сегодня\" европеистът Николай Воронин.\n\r\nДо края на идната година в руската Оренбургска област - между европейската и азиатската част на Русия, ще застъпи на дежурство първият полк нови стратегически комплекси \"Авангард\", чиито ракети носят хиперзвукови маневриращи бойни глави, съобщава в. \"Известия\", като цитира източник от военното министерство на федерацията. Два ракетни полка с подобни въоръжения - общо 12 комплекса, се предвижда да бъдат разположени окончателно в Русия до 2027 г.\n\r\nМосква обаче ще направи тази стъпка \"най-вероятно само ако рухнат окончателно надеждите да постигне ново споразумение със САЩ за ограничаване на стратегическите въоръжения\", допълва всекидневникът.\n\r\n\"В условията на хаоса, в който се превръща доскоро стройната система, регулираща отношенията в ядреното възпиране между САЩ и Русия, последното, което трябва да правим е да избързваме с войнствени стъпки и още повече с изявления. В случая с \"Авангард\" е по-важно, че демонстрирахме капацитета си за разгръщането им и потвърдихме техническите им характеристики. Това ще позволи системата да изпълни основната си роля - като аргумент в новите преговори по темата ядрено възпиране\", обобщава изданието.", "date": "2018.11.05", "title": "Крилати ракети дрънчат: Русия и Беларус срещу Полша и САЩ"}
{"url": "https://www.dnes.bg/notifikacii/2018/11/05/persiiski-gambit-na-trymp-kolko-shte-izdyrjat-aiatolasite.392625", "text": "Сурови санкции срещу Иран влизат в сила на 5 ноември, заяви театрално, чрез Тwitter, президентът Доналд Тръмп. Иран наистина е поставен в ситуация, наподобяваща блокада. Американците не само го изключват от системата СУИФТ, но удрят със санкции почти всички отрасли от вноса и износа. На първо място петрола и газа, които дават 80 на сто от износа на Иран и 45 на сто от държавния бюджет.\n\r\nВъпросът е Иран да бъде напълно отрязан не само от американския пазар, но и от целия свят. Американските санкции включват дори икономически наказателни мерки срещу онези, които ще търгуват с Иран. Наказани ще бъдат дори американските компании, развиващи бизнес с нарушители от други страни. Засега няма как да изчислим колко точно са пагубни за Иран тези мерки. Но ако съдим по предходните месеци, те ще са по-твърди и по-ефикасни, отколкото са смятали самите американци, пише Авигдор Ескин от РЕГНУМ.\n                \n                \r\nЕвропейските правителства, участващи в сделката с Иран отпреди три години, гръмогласно осъдиха американската администрация за едностранното й изтегляне от договора. Но почти всички големи европейски компании вече напуснаха Иран, за да не разгневят американците. Растящата с ускорено темпо икономика на САЩ и строгото спазване на заявените принципи от правителството, както видяхме, имат сила да убеждават.\n\r\nОще през лятото редица най-големи европейски авиокомпании, телекоми и техни колеги от автомобилната индустрия заявиха, че спират сътрудничеството с Иран. Побързаха да ги последват френската \"Тотал\", италианските ЕНИ и \"Сарас\", испанските \"Репсол\" и \"Сепса\", гръцката \"Хеленик петролиъм\".\n\n\n\r\nВсички те заявиха, че спират да купуват ирански петрол, без да изчакват ноември. Никакви доброжелателни към Техеран демарши на европейски политици не повлияха изобщо на едрите корпорации, базирани в страните от Стария свят. Всички те вещо говорят за глобализацията и ценността на икономическите връзки, но американският пазар днес става за тях още по-важен и незаменим отпреди.\n\r\nОт утре всяка компания, развиваща бизнес с Иран, ще бъде санкционирана. С оглед възможността от рязък скок в цените на петрола при незабавни херметични санкции Вашингтон прави изключение за осем от партньорите си, за да свият те покупките на петрол от Иран, без обаче веднага да ги сведат до нула. Защото рязко поскъпване на петрола ще е добре дошло за Русия и ще обезсили санкциите срещу нея. И виждаме опит да се балансира между различни вектори на интереси.\n\r\nСред партньорите на САЩ, незастрашени от санкции на първия етап, ще посочим Китай, Турция, Индия, Южна Корея, Япония и Италия. Всички са склонили постепенно да намалят обемите петрол, купуван в Иран.\r\nДа припомним, че в близкото минало (2010-2015 г.) санкциите намалиха двойно износа на ирански петрол. В нашия случай се цели продажбите да спаднат още повече.\n\r\nЩе издържи ли Иран санкционния натиск? Ако погледнем последните изявления на аятолах Хаменей и президента Рохани, Иран ще победи, дори ще заякне. Риториката им е категорично безкомпромисна, вдъхва им сигурност, че ще бъдат непоклатими.\n\r\nДа не забравяме, че няколко милиона иранци участват пряко в държавния сектор наред с привилегированите му \"отрядници\" - и за водачите им е приоритет да мобилизират както приближените, така и възприемчивите маси. Но е съмнително доколко самите лидери на Иран вярват в собствените си думи. Чухме войнствената им риторика по адрес на Израел, стигнала върха си през последните години - обещаваха да го изравнят със земята, да унищожават, изтребват и да мъстят. А всъщност еврейската държава междувременно разруши по-голямата част от иранската инфраструктура в Сирия. Имаше един опит да се отвърне на удара с удар - но по-добре да го нямаше от гледна точка на Техеран.\n\r\nНищо чудно твърдите действия на американците да предизвикат на първо време гневна реакция у част от иранското население. Външните санкции може да станат сплотяващ фактор в известен етап. Но докога? А и мнозина ли в Иран са готови да жертват своето благополучие, за да подпомогнат Хизбула или Хамас? Защото американците биха склонили да отменят санкциите, стига Иран да спре подкрепата за въоръжените банди в Йемен, Сирия, Ливан, в Ивицата Газа, също и да сведе до нула терористичната дейност в Европа. Колкото до другите проблеми, шансовете за договорка са още по-очевидни.\n\r\nТвърде е вероятно жителите на Иран да са готови за съществени лишения, само и само американците да не им наложат своя начин на живот и своя идеен строй. Дали обаче са много персите, готови да страдат, за да текат и занапред пари към терористите от Хамас в Ивицата Газа? Това са същите радикални сунити, които воюваха в Сирия срещу правителствените сили и срещу иранските войски. А в Ивицата Газа те получават и до днес стотина милиона долара годишно за терор срещу Израел. Спирането на помощта за подобни структури просто няма как да притесни нечия религиозна самобитност и национално съзнание.\n\r\nЕдва преди седмица бяхме свидетели на сблъсъци между ирански главорези - слуги на режима, и много хиляди млади персийци. Властите блокираха гробницата на легендарния цар Кир в град Пасаргад недалеч от Шираз. В цялата страна се състояха тържества в чест на този лидер, олицетворяващ величието на Персия, далеч преди страната да приеме исляма. Май нищо не вълнува толкова властта на аятоласите, колкото стремежът на персийците да се върнат към доислямските си корени.\n\r\nНека не правим прогнози колко ще издържи режимът на аятоласите, но днес малцина вярват, че ще трае дълго. Освен ако американците не им помогнат сами с нетактична и неефективна риторика.\r\n/БТА/", "date": "2018.11.05", "title": "Персийски гамбит на Тръмп: Колко ще издържат аятоласите? "}
{"url": "https://www.dnes.bg/science/2018/11/05/za-desetiletie-ozonoviiat-sloi-se-vyzstanovi-s-do-3.392668", "text": "Защитният озонов слой, който ни предпазва от канцерогенния ефект на  слънчевите лъчи, най-накрая се възстановява с темп от един до три  процента на десетилетие, предадоха Асошиейтед прес и Ройтерс, цитирани от БТА.  \n\r\nПреглед на резултатите от Протокола от Монреал, с който през 1987 г.  беше забранено производството на газове, увреждащи озоновия слой,  установи трайно намаляване на тези съединения в атмосферата и  възстановяване на стратосферния озон.\n\r\nОзоновата дупка над Северното  полукълбо би трябвало да изчезне през  30-те години на този век, а над Антарктика - през 60-те години,  уточняват авторите на  съвместния доклад на Програмата на ООН за  околната среда и Световната метеорологична организация.\n                    \n                    \n                \r\n\"Новините наистина са добри\", каза един от ръководителите на екипа  Пол Нюман от космическия център \"Годард\" на НАСА. \"Ако унищожаващите  озона химикали бяха продължили да се увеличават, ефектът щеше да е  огромен. Спряхме това\", допълва той.\n\r\nАко не бяха взети мерки, две трети от озоновия слой щяха да бъдат разрушени до 2065 г. \n\r\nС Протокола от Монреал бяха забранени хлорофлуоровъглеродите,  изчерпващи озона от земната атмосфера. Те се използваха в хладилниците,  климатиците и спрейовете.  ООН многократно е обявявала, че Протоколът от  Монреал е успешен. Сега за първи път от 2000 г. има данни, че  широчината и дълбочината на антарктическата озонова дупка намалява.  В  Арктика годишните вариации са много по-големи  и е по-трудно да се каже  дали има подобрение през този век.\n\r\nТази година максималният размер на озоновата дупка над Южния полюс  беше 24,8 милиона кв. км. Това е с около 16 процента по-малко от  максимума от 29,6 милиона кв. км, достигнат през 2006 г.   \r\nОзонът е безцветна комбинация от три кислородни атома. Високо в  атмосферата - на 11 до 40 км над Земята, той предпазва повърхността от  ултравиолетовите лъчи. \n\r\nХлорофлуоровъглеродите  са толкова вредни, защото се издигат до  стратосферата, където ултравиолетовата светлина от Слънцето ги разгражда  и се освобождава хлор, а той унищожава озоновите молекули", "date": "2018.11.05", "title": "За десетилетие – озоновият слой се възстанови с до 3%"}
{"url": "https://www.dnes.bg/teatar/2018/11/05/jelezniiat-svetilnik-otnovo-na-scenata-na-teatyra.392622", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТеатър \"Българска армия\" и учени от БАН ще отбележат 120-годишнината от рождението на българския писател Димитър Талев чрез постановка на \"Железния светилник\".\r\n\"Цялата година по един или друг начин се отбелязва тази годишнина. Това е азбучен писател. Той се изучава още от основното, в гимназията, в университетите, където се изучават българска и славянска филология също е застъпен много сериозно в учебната програма. Той е класик на българската литература\", коментира в студиото на \"България сутрин\" Мариета Гиргинова от Института по литература в БАН.\r\nДнес на голямата сцена в театър \"Българска армия\" отново ще може да бъде видяна постановката \"Железният светилник\". Утре ще бъдат направени две представления във Враца, а в четвъртък и петък ще се преместят в Бургас и Сливен.\r\n                    \n                    \n                \"Седми сезон се играе това представление. Над 200 пъти сме го изиграли вече. Този спектакъл е бил не само в цялата страна, но и в Македония - на родното място на Талев. Ние имаме страшно много покани от цяла България да гостуваме с него\", обясни директорът на театър \"Българска армия\" Мирослав Пашов пред ", "date": "2018.11.05", "title": "\"Железният светилник\" отново на сцената на театъра"}
{"url": "https://www.dnes.bg/politika/2018/11/05/jivotyt-na-dogan-pod-zaplaha-ot-atentat-nso-go-vardi-ot-chujdenci.392647", "text": "Периодично ще изисквам информация от НСО за основание за продължаване на охраната на Ахмед Доган и нейното прекратяване при отпадането на застрашеността. Това посочва вицепремиерът Валери Симеонов в съобщение до медиите.\r\nСимеонов посочва, че на поискана от него информация за необходимостта от охрана от НСО на почетния лидер на ДПС Ахмед Доган на 2 октомври е получил отговор, в който единствената конкретна информация била, че охраната се осъществява от 2009 г. На повторно искане и след срещи с министъра на вътрешните работи, вицепремиера по обществения ред и сигурността, както и с началника на НСО вицепремиерът е получил отговор от службата днес.\n\n\r\n                    \n                    \n                По думите на Симеонов в писмения отговор се посочва, че основанието за охрана на Ахмед Доган е решение на комисия, в окято са участвали началникът на НСО, председателя на ДАНС и главния секретар на МВР, ръководителите на служба Военна информация и на Държавна агенция \"Разузнаване\". \r\nКомисията безспорно е установила рискови заплахи, както от територията на България, така и такива, възникнали извън нея. Става въпрос за наличие на застрашеност от чужда държава. Това е наложило необходимостта от денонощна охрана на Ахмед Доган до настоящия момент, се казва в съобщението на Симеонов.\r\n\"Въпреки отказа за предоставяне на точна информация за изразходваните суми за охрана, в писмото изрично се указва, че те са многократно по-малки от сумарните разходи за охрана на лицата, които трябва да бъдат охранявани по силата на закона: президент, министър-председател, председател на Народното събрание, вицепрезидент, главен прокурор. Общият размер на месечните разходи за охрана /в т.ч. транспорт/ нямат нищо общо с разпространяваните от медиите суми и са съизмерими с месечното възнаграждение на един телевизионен водещ от сутрешен блок или на началник отдел в държавно търговско дружество. По този ред са били охранявани в определени периоди от време и други политици като Лютви Местан, Румен Петков, Иван Искров, и др.\", отбелязва Симеонов.\r\n\"След ерата на социализма, в която по политически причини загубиха живота си и бяха репресирани десетки хиляди български граждани, обявени за \"врагове на народа\", за щастие през новата история на България след 1989 г. не е допуснат случай на политическо убийство с изключение на убийството на Андрей Луканов по неизяснени политически или икономически причини.\r\nПодобен случай не бива да се допуска днес, когато България вече е член на Европейския съюз, а не на Варшавския договор. Периодично ще изисквам информация от НСО за наличието на основание за продължаване на охраната на Ахмед Доган от НСО и нейното прекратяване при отпадането или намаляването на степента на застрашеност\", посочва още Симеонов, цитиран от БТА.", "date": "2018.11.05", "title": "Животът на Доган под заплаха от атентат! НСО го варди от чужденци"}
{"url": "https://www.dnes.bg/stranata/2018/11/05/podplashen-gligan-prichini-verijno-ptp-na-trakiia.392655", "text": "Подплашена дива свиня изскочи на магистрала \"Тракия\" и предизвика верижна катастрофа.\r\nЕдна жена е ранена, в болница е, но без опасност за живота. \r\nКъсно снощи, животното, въпреки загражденията, излиза неочаквано на пътя на 243-ти километър в посока София.\r\n38-годишният водач на \"Опел Зафира\" с хасковска регистрация няма абсолютно никакво време да реагира и удря дивото прасе. То отскача, прелита над купето и се забива в предното стъкло на \"Ауди А3\", карано от 43-годишен варненец. \r\nВ суматохата двата автомобила се сблъскват, а при удара е пострадала жена на 34 години, пътник в \"Ауди\"-о. Тя веднага е откарана в  МБАЛ \"Д-р Иван Селимински\" в Сливен, но докторите установяват, че има счупен прешлен и по спешност е транспортирана в специализирана клиника в Пловдив. ", "date": "2018.11.05", "title": "Подплашен глиган причини верижно ПТП на \"Тракия\""}
{"url": "https://www.dnes.bg/obshtestvo/2018/11/05/101-godini-po-kysno-koi-finansira-oktomvriiskata-revoliuciia.392660", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВерсията, че Германия е платила на болшевиките, за да извършат революция и да извадят Русия от Първата световна война, е стара. Тя се появява още през 1917 година.\r\nВ нея има известна доза истина. Действително без подкрепата на германците е нямало как Ленин да премине с влак от Швейцария през воюващата Германия, за да стигне до Финландия и от там до Санкт Петербург, но за пряко финасиране от германска страна няма открити документи.\n\n\r\nМного по-голямо от германската подкрепа е американкото финасиране на революционните промените в Русия, срещу тези пари по време на \"Новата икономическа политика\" съветската власт дават много концесии на американски компании. \r\n                    \n                    \n                Дори и по времето на Сталин индустриализацията на СССР се извършва с помощта на хиляди американски специалисти. По време на Великата депресия огромно число американци работят в СССР за да се построи съветската индустрия, разказа в \"Операция История\" по Bulgaria ON AIR специалистът по руска история доц. Александър Сивилов. \r\n\"Американците определено участват в революцията. Това, което се коментира малко в последно време, е, че Троцки още през 1916-та година пристига от САЩ. Другата част от ръководството на болшевиките идва от Швейцария, но Троцки идва от Съединените щати\", посочи Сивилов. \r\nПо думите му икономическите интереси стоят в основата на Октомврийската революция, а след нея 2 държави са се облагодетелствали най-много в първите години – Германия и САЩ.\r\n", "date": "2018.11.05", "title": "101 години по-късно: Кой финансира Октомврийската революция?"}
{"url": "https://www.dnes.bg/sofia/2018/11/05/peshehodec-zagina-blysnat-ot-bus-v-sofiia.392670", "text": "40-годишен мъж почина при катастрофа в столицата, съобщиха от пресцентъра на МВР. Сигналът за тежкия инцидент е подаден малко след 16.30 часа.\r\nНа кръстовището на булевардите \"Христо Ботев\" и \"Мария Луиза\" микробус е блъснал пресичащ пешеходец.\r\nПри качването му в линейката, мъжът е починал. Извършен е оглед.\r\nПо случая е образувано досъдебно производство.", "date": "2018.11.05", "title": "Пешеходец загина, блъснат от бус в София"}
{"url": "https://www.dnes.bg/zvezdi/2018/11/05/niki-iliev-za-razdialata-sys-sania-iskam-tia-da-e-dobre.392653", "text": "„Искам тя да е щастлива, искам тя да е добре“. Това заяви Ники Илиев по повод раздялата със съпругата му Саня Борисова. Актьорът и режисьор наруши мълчанието си за краха на техните отношения.  \r\n\"Изпитвам уважение към нея, направихме 3 филма заедно, подкрепям я. Но причините за това, че не сме заедно, са си между нас\", разказа той пред Нова тв. \r\n \r\nИлиев не пожела да назове конкретна причина, която е сложила край на връзката му със Саня.\r\n \r\n\"Не знам дали свърши любовта. Трудно е да различаваш професионалния и личния живот, когато работите заедно. Това понякога създава проблеми. Но не мисля дали това е проблемът. Не мога да го кажа по-конкретно\", поясни той. \r\n \r\n\"Аз съм човек, който обича това, което прави. Човек, който се чувства щастлив, че е намерил онова, което обича да прави и че му плащат, за да го прави. Станах на 37 години и се чувствам все по-добре и по-добре\", каза той по повод любовта към киното. \r\n \r\nПрипомняме, че Ники Илиев и Саня Борисова излизаха близо 10 години, след което сключиха брак, но той просъществува само 6 години. \r\n\r\n", "date": "2018.11.05", "title": "Ники Илиев за раздялата със Саня: Искам тя да е добре!"}
{"url": "https://www.dnes.bg/obshtestvo/2018/11/05/ostava-ili-ostavka-za-simeonov-maikite-ne-go-iskat-a-i-mnogo-bylgari.392633", "text": "Повече от 2 седмици продължават протестите на майките на деца с увреждания с искане за оставката на вицепремиера Валери Симеонов, който ги нарече \"кресливи жени\", а децата им - \"уж болни\".\n\n\n\n\r\nВ крайна сметка, след известно забавяне, лидерът на НФСБ се извини за думите си, макар да посочи, че не е бил разбран правилно.\r\nИзвинението му обаче не бе прието от майките, които го определиха като неискрено. В самата коалиция също имаше известни брожения срещу Симеонов, който все пак остана поста си. \r\nВ разгара на протестите на майките на деца с увреждания, екипът на Dnes.bg ви попита:  В традиционната ни анкета участваха точно 2734 души.\n                    \n                    \n                \r\nМнозинството от тях – цели 64% са твърди, че въпреки поднесеното извинение, Симеонов трябва да подаде оставка като вицепремиер.\r\nНа обратното мнение са едва 7% от анкетираните, според които въпреки грешката си, лидерът на НФСБ се е извинил за думите си и затова трябва да продължава да си върши работата в правителството.\r\nСпоред всеки десети пък (10%), е станало скандал от нищото, защото просто Симеонов не е бил правилно разбран.\r\nЕдва 4% смятат, че правилното решение е вицепремиерът да се срещне с протестиращите майки и в диалог да се реши проблемът, а други 2% смятат, че оттук-нататък Симеонов трябва да работи много активно за хората с увреждания.\r\nЦели 13% пък признават, че темата не ги вълнува особено, а повече мислят за идващата зима и увеличението на цените, които се наблюдават в последно време.\r\n ", "date": "2018.11.05", "title": "Остава или оставка за Симеонов? Майките не го искат, а и много българи"}
{"url": "https://www.dnes.bg/notifikacii/2018/11/05/vlak-s-jeliazna-ruda-izmina-92-km-bez-mashinist.392632", "text": "Влак, натоварен с желязна руда на миннодобивната компания Би Ейч Пи, премина разстоянието от 92 километра без машинист, преди да бъде принуден да дерайлира в ранните часове на днешния ден, съобщиха компанията и австралийските власти, цитирани от Ройтерс.\n\r\nПо тази причина най-голямата минна компания в света преустанови железопътните операции в западната част на Австралия, докато тече разследване по случая, съобщи австралийски вестник, цитирайки неназован източник.\n\r\nГоворителят на Би Ейч Пи не коментира веднага дали компанията е спряла всичките си железопътни доставки.\n\r\n\"Приблизително към 04:40 на 5 ноември 2018 г. машинистът на натоварения с желязна руда влак с 4 локомотива и 268 вагона е спрял на 211-я километър. Машинистът е слязъл от локомотива, за да инспектира проблем с единия от вагоните\", се посочва в доклада по разследването.\n                \n                \r\nДокато машинистът бил извън локомотива, влакът потеглил. \"Влакът е пътувал 92 километра без машинист до около 05:05 часа, когато е бил внимателно спрян чрез софтуер, управляван от контролния център на около 119 километра от Порт Хедленд\", според доклада.\n\r\n\"Западноавстралийски влак с желязна руда бе принудително спрян близо до река Търнър по пътя за Порт Хедленд\", съобщи в комюнике Би Ейч Пи.\r\n\"Никой не е ранен. Работим със съответните власти, за да разследваме случая\", допълни компанията.\n\r\nЩетите върху влака са \"значителни\", съобщи в доклад Австралийската служба за транспортна безопасност. \r\n \r\n/БТА/", "date": "2018.11.05", "title": "Влак с желязна руда измина 92 км без машинист"}
{"url": "https://www.dnes.bg/akoshtete-vqrvaite/2018/11/05/proektyt-minesota-zeleniiat-i-perfekten-grad-koito-shte-spasi-sveta.392643", "text": "Експериментът \"Минесота\" - футуристичен и амбициозен план за създаването на екологично чист идиличен град, в който всичко се рециклира на 100%, автомобилите се движат по релси и не отделят вредни емисии. Град, който е покрит от огромен купол, за да не попадат външни замърсители в околната среда и всичко се захранва от атомната централа, разположена в центъра на града. Възможно ли е изобщо подобно нещо да съществува? \n\r\nТова е идея, възникнала през 60-те години на миналия век и която тръгва от въображението на футуриста Ателстан Шпилхаус. Идея, която за малко да стане реалност.\r\nШпилхаус е роден в Южна Африка и е абсолютна енциклопедия – инженерен експерт, градски архитект, учен и океанограф... с две думи – разбира от всичко. Футуристът вярва силно, че науката е способна да разреши всички проблеми на човечеството – щом можем да изпратим човешко същество в космоса, значи за нас няма невъзможни неща.\r\n                    \n                    \n                Затова започва да предлага интересни решения на проблеми, които могат да възникнат в бъдещето. Прави го в своя комикс поредица, наречена \"Нашата нова ера\", която е публикувана от редица американски вестникарски издания в периода 1957-1973 г.\r\nШпилхаус прогнозирал, че населението на САЩ ще достигне 400 милиона души до 21 век, а това щяло да доведе до построяването на 12 нови града, в които да се преселват 250 хиляди души годишно. Било му ясно, че съществуващите вече селища започват да загиват постепенно, обхванати от силна престъпност, градски упадък, постоянни сбивания на расова основа в предградията. Светът бавно, но сигурно се превръщал в ад. И Шпилхаус бил готов да се притече на помощ като необходимия супергеорой в комикс историите и да спаси човечеството от вселенска катастрофа.\r\nЗатова футуристът започнал подробно да разглежда всички процеси и предложил своя концепция за идиличен град от ново поколение. Концепция за град на бъдещето. Заради продължителните си наблюдения върху живота, Шпилхаус предвидил с точност, че в 21 век въздухът, който дишаме, ще е сериозно замърсен и дори спекулира, че състава на земната атмосферата ще се промени. Шпилхаус дори говори, че в близкото бъдеще всеки човек ще има персонален компютър, който ще използва за образование и пазаруване. Фокусира работата си върху културата на прахосването – нещо, което е олицетворение на консуматорското общество в САЩ днес.\r\nТака изгражда концепцията си за Проектът \"Минесота\" - експериментален град, в което абсолютно всичко се рециклира. Обяснява също и огромното пространство в градската среда, което се предвижда за пътища и предлага това да бъде напълно заменено. Идеята му е пътната инфраструктура да бъде изградена изцяло под земята – паркоместа, пътища, магистрали, за да може градската среда да остане изцяло и напълно за гражданите.\r\nШпилхаус вижда в идеята си огромен потенциал и решава да превърне комикса в реалност – да пренесе \"Нашата нова ера\" в нашата реална заобикаляща среда. Така стартира проекта MXC (Minesota Experimental City) през 1966 година. Намира подръжник в лицето на влиятелния Отто Силха, издател на вестникарско издание. Двамата започват мащабна пиар кампания, която привлича още влиятелни личности с много връзки.\r\nПроектът спечелил дори солидна сума пари от бившия вицепрезидент Хюбърт Хъмфри. МХС получил внушителните 250 000 долара през 1967 г. Идеята на футуриста Шхилхаус привлякла интереса и на компании като \"Бойнг\" и \"Форд\", които искали да инвестират в града на бъдещето. Градът щял да бъде напълно завършен до 1984 и щял да струва близо 10 милиарда долара. Годината, може би, е съвпадение с едноименния роман на Джордж Оруел, в който се говори за антиутопично общество, което е под постоянно наблюдение. Може би.\r\nИдеята за град на бъдещето била буквално опияняваща. Дяволът бил в детайлите. Имало грандиозни планове за оползотворяване на пространството – предвиждало се създаването на частни зони за летене, но никъде не се упоменавало как ще изглежда реалното градско пространство, в което хората да искат да живеят, как ще изглеждат домовете им, улиците им. Инвеститорите и градските архитекти щели да дойдат по-късно.\r\nШпилхаус нямал никаква представа от тази дейност. Бил като дете, което пуска въображението си на воля, без абсолютно никакви задръжки. В една проектна рисунка на бъдещия град, футуристът дори изобразил атомна централа, поставена буквално в сърцето на МХС. Това, разбира се, нямало как да стане.\r\nЗатова решенията трябвало да се взимат от няколко души, които все пак имали представа от подобни дейности. Шпилхаус мечтае, а те намират приемлив вариант да реализират леко налудничавите му идеи. Контролът му върху проекта постепенно отслабнал и той започнал да губи търпение. Оттеглил се като съпредседател на проекта \"Минесота\", но продължил все пак да ръководи някои дейности.\r\nБордът намерил място, където изграждането на МХС да започне – мочурище в централната част на американския щат. Предимството му било, че почти никой не живеел там. Всички приветствали идеята за града на бъдещето. Всички, освен онези, които виждали как 250-хиляден град ще се изсипе в задния им двор. Някои се опасявали, че недвижимата им собственост ще бъде конфискувана, а на нейно място ще започне да се изгражда това \"футуристично чудовище\".\r\nЗапочнала активна кампания срещу идеята на Шпилхаус. Протестите били финансирани от процъфтяващо движение за опазване на околната среда, което започнало да вижда технологичния напредък като проблем, а не като решение. През зимата на 1972 г активисти решили да излязат на шествие и всичко това постепенно довело до закриване на проекта.\r\nПроектът \"Минесота\" имал същите недостатъци като много от антиутопичните проекти по онова време и, очаквано, последвало тяхната съдба. Градът на бъдещето бил мечтата на един арогантен мъж, който гледал на МХС като на свое собствено дете.\r\nНяколко години по-късно дори предложил градът да бъде построен под водата, където луди протестиращи няма да провалят идеята му.  Проектът \"Минесота\", обаче, остава завинаги на ниво \"идея\" и голямото въображение на футуриста така и не успява да се сблъсква с предизвикателствата на реалността. И може би така е по-добре.", "date": "2018.11.05", "title": "Проектът \"Минесота\": Зеленият и перфектен град, който ще спаси света?"}
{"url": "https://www.dnes.bg/stranata/2018/11/05/planirano-za-otmyshtenie-uchenichki-se-biha-v-novi-iskyr.392671", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Ученички се биха посред бял ден на улицата в Нови Искър пред погледа на най-малко 15 съученици. Оказва се, че боят е бил предварително планиран, а нападението било за отмъщение. \r\nИнцидентът е станал преди два дни. Към момента причините за агресията сред ученичките остават неясни, предаде .\r\nСцената е заснета и качена в социалните мрежи, а от кадрите се вижда, че по време на свадата присъстват две компании младежи. \r\nПо непотвърдена информация нападнатите момичета са близначки в 7 клас и са станали обект на агресия след като обидили момче от местно училище.\r\nА в опит да го защитят други две, от 8 и 10 клас, се намесили с юмруци.\r\n ", "date": "2018.11.05", "title": "Планирано, за отмъщение: Ученички се биха в Нови Искър"}
{"url": "https://www.dnes.bg/notifikacii/2018/11/05/16-g-sled-otkazvane-na-cigarite-zdraveto-vliza-v-norma.392641", "text": "Идеалното време да загърбим тютюнопушенето е не по-късно от 40-45 годишна възраст, съветват американски специалисти от Американската кардиологична асоциация, цитирани от сайта Лента. Това е така, защото сърдечно-съдовата система влиза в нормата едва 15 години след отказването от вредния навик.\n\r\n\"Научно доказахме, че пет години, след като човек се откаже цигарите, здравословното му състояние значително се подобрява, изтъква проф. Мередит Дънкан от университета Вандербилт в Нашвил. Рискът от получаване на инфаркт, инсулт и други проблеми със сърцето спада с 38 на сто. От друга страна нашето изследване показва, че негативните последствия от никотина се запазват минимум 15 години\".\n                \n                \r\nДънкан и нейните колеги проведоха първото дългосрочно изследване за това как отказването от цигарите влияе на здравето на бившите пушачи. В него взеха участие почти девет хиляди млади хора, които са били наблюдавани от 27-годишна възраст. Никой от доброволците не е страдал от хронични сърдечносъдови заболявания, от туберкулоза и други проблеми с белите дробове и са били в добра физическа форма.\n\r\nКакто се установило през следващите 16 години на наблюдения, около 70 процента от инфарктите и инсултите са били получени сред бившите и настоящи пушачи, консумиращи по пакет цигари на ден в продължение на 20 години. Колкото по-дълго робували на този вреден навик, толкова повече проблеми имали с белите дробове и сърцето. Здравето на отказалите се влизало в норма едва след 16 години. Така че колкото по-рано пушачите се откажат от цигарите, толкова по-бързо ще отшумят негативните ефекти от никотина.\r\n/БТА/\r\n ", "date": "2018.11.05", "title": "16 г. след отказване на цигарите здравето влиза в норма"}
{"url": "https://www.dnes.bg/rusia/2018/11/05/ima-li-rusiia-vse-oshte-interes-da-se-mesi-v-izborite-v-sasht.392658", "text": "Ширещите се обвинения, че Кремъл се е опитал да наклони в определена посока резултатите от изборите в САЩ през 2016 г., не са усмирили руските тролове, хакери и разузнавачи - а дори може и да са ги окуражили.\n\r\nАмериканските власти и технологични компании казват, че че по време на кампанията за изборите във вторник руснаците са продължили онлайн активността си, насочена към избирателите в САЩ, маскирайки се като американски институции и помествайки фалшиви публикации в американската секция на социалните мрежи. Целта им била да изострят напрежението по въпроси като миграцията и контрола върху огнестрелните оръжия, пише  Асошиейтед прес.\n\r\nРусия отрича да се меси по какъвто и да било начин. Досега американските власти не са обявили да е имало някакви големи хакерски атаки или някакъв вид предполагаема многопластова кампания като на изборите през 2016 година. Освен това е трудно да се прецени дали по-скорошните руски действия имат някаква връзка с Кремъл и дали ще имат някакво въздействие върху избирателите.\n                    \n                    \n                \r\nНо защо изглежда отново се занимават с това? Десетки руснаци, заподозрени в намеса в предизборната кампания през 2016 г., са с обвинения и санкции от страна на САК, като сред тях има няколко влиятелни магнати. Отношенията на Москва със Запада се влошиха доста след все по-шокиращите твърдения за руска намеса в чужбина.\n\n\n\r\nНякои твърдят, че на руснаците не им е нужно да се месят в тазгодишните междинни избори, защото още през 2016 г. са получили това, което са искали: Доналд Тръмп в Белия дом и масово разочарование от демократичния процес.\n\r\nКремъл харесва Тръмп, защото той е един от малцината благоразположени към руския президент Владимир Путин западни лидери, но руско-американското сближаване, на което той се надяваше, не се сбъдна. Ако Демократическата партия спечели мнозинство в Камарата на представителите или Сената на изборите утре, перспективата за такова сближаване ще се отдалечи още повече.\n\r\n\"Руснаците си имат предпочитания и ще направят каквото могат, за да наклонят (резултата) в своя полза, особено ако процентите са близки\", каза Джеймс Никси, ръководител на програмата за Русия и Евразия в лондонския мозъчен тръст \"Чатъм хаус\".\n\r\nТой обаче предупреди, че \"Русия не е отговорна за всички проблеми на Америка. Америка си има своите пукнатини и линии на разделение, както всички нас, а Русия използва лост, за да ги разшири\".\n\r\nНякои руснаци в същото време с гордеят с американските обвинения, което според тях е признак, че страната им отново е световна сила, от която другите се страхуват.\n\r\nПървият човек с повдигнати обвинения за намеса в междинните избори през 2018 г. Елена Хусяйнова заяви пред руската телевизия миналата седмица, че когато научила новината за повдигането на обвиненията, \"сърцето й се изпълнило с гордост\". \"Оказва се, че една обикновена рускиня може да повлияе на гражданите на суперсила кого да изберат за президент\", добави тя. \n\r\nОбвиненията срещу нея са за извършване на кампания под прикритие в социалните мрежи по време на предизборните кампании през 2016 и 2018 г.\n\r\nПавел Кошкин от Института за американски и канадски изследвания при Руската академия на науките определи обвиненията за намеса като \"подарък за руската пропаганда и руските политици\", които могат да използват антируските нагласи в САЩ \"като средство за подклаждане на антиамериканизъм и увеличаване на своя рейтинг\".\n\r\nИзборите в САЩ през 2016 г. поставиха външната намеса на Русия под светлината на прожекторите, но това не беше изолиран проект. То се вписа в дългогодишните усилия на Кремъл при Путин да вземе реванш заради извършеното, според битуващото схващане, унижаване на постсъветска Русия под егидата на САЩ чрез съсипващи програми за кредити и разширяване на НАТО след Студената война.\n\r\nКремъл негодува и срещу това, което смята за американска намеса в политиката на страни от някогашната сфера на влияние на Москва, от Украйна до Кавказ. За много руснаци това, което се случва сега в САЩ, е просто възмездие.\n\r\nПредизвиканите в резултат американски санкции навредиха на руската икономика, но ако целта е била да бъде променена руската външна политика, \"тази цел определено не беше постигната\", каза анализаторът Маша Липман. \"Всъщност вярно е обратното. Колкото по-голям е натискът (върху Русия), толкова по-малко е желанието и готовността за отстъпки\", заяви тя.\n\r\nДокато специален прокурор Робърт Мълър разследваше вероятно съглашателство на кампанията на Тръмп през 2016 г. с Русия, Москва увеличи усилията си да остави своя отпечатък на други места - Сирия, Либия и политическите дебати в цяла Европа.\n\r\nПрез годината руски агенти бяха обвинени за нападение с нервнопаралитично вещество във Великобритания, за опити за хакерска атака срещу централата в Холандия на международната организация за забрана на химическите оръжия, както и в опити да провалят референдума в Македония с цел да й попречат да се присъедини към НАТО и ЕС.\n\r\nДори и след като през февруари екипът на Мълър повдигна обвинения на около десетина руснаци, свързани с Агенцията за изследвания на интернет, така наречената ферма за тролове в Санкт Петербург, нейните спонсори открито продължиха да вземат на прицел американската общественост.\n\r\nЕдиният от проектите й, новинарски портал на име USA Really, отразява събитията около силно оспорваната предизборна надпревара за американския Конгрес и следи отблизо кервана с мигрантите, който от Латинска Америка на север.\n\r\n\"Да, ние сме руски сайт. Говорим на американците за Америка. Но нима това е забранено?\", каза в интервю за Асошиейтед прес главният редактор на портала Александър Малкевич, който е открит привърженик на Тръмп. \"Дали влияем на читателите? Всяка медия иска да го прави /../ и какво от това?\".\n\r\nМалкевич призна, че руско-американските отношения е малко вероятно да се подобрят, без значение какво ще стане утре - и изрази интерес към изборите за президент в САЩ през 2020 г.\n\r\nТой критикува и това, което определя като мита за американската демокрация. Това е единият от начините, по които руската манипулация на социалните медии в САЩ, както се твърди, обслужва интересите на Кремъл: като дискредитира западната демокрация, което подсилва аргумента на Путин пред неговите избиратели, че авторитарният му модел на управление е най-добрият.\n\r\n\"Засилващата се конфронтация със Запада и фокусирането върху нея в националните телевизии вероятно е допринесло за затвърждаването на това чувство за крепост под обсада\", една от метафорите на Путин за съвременна Русия, каза Липман. \"И да се вречеш на лидера не е въпрос само на лоялност, а дори на национална сигурност и национална идентичност\", добави тя.\n\r\nМного от руснаците, обвинени за намеса в кампанията за президентските избори в САЩ през 2016 г. или се минали в нелегалност, или са се преместили. Някои са прекратили присъствието си в социалните мрежи. Други са сменили работата си.\n\r\nЕдин от обвинените, че е работник във фабриката за тролове, Сергей Полозов, обяви в руската социална мрежа \"В Контакте\", че \"използва печалната си известност за добра кауза\", както и че е убедил руската цензура да блокира четири украински новинарски портала. Той се зарече, че ще продължи да се бори срещу тези, които \"се опитват да влачат Русия в калта\" и благодари \"на тези, които искат да се присъединят към него в борбата срещу информационните врагове\".\n\r\nФабриката за тролове междувременно се е преместила в по-големи офиси в Санкт Петербург, само на 2,5 км от предишното място. \r\n \r\n/БТА/", "date": "2018.11.05", "title": "Има ли Русия все още интерес да се меси в изборите в САЩ?"}
{"url": "https://www.dnes.bg/eu/2018/11/05/datchanka-iztochi-17-mln-ot-socialni-proekti.392659", "text": "Датчанка, заподозряна в присвояване на милиони от датските социални служби, беше арестувана в Южна Африка, съобщиха днес датски прокурори, цитирани от ДПА и Франс прес.\n\n\r\nШейсет и четири годишната жена, която според медиите се казва Брита Нилсен, е била задържана от полицията в Йоханесбург. Тя е заподозряна в измама и присвояване на 111 милиона крони (17 милиона долара) от Националния съвет на социалните служби, в който работила в продължение на 40 години.\r\nПредполага се, че между 2002 и 2018 г. задържаната е направила 274 вноски в свои банкови сметки, отклонявайки средства, предназначени за проекти за хора в неравностойно положение. Измамата била установена в края на септември при одит. Датските власт са иззели и замразили всички авоари, които може да идват от тези фондове.\r\n                    \n                    \n                \"Поискахме от южноафриканските власти задържаната да бъде екстрадирана в Дания. Смятаме, че има добри шансове това да стане\", каза представител на разследването.\r\nВтори заподозрян, също датски гражданин, беше арестуван миналата седмица в Южна Африка по подозрения, че е управлявал откраднатата собственост. За него също е поискана екстрадиция.\r\nНационалният съвет на социалните служби - правителствена агенция към министерството на социалните грижи и децата - подпомага местни власти и финансира програми за уязвими групи като деца и младежи.\r\nБТА", "date": "2018.11.05", "title": "Датчанка източи $17 млн. от социални проекти!?"}
{"url": "https://www.dnes.bg/temida/2018/11/05/jenata-na-severin-go-vidia-dobre-e-ne-se-oplakva.392652", "text": "Северин Красимиров, който изнасили и уби Виктория Маринова в Русе, вече получава свиждания от свои близки.\r\n21-годишният мъж за пръв път се възползва от своето право, след като беше върнат в страната на 17-октомври и след като му бе наложена постоянна мярка за задържане под стража. \n\n\n\n\r\nСеверин беше посетен в затвора от своята жена Емел и майка и Айше. Срещата между двамата е продължила около половин час, пишат от \"Монитор\".\r\nПо време на свиждането Северин изглеждал спокоен, нямал признаци на депресия, но бил мълчалив, не говорел нищо за престъплението. Не се оплаквал от условията.\r\nРазбрал, че след като бил арестуван и върнат в България, майка му постъпила в болница в Германия. Към момента е изписана и се поддържа с медикаменти.\r\n                    \n                    \n                Емел му занесла дрехи и малко храна, тъй като не разполагала със средства да купи повече. След като разбрала, че ще й разрешат свиждане в ареста, заедно с братовчед си отишла по тъмно в \"Тракцията\" до къщата на лелята на Северин, за да вземе дрехите му.\r\nПрипомняме, че Северин беше арестуван, след като на 6 октомври изнасили и уби телевизионната водеща Виктория Маринова до бетонната алея край река Дунав, докато спортувала.\r\nЧетири дни по-късно убиецът беше задържан в Германския град Щаде и по-късно беше транспортиран обратно в България. ", "date": "2018.11.05", "title": "Жената на Северин го видя: Добре е, не се оплаква!"}
{"url": "https://www.dnes.bg/akoshtete-vqrvaite/2018/11/05/4-zodii-koito-obojavat-helouin-koi-sa-te.392617", "text": "Празнуването на Хелоуин става все по-модерно и у нас. Има няколко зодии, които се вълнуват много, когато дойде октомври, защото знаят, че партито с маски и костюми ще е незабравимо. Ето кои са те. \r\n\r\n\r\nБлизнаците имат две лица и често са сравнявани с хамелеони. Променят си мненията, променят възгледите си, сякаш в тях има няколко личности. Знаят как да впечатлят околните. Затова не е изненада, че обичат да се маскират и да се правят на други. Превъплъщават се успешно в героя, които имитират и заслужават първо място за най-сполучлив костюм.\r\n\r\n\r\n \r\nСкорпионите са родени около Хелоуин. Дори да са в края на ноември, пак носят духа на празника в себе си. Това е техният сезон. Тези знаци често са свързвани с мистерията, тъмнината, ужаса, тъгата. Като малки някои деца се плашат от Хелоуин, но не и скорпионите. Те винаги имат интересни и креативни идеи за костюми и чувстват празника като свой.\r\n \r\n", "date": "2018.11.05", "title": "4 зодии, които обожават Хелоуин. Кои са те?"}
{"url": "https://www.dnes.bg/obshtestvo/2018/11/05/nashite-pylkovodci-zabravenite-geroi.392598", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОбразователната документална поредица \"Нашите пълководци\" се състои от 10 късометражни филма с продължителност до 6 минути. Всеки един от тях e посветен на конкретна личност, която е участвала в петте войни от периода 1885-1945 година - Сръбско-българска, Балканска, Междусъюзническа, Първата и Втората световна война.\n\r\nПоредицата ще представи личностите, без които историята на България можеше да бъде различна. Целта на инициативата на сдружение \"Българска история\" е да превърне историята в атрактивен учебен предмет, за да може уроците да бъдат възприемани и запомнени от учениците. Първото издание на поредицата \"Българско военно чудо\" е доказателство за това, а премиерата им е на 8 ноември.\n                    \n                    \n                \r\n\"Тази поредица, първата, наистина имаше огромен интерес. Тя открехна вратата за тези личности, които със своите действия и решения са направили така, че да има Българско военно чудо\", разказа Иван Кънчев пред  който е част от проекта на \"Българска история\".\r\nТой обясни, че е било голямо предизвикателство в тези кратки видеа да се вкара голямо количество синтезирана история.\r\nМарио Мишев пък беше категоричен, че идеята им е била да продължат с нов проект, за да правят нещо полезно, както са били полезни и филмите от поредицата \"Българското военно чудо\".\r\n\"То влезе в училищата, учителите ни звъняха, използваха го в часовете си. Просто трябва да се фокусираме да направим историята по-интересна и това е нашият принос\", допълни Мишев.\r\nТой разказа още, че в поредицата \"Нашите пълководци\" са разказани историите на военни с всякакъв чин, а само за 100 години време може да се види огромната разлика в ценностите на българите от онова време.\r\nДвамата бяха категорични, че именно обратната връзка ги кара да продължават с осъществяването на техните проекти и сега отново им предстоят обиколки по училища, а след това ще преценят в каква посока да поемат и какво още от историята ни да представят по този достъпен и интересен начин.\r\n ", "date": "2018.11.05", "title": "\"Нашите пълководци\" – забравените герои"}
{"url": "https://www.dnes.bg/stranata/2018/11/05/chovek-zagina-na-pytia-ruse-biala-blysna-go-kamion.392621", "text": "Пешеходец е загинал тази нощ на пътя Русе-Бяла, в района на село Волово, след като бил блъснат от камион, съобщиха от полицията в крайдунавския град.\r\nСигнал за инцидента е постъпил в 1:15 часа. \r\nИзпратеният на място полицейски екип установил, че загиналият мъж бил блъснат от влекач \"Волво\" с турска регистрация, с хладилно ремарке, управляван от 50-годишен шофьор.\r\nСамоличността на пешеходеца все още не е установена. Работата по изясняването на случая продължава.", "date": "2018.11.05", "title": "Човек загина на пътя Русе-Бяла, блъсна го камион"}
{"url": "https://www.dnes.bg/politika/2018/11/05/bsp-pak-iska-ostavki-biudjetyt-nesocialen.392624", "text": "\n\r\nБСП потвърди искането си за оставката на цялото правителство.\r\n\"Все по-сериозни са перспективите за предсрочни избори, те са неизбежни\", обобщи пред журналисти оценката на БСП за политическата ситуация у нас лидерът й Корнелия Нинова.\n\n\n\n\n\r\nСоциалистическата партия представи пред синдикални, младежки и земеделски организации, хора с увреждания, лекари и учители алтернативния бюджет за 2019 г. Утре, на извънредното заседание на парламента, определено за първото четене на бюджетните закони, левицата няма да се регистрира в началото, но ако има кворум, ще участва в дебатите.\r\n                    \n                    \n                Нинова определи бюджета на кабинета като несоциален, лош начин за оцеляване на кабината, защото се увеличават данъците на най-бедните и уязвимите, които карат стари коли, осигуряват се на минимална заплата. Част от по-високите налози щели да отидат при администрацията, за да се гарантират гласове за изборите, смята тя.\r\nВ същото време председателят на БСП нарече алтернативната план-сметка на соцпартията \"демографски бюджет\". Корнелия Нинова поясни, че проекто-сметките на социалистите са станали вече традиция от няколко години, но могат да бъдат разгледани и като част от предизборни ангажименти.\r\nПрез 2018 г. правителството на ГЕРБ изпълняваше на практика алтернативния бюджет на БСП с разлика около 50 млн. лв., информира лидерът на социалистите.\r\nЗа пръв път в проекта за 2019 г. левицата предлагали и нещо съвсем ново и прогресивно - еднократна помощ от 6400 лв. за раждане на второ дете, ако и двамата родители са се осигурявали. За младите семейства се предлагат и данъчни облекчения.\r\nДългосрочните политики, залегнали в предложението на БСП, са насочени към гарантиран икономически растеж, с акцент върху регионите, общините, българското производство и модерна икономика. \r\n\"Има мерки за преодоляване неравенствата, подобряване на здравния статус, на образоването, доходите, грижата за младите хора. Голямата цел на мерките е преодоляване на демографската катастрофа\", подчерта Нинова.\r\nВсе пак като положителни предложения на управляващите тя посочи заложеното увеличение на доходите.\r\nЛевицата обаче предлага 640 лв. минимална заплата от януари догодина, прогресивно подоходно облагане за физическите лица, семейно подоходно облагане, 9 на сто ДДС за лекарствата, 5% за хляба , 10 на сто корпоративен данък.\r\nПреизчисляване на пенсиите, отпуснати до 31 декември 2013 г., максимална пенсия 1560 лв., максимален осигурителен доход 3900 лв., добави Георги Гьоков.", "date": "2018.11.05", "title": "БСП пак иска оставки! Бюджетът – несоциален"}
{"url": "https://www.dnes.bg/notifikacii/2018/11/05/dve-sgradi-ruhnaha-v-marsiliia-nai-malko-dvama-sa-raneni.392628", "text": "Две сгради се срутиха във френския град Марсилия, предаде Асошиейтед прес.\r\nСпоред пожарната служба при инцидента са леко ранени двама души.\r\nПри рухването на сградите се образува гъст облак прах над голямата купчина развалини. Десетки пожарникари пристигнаха на място на произшествието, недалеч от прочутото Старо пристанище на Марсилия.\r\nВластите заявиха, че продължава търсенето на пострадали под руините на сградите.\r\nОт направени преди срутването и публикувани в \"Google Street View\" снимки на сградите се разбира, че едната е била пететажна, а другата - шестетажна. На снимките се вижда как една от сградите е във видимо лошо състояние и с пукнатини по фасадата, пише БТА.\r\nКметът на този район на Марсилия Сабин Бернасони заяви, че за една от сградите е имало издадена заповед за евакуация, но че не изключва в нея да са живеели бездомници.\r\n ", "date": "2018.11.05", "title": "Две сгради рухнаха в Марсилия, най-малко двама са ранени"}
{"url": "https://www.dnes.bg/stranata/2018/11/05/policaika-skochi-ot-13-iia-etaj-v-plovdiv-zagina.392626", "text": "42-годишна служителка на икономическа полиция в Пловдив е скочила от 13-ия етаж на блока, в който живее, и е издъхнала на място.\r\nТрагедията се е разиграла малко след 7 ч. тази сутрин.\r\n\"Няма чуждо вмешателство в смъртта й\", обяви пред \"\" директорът на полицията Атанас Илков.\r\nПо думите му полицайката е имала здравословни проблеми. Не е ясно обаче дали това е причината за фаталното й решение. Тя оставя две деца сираци.\r\nПо случая е образувано досъдебно производство.\r\n ", "date": "2018.11.05", "title": "Полицайка скочи от 13-ия етаж в Пловдив, загина"}
{"url": "https://www.dnes.bg/cars/2018/11/05/uj-kola-pyk-pravi-pici.392606", "text": "Японската компания Toyota представи на прочутото тунинг шоу SEMA-2018 в  Лас Вегас модел Tundra Pie Pro, превърнат в мобилна автоматизирана  пицария.\r\nСъздателите на пикапа са го оборудвали с електрическо задвижване. Самият автомобил пък се захранва от водородни горивни клетки, взаимствани от седана Toyota Mirai. \"Въздействието върху природата е минимално. Единственият страничен продукт на този пикап е водната пара и вкусната пица\", казаха от компанията.\r\nПри това пицата може да се разглежда не като страничен, а дори обратното - като основен продукт на автомобила. Тъй като компанията не обяви техническите характеристики на водородния модел е съвсем ясно, че никой няма да проверява офроуд възможностите на този пикап.\r\n                    \n                    \n                В същото време от компанията обявиха, че през септември са реализирани над 4000 бройки Toyota Mirai. На фона на продажбите на хибриди и електрически автомобили това е незначителна цифра, но в Toyota се надяват, че горивните клетки постепенно ще се разпространяват в по-широк диапазон.\r\n", "date": "2018.11.05", "title": "Уж кола пък... прави пици"}
{"url": "https://www.dnes.bg/stranata/2018/11/05/ad-na-pytia-myj-ubi-sebe-si-i-2-deca-niamal-knijka.392630", "text": "Две момчета - на 12 и 14 години и 38-годишен мъж са загинали при катастрофа между селата Староселци и Горна, съобщават от МВР.\r\nСигналът за тежкия инцидент е постъпил в полицията днес, в 9:16 часа сутринта.\r\nКатастрофата е възникнала след като 38-годишният водач губи контрол над лекия автомобил и се е блъска в крайпътно дърво.\r\nНезабавно след получаване на сигнала на място са изпратени полицейски, пожарникарски и медицински екипи. Те установяват, че са загинали шофьорът и спътниците му – две момчета на 12 и на 14 години, и тримата от село Горна Митрополия.\r\nНаложило се е пожарникарите от Кнежа да разрежат огънатите ламарини, за да извадят на телата от колата.\r\nСправка в архивите на МВР е изяснила, че водачът е неправоспособен. Огледите на мястото на ПТП-то продължават.", "date": "2018.11.05", "title": "Ад на пътя: Мъж уби себе си и 2 деца, нямал книжка!"}
{"url": "https://www.dnes.bg/obshtestvo/2018/11/05/zastrahovateli-nestabilen-sektor-ne-iskat-a-metodika-za-obezshteteniia.392609", "text": "\"Решението на Върховния касационен съд заплашва да има изключително тежки социални последици за нашето общество. Най-малкото последствие е предстоящото драстично увеличение на Гражданската, до нива, които българите няма да могат да поемат\". Това  посочи Светла Несторова, председател на УС на Асоциацията на българските застрахователи на пресконференция в БТА.\r\nС решение на Върховния касационен съд от 21 юли 2018 се разшири кръгът на лицата, които имат право на обезщетение във връзка с пострадал близък при ПТП. С решението на съда на обезщетения имат право и баби, дядовци, внучета, както и хора, създали близка емоционална връзка със загиналия. \r\nРазчетената цена на \"Гражданската отговорност\" заплашва да достигне 1 000 лева, тоест да надхвърли трикратно увеличение на застраховката, алармират от Асоциацията. В момента 330 лева е средната цена на застраховките. \r\n                    \n                    \n                \"На практика ще бъдат засегнати всички домакинства в страната, тъй като по последни данни у нас има над 3 млн. автомобила\", посочи председателят на Асоциацията на българските застрахователи.\n\n\n\r\nВ момента средния брой на лица, които получават обезщетение е 2,5 души. Ако предположим, че с новите правила ще дойдат още 2,5 души, които имат право на обезщетение, това означава двоен скок и на обезщетенията. Застрахователите трябва да съберат още между 800 милиона  и 1,3 млрд. лева за да покрият претенции за щети от последните пет  години\", настоя Несторова.\r\nВече има нови съдебни дела по стари случаи с нови ищци, посочиха още от Асоциацията. \r\n\"Първото решение на съда е в полза на непълнолетно братче, и съдът е присъдил 50 000 лева\", посочи Несторова. \r\n\"Обезщетението за неимуществени вреди би трябвало да бъде само част от обезщетението по Гражданска отговорност по ПТП. Би следвало основна роля да имат имуществените вреди - медицинските разходи, загуба на трудоспособност и от това невъзможност за поемане на грижи за деца\", посочи още Светла Несторова. \r\nТя посочи, че в Европа фокусът на обезщетенията е насочен към възстановяване на ранените. А у нас застрахователите се притесняват, че методите, по който се установява съжителство, са неточни. \r\n\"Стигаме до абсурдите майки да бъдат разпитвани от психолог колко точно са обичали детето си, за да може да се прецени размера на обезщетението\", посочи още Несторова. \r\nДруг проблем е, че голяма част от изплатените суми не достигат до обезщетените лица, а отиват в джоба на адвокати. \r\n\"Щетимостта е основен фактор, който влияе на цената на Гражданската. У нас имаме едни от най-ниските цени в ЕС, а за сметка на това имаме почти двойно жертви\", посочи Несторова и поясни, че това оказва натиск върху застрахователната индустрия. \r\n\"Обратно на тиражираните послания: Нямаме интерес от непосилна гражданска отговорност\", посочи още тя. Асоциацията няма интерес от социална криза и главоломно увеличаване на цената. \r\nНа много места в Европа действително има професионални методики, по които да се изплатят обезщетенията по начин, който адекватно се посрещат медицинските разходи и други последващи на пострадалите ПТП-та. \r\nОт Асоциацията отново призоваха за въвеждане на системата бонус-малус, както и по-фина методика за определяне размера на обезщетенията. \r\nСпоред нея системата бонус-малус няма да промени съдебната практика и няма да промени нищо друго, освен изходната цена. Въпреки това застрахователите се надяват системата да промени поведението на водачите на пътя.\r\n\"Методиката на изплащане на обезщетения ще засегне не само автомобилистите, а всички процеси. Най-вероятно решението на ВКС е било с добри намерения. Но е уморително да се срещаш със съдебни решения, които не отразяват икономическите последствия и въздействията върху обществото\", посочи още тя. \r\nОт Асоциацията на застрахователите подчертаха, че са нужни лимити и това е изцяло в полза на застрахованите лица, защото така всички засегнати ще знаят какво закона предвижда за тях. \r\nСветла Несторова посочи случаи, в които адвокати обещават на семейства по 5000 лева обезщетение, след което прибират огромни суми обезщетения. \r\n\"Ако се въведат лимити, независимо колко е голям, хората ще знаят какво трябва да получат, адвокатският хонорар ще отиде там, където му е мястото и ще настъпи порядък в обезщетяването на пострадалия\", заяви още тя.  \r\nТези лимити е редно да бъдат съобразени с европейската практика, но и със стандарта на живот в България, настоя Несторова. \r\nПо думите й наличието на лимити ще спре злоупотребите в сектора. \r\nПрипомняме ви, че новите предложения за въвеждане на таван на обезщетенията за пострадали при катастрофи бяха внесени от шефката на бюджетната комисия в НС и депутат от ГЕРБ Менда Стоянова. \n\r\nС новите поправки се предвиждаше таван от 20 000 лева обезщетение за близките на загинал при катастрофа. На нея ще имат право съпруг или човек, живял на семейни начала със загиналия, както и на дете и на родител.\n\r\nЗастрахователният бранш обаче настоява промените да станат факт, защото според тях именно отпадането им ще доведе до драстичен скок на \"Гражданска отговорност\".\r\nОказва се, че застрахователите са притиснати от решения, тъй като всяка година се повишават неимуществените обезщетения, присъждани от магистратите.\r\nЗадължителната полица \"Гражданска отговорност\" трябва да покрие имуществени и неимуществени вреди, нанесени от виновния водач.\r\nИмуществени са щетите по колата и пътната инфраструктура. Неимуществени са разходите за лечение при пострадали или при смърт. Покрива се и загубата на доход на лицата, които починалият или пострадалият е издържал. Отделно съдът може да присъди обезщетение за болки и страдания на близките. ", "date": "2018.11.05", "title": "Застрахователи нестабилен сектор не искат, а методика за обезщетения!"}
{"url": "https://www.dnes.bg/sofia/2018/11/05/s-63-mln-sofiia-modernizira-26-uchilishta-i-zabavachki.392623", "text": "Общо 26 столични училища и детски градини ще бъдат модернизирани по оперативна програма \"Региони в растеж\", обяви кметът Йорданка Фандъкова.\r\nПо думите й повечето дейности ще бъдат приключени в края на следващата година, а стойността на договора по проекта с Министерството на регионалното развитие е над 63 милиона лева, като 58 милиона са безвъзмездно европейско финансиране. Останалите са финансирани от бюджета на Столичната община.\r\nСпоред Фандъкова това е първият много голям проект, който цели цялостна модернизация на детски градини и училища и за първи път включва и дворовете.\r\nМежду 40-60 % са спестяванията, които общината очаква да има след цялостното саниране и въвеждането на мерки за енергийна ефективност в тези училища и детски градини.\r\n                    \n                    \n                \"Това е и важна мярка за борбата с климатичните промени и съответно за по-чист въздух в София\", обясни Фандъкова.\r\nВ пет столични района – \"Илинден\", \"Връбница\", \"Надежда\", \"Красна поляна\" и Френската гимназия в район \"Средец\", този проект трябва да се финализира в рамките на две-три години.", "date": "2018.11.05", "title": "С 63 млн. София модернизира 26 училища и забавачки"}
{"url": "https://www.dnes.bg/notifikacii/2018/11/05/hubchev-obiavi-igrachite-za-kipyr-i-sloveniia-v-ligata-na-naciite.392629", "text": "Селекционерът на \"А\" националния отбор на България Петър Хубчев обяви разширената група футболисти, повикани за двубоите с Кипър и Словения от турнира Лига на нациите. Лъвовете гостуват в Никозия на 16 ноември, а три дни по-късно приемат словенците на стадион \"Васил Левски\" в последния си мач от турнира.\n\r\nИзненадващото име в отбора е това на вратарят Димитър Евтимов, който в момента пази за английския Бъртън Албион- отбор от Лига 1, третото ниво на футбола в страната. Въпреки че има временни едномесечни договори, Евтимов направи впечатление със силните си изяви и класирането на скромния отбор на четвъртфинал в турнира за Купата на Лигата на Англия.\n\r\nДругото ново лице е нападателят на Левски Станислав Костов, който в момента се намира в много добра форма и имал 13 гола от началото на сезона у нас. Пламен Илиев (Астра, Рум), Георги Петков (Славия), Димитър Евтимов (Бъртън Албиън, Анг)\n                \n                \r\n Антон Недялков (Лудогорец), Николай Бодуров (ЦСКА-София), Божидар Чорбаджийски (ЦСКА-София), Иван Горанов (Левски), Иван Бандаловски (Берое), Камен Хаджиев (Берое), Страхил Попов (Касъмпаша, Тур), Петър Занев (Енисей, Рус), Васил Божиков (Слован Братислава, Слвк): Галин Иванов (Славия), Александър Цветков (Берое), Мартин Райнов (Берое), Кристиян Малинов (ЦСКА-София), Светослав Ковачев (Дунав), Тодор Неделев (Ботев Пд), Георги Костадинов (Арсенал Тула, Рус), Божидар Краев (Мидтиланд, Дан), Симеон Славчев (Карабах, Азер), Николай Димитров (Урал, Рус)\n\r\n Ивелин Попов (Спартак Москва, Рус), Кирил Десподов (ЦСКА-София), Радослав Василев (Черно море), Спас Делев (Погон, Пол), Станислав Костов (Левски)\r\n", "date": "2018.11.05", "title": "Хубчев обяви играчите за Кипър и Словения в Лигата на нациите"}
{"url": "https://www.dnes.bg/obshtestvo/2018/11/05/blizkite-na-ivan-triabva-da-poluchat-100-000-lv-no.392635", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИван Димитров загива при пътен инцидент на магистрала \"Хемус\", докато  помага на пострадали в друга катастрофа. Година и половина по-късно,  след 3 неуспешни опита, делото за смъртта 44-годишния мъж все още не е  започнало. \n\r\nКъм момента близките на загиналите получават около 100 000 лева за причинените им неимуществни вреди - болка и страдание, разказва .\n\n\n\r\nНо знаете – има идея да се постави лимит от 20 000 лева за обезщетенията при смърт в катастрофи.\r\nПромяната се налага, след като ВКС реши да разшири кръга на хората, които могат да поискат обезщетение от застрахователя. \r\n                    \n                    \n                Според бранша обаче тази практика ще отвори дупка около 1 милиард  лева, които ще трябва да бъдат запълнени от крайния потребител с поскъпване на задължителната \"Гражданска отговорност\".\r\nЗастрахователите искат професионални методики, по които да се изплатят обезщетенията, с който адекватно да се посрещат медицинските разходи и други последващи други последващи разходи на пострадалите в ПТП-та.\r\nСветла Несторова, която е председател на УС на Асоциацията на българските застрахователи, обяви днес, че друг проблем е, че голяма част от изплатените суми не достигат до обезщетените лица, а отиват в джоба на адвокати.\r\n\"Щетимостта е основен фактор, който влияе на цената на Гражданската. У нас имаме едни от най-ниските цени в ЕС, а за сметка на това имаме почти двойно жертви\", посочи тя и поясни, че това оказва натиск върху застрахователната индустрия.\r\n\"Обратно на тиражираните послания: Нямаме интерес от непосилна гражданска отговорност. Нямаве интерес от социална криза и главоломно увеличаване на цената“, заключи Несторова.", "date": "2018.11.05", "title": "Близките на Иван трябва да получат 100 000 лв., но..."}
{"url": "https://www.dnes.bg/football/2018/11/05/pytiat-na-kamata-v-ispaniia-ot-edin-nastypen-sydiia-do-vyrha.392640", "text": "\n\r\n5 декември 1990 година със сигурност е дата, която футболната ни легенда Христо Стоичков помни много добре. Точно на този ден Камата изумява цяла Испания, но не с футболните си умения, както го прави години наред, а с това, че настъпва съдията Урисар Аспитарте в първи мач за Суперкупата на Испания между Барселона и Реал Мадрид. Двубоят на \"Камп Ноу\" завършва 0:1 след гол на Мичел, но дълго след това се помни не с резултата си. \r\nВ края на първото полувреме защитникът на Реал Чендо влиза твърдо в краката на Стоичков в опит да изчисти топката. Съдията обаче не отсъжда нищо, което вбесява легендата Йохан Кройф. Треньорът на Барселона иска обяснение от съдията, който го гони на трибуните. Тогава се намесва и самият Стоичков, който също тръгва да иска обяснение от Аспитарте. Не след дълго и Ицо бива изгонен за поведението си, а в резултат футболният идол на България настъпва съдията съвсем явно. В крайна сметка Стоичков е наказан за 6 месеца да не играе футбол, което в последствие е значително намалено.\r\n                    \n                    \n                Днес, почти 28 години по-късно, бившият испански футболен съдия Урисар Аспирарте бе специален гост на представянето на книгата Христо Стоичков - \"Историята\". Лично Камата е поканил рефера на събитието, а както се видя, въпреки случилото се на терена тогава, двамата са в отлични отношения.\r\n\"Инцидентът със Стоичков така се раздуха, че след случая дори мои роднини от Венецуела ми се обадиха да ме питат за здравето. Моите впечатления за Стоичков тогава не бяха от най-добрите, така да се каже. Той имаше голям хъс, много спортна злоба и вулканичен характер. Беше пример за футболист, на който много трудно можеш да съдийстваш\", сподели Аспирарте, който се върна към онзи 5 декември през 1990 година.\r\n\"Спомням си едно влизане на Чендо - доста остро в краката на Христо. Но не го ритна, затова и не вдигнах картон. Йохан Кройф протестира, но му казах, че няма за какво. Казах му: Внимавай, че нещата отиват към картон. Той излезе с млада защита и искаше да настрои публиката. И му казах, че ще го изгоня. А той вика: Мен ли ще изгониш? Виж публиката как е настръхнала?! И тогава дойде Стоичков да защитава своя футболен баща и той също получи червен картон. И тогава Стоичков дойде и ме настъпи. В първия момент не усетих нищо, но после ме заболя доста. И трябваше масажистът да ми окаже помощ, за да продължа\", спомни си съдията.\r\n\"Тогава наказаха Христо за 6 месеца и ме викаха няколко пъти да давам показания. Но след това той се разкая, аз винаги съм го защитавал и затова му намалиха наказанието. След това имах възможност да бъда с него в няколко ТВ-предавания и трябва да ви кажа, че имате една великолепна личност извън терена. И имах възможност да опозная Христо, че е един добър и отзивчив човек\", разказа бившияг футболен рефер.\r\nАспирарте не пропусна да подари и сувенир на Стоичков. По случай 100 години от създаването на баската футболна съдийска колегия, българският номер 8 получи възпоменателни жълт и червен картон.\r\nСамият Христо също коментира книгата си. \"В книгата съм написал всичко за своя живот, нямам намерение на 53 години да се променям\", заяви легендата на родния футбол, цитиран от БТА.\r\n\"В тази книга исках да обясня всичко, което се изказа в годините, къде истина, къде неистина. Исках един път да се спрат спекулациите какво е Христо Стоичков на терена и извън терена. Вътре са направени нещата така, както аз съм ги изживял, както аз съм го почувствал. Няма нищо скрито покрито, не съм спестил на никому нищо. Това, което съм го казал, няма да се върна назад. Това, което съм критикувал, също няма да се върна назад. Където съм направил грешки, съм стиснал зъби и съм се извинил\", посочи Камата и продължи:\r\n\"Преди 20 години се опитаха да ме изхвърлят от футбола, когато настъпих този човек, пак бях наказан. Но си направих изводите - уважавай този срещу тебе, ако искаш тебе да те уважават. Аз никога не съм делял в моя живот кой ще е от Левски, от ЦСКА, от Славия, от Ботев (Пловдив), от Локомотив (Пловдив). И в Реал (Мадрид) имам големи приятели, защото са го заслужили. Когато дойдох в националния отбор, един от първите, които ми подаде ръка, е Наско Сираков. И сме деляли една стая. След това дойдоха по-младите\".\r\nКамата сподели и за най-трудния момент около написаното в книгата.\r\n\"Най-трудното ми беше да напиша тези редове за голямото предателство, но трябваше да го направя. Познавате ме, никога няма да си купувам приятелство. Най-лошото е да те предадат. Прощавал съм много пъти, но сега нямаше как\", завърши Стоичков.", "date": "2018.11.05", "title": "Пътят на Камата в Испания: От един настъпен съдия до върха"}
{"url": "https://www.dnes.bg/crime/2018/11/05/zaloveni-sa-nad-1-3-mln-mente-i-kulturni-cennosti.392642", "text": "При проведени две акции на спецпрокуратурата и ГДБОП са заловени фалшиви над 1,3 млн. долара, машини и материали за производството им, както и 30 600 броя артефакти - монети, украшения, керамика и други предназначени за трафик към Испания. Това стана ясно по време на брифинг на прокуратурата и ГДБОП.\r\nОперацията срещу трафика на ценности е била проведена на 23 октомври съвместно с испанските власти, Европол и Евроджъст. \r\nЗадържани са 13 българи - четирима у нас и девет в Испания. Претърсени са над 20 адреса. Предметите са били трафикирани чрез транспортна фирма. Иззети са още 170 000 евро и металотърсачи.\r\nДелото срещу престъпната група ще се води в Испания.\r\nПри акцията срещу печатницата за фалшиви долари, проведена на 2 ноември във Варна, са задържани трима души. В операцията са участвали Сикрет сървис. Групата се е занимавала с изготвяне на фалшиви банкноти и документни престъпления. Според данните до момента е оперирала от март 2017 г.\r\n                    \n                    \n                При претърсванията са открити машини, материали и мастила за печат на фалшиви долари, както и служебни знаци на МВР и Морска администрация. Открити са 1 350 000 долара в стодоларови банкноти. Една част от тях е намерена в частен дом в местността Евксиноград.\r\nСпецсъдът е оставил тримата задържани за постоянно в ареста.\r\n ", "date": "2018.11.05", "title": "Заловени са над $1,3 млн. менте и културни ценности"}
{"url": "https://www.dnes.bg/obshtestvo/2018/11/05/pateta-pileta-pticevydi-iskat-ostavki-v-babh.392636", "text": "Производителите на водоплаващи птици в България поискаха ръководството на Агенцията по храните да подаде оставка. Причина са неясните, според тях, мерки на агенцията срещу птичия грип. Десетки птицевъди от различни краища на страната протестират пред агенцията. Те смятат, че има сценарий за унищожаването на бранша с неясна икономическа цел. \r\nСпоред недоволните \"недопустимият произвол и бездействие на БАБХ водят до измиране на хиляди новоизлюпени здрави птици\".\n\n\r\nПред БНР собственикът на една от големите фирми Пламен Челебиев заяви: \"Ние сме убедени, че тази администрация не може да се справи с нашия проблем. В момента, вместо да се унищожава птичият грип, искат да унищожат нашия бранш. Две години си говорим и винаги ние сме виновни. Пишат ни предписания, изпълняваме - хората луди станаха. Защо ние да сме виновни? Защото произвеждаме и си плащаме данъците? Или защото администрацията не може да си свърши работата\".\r\n                    \n                    \n                Протестиращи от Пловдивско и Добричко допълниха: \"Убиват не само патиците, убиват и нас, хората, защото толкова години ние се храним от тези предприятия. Имаме и малки деца, имаме и ток да плащаме, големи кредити, но никой не мисли за това\".\r\nПо-рано днес Съпредседателят на организацията на производителите на водоплаващи птици Иван Йовчев обвини Агенцията в липса на ясни правила: \"Нито има заповед за избиване и за унищожаване на яйцата в люпилните, нито има заповед, че те могат да бъдат настанявани. Значи ние сме за контрол, за взимане на проби, но за неплащане вече от бранша. Браншът няма възможност вече да плаща тези скъпи и прескъпи проби, които се извършват на 21 дена кръвни и минимум на 7 или на 14 дена плакално-трахиални\".\r\nЗаради усложняващата се епизоотична обстановка и продължаващото разпространение на заразата Агенцията въведе специална програма за засилен надзор над птицевъдните обекти. Мерките включват засилена биосигурност в птицефермите, висока честота на лабораторен контрол, както и изискване птиците да бъдат транспортирани, само след като са предварително изследвани за наличие на вируса. Около огнищата на птичи грип се създават предпазни зони и зони за наблюдение, в които се забранява движението и търговията с птици и яйца за разплод. \r\nЗаради наложените ограничения част от бранша се подготвя за протест. Първи етап от него беше проведеното днес мълчаливо присъствие пред Агенцията по храните.", "date": "2018.11.05", "title": "Патета, пилета... Птицевъди искат оставки в БАБХ "}
{"url": "https://www.dnes.bg/stranata/2018/11/05/zaradi-nesyobrazena-skorost-18-godishna-zagina-v-ptp.392610", "text": "18-годишно момиче е загинало след катастрофа на път II-29 в района на село Стефан Караджа, съобщиха от полицията в Добрич.\r\nСигналът за инцидента е подаден на 3 ноември около 23:40 часа.\r\n19-годишна шофьорка с \"Мазда\" е карала с несъобразена скорост и се забила последователно в две крайпътни дървета.\r\nВследствие на инцидента, около 02:20 часа в МБАЛ - Добрич, загинала возещата се на предната дясна седалка, 18-годишна от Добрич.\r\nВодачката на автомобила има локсация на раменна става и е без опасност за живота. По случая е образувано досъдебно производство.", "date": "2018.11.05", "title": "Заради несъобразена скорост – 18-годишна загина в ПТП"}
{"url": "https://www.dnes.bg/politika/2018/11/05/zaharieva-niama-kak-da-uspiavame-bez-bylgarite-zad-granica.392570", "text": "България постигна много по време на Българското председателство на Съвета на ЕС и много искам това самочувствие да остане. Ние работим в услуга на хората и искаме те да знаят това. Няма как да успяваме в този сложен свят с тежък международен дневен ред без нашите най-добри посланици - българите зад граница. Това заяви вицепремиерът и министър на външните работи Екатерина Захариева на среща с българската общност във Вашингтон, съобщи пресцентърът на външното ни министерство.\n\r\nМинистър Захариева подчерта, че през тези шест месеца страната ни е показала, че не само може да избере значима за целия ЕС, но и много важна и за САЩ тема и да я направи приоритет за целия Евросъюз. \n\r\n\"Не само че сключихме договор с Република Македония, който се опитвахме да сключим от 12 години, но мисля, че този договор стана тласък и даде кураж на решаването на другите тежки въпроси между Република Македония и Република Гърция. Ние показахме, че като една нова държава членка на ЕС, като държава, която де факто само от 27 години изгражда демокрацията, не сме фокусирани само върху собствените си проблеми, а можем да изведем важна за България тема и да я направим значима и за останалите 27 държави\", заяви още първият ни дипломат.\n                    \n                    \n                \r\nВицепремиерът Захариева подчерта, че за българското правителство е важно да работи за това българите в чужбина да започнат да се връщат обратно в страната ни.\r\n\"Знам, че още много трябва да направим. Това, което интересува нашите сънародници зад граница като мотив да се върнат, са възможностите за реализация и за работа, средата, в която живеят, доверието в институциите и в държавата. Те трябва да се чувстват в сигурна, стабилна среда и в страна, в която имат усещане, че живеят справедливо и получават справедливост\", заяви още министър Захариева. \n\r\nТя подчерта, че миналата година за първи път се е наблюдавало изравняване на броя на хората, които напускат и тези, които се връщат. \"Това говори, че вървим в правилната посока\", допълни вицепремиерът. \n\r\n\"Правим всичко, за да дадем пълната информация на нашите сънародници зад граница за възможностите у нас. Затова в нашите задгранични представителства и заедно с бизнеса ще се опитаме да осигурим цялата информация за всички, които искат да се върнат\", каза още Екатерина Захариева.\r\nВ последвалата дискусия българските граждани, живеещи във Вашингтон, демонстрираха подчертан интерес към развитието на външната политика на България. Нашите сънародници споделиха с министър Захариева, че успехите на Българското председателство са достигнали и до САЩ и те се чувстват горди от постиженията на страната ни. \r\nПредставителите на българската общност зададоха и много въпроси по важни и актуални теми, сред които Brexit, темата за миграцията, запазването на приоритета за европейската перспектива на страните от Западните Балкани и други. ", "date": "2018.11.05", "title": "Захариева: Няма как да успяваме без българите зад граница!"}
{"url": "https://www.dnes.bg/obshtestvo/2018/11/05/ombudsmaia-na-avtobus-na-vlak-manolova-hukna-sred-horata.392572", "text": "Днес омбудсманът Мая Манолова тръгва за Стара Загора с автобус. Тя ще ползва обществен транспорт, след като преди дни стана ясно, че властта предлага от закона да отпадне правото на обществения защитник да ползва кола и шофьор от Националната служба \"Охрана\" (НСО).\n\r\nФинансовият министър Владислав Горанов дори заяви, че автомобилът се ползвал като скъпо такси. \r\nВ отговор Мая Манолова каза, че не е привързана към НСО и заяви, че ще започне да ползва обществения транспорт, в който ще организира и приемна, където хората да споделят проблеми.\r\nПървото пътуване на Мая Манолова с обществения транспорт ще е днес с автобуса за Бургас, който тръгва в 9:00 часа от Централна автогара - София, съобщи .\r\n                    \n                    \n                Според разписанието, Манолова се очаква да пристигне в Стара Загора около 11:15 часа. \r\nУтре Манолова ще направи приемна и във влака от София за Варна. В сайта на омбудсмана има и телефон, на който желаещите да участват в приемната могат да се запишат.\r\nТ.нар. експрес тръгва в 6:55 часа от столичната централна гара. Манолова е ангажирала купе №2 в първи вагон, втора класа. \r\n\"Хората, които искат да се срещнат с омбудсмана, за да споделят свой проблем,  могат да го направят като изберат най-удобната за тях спирка по маршрута, от която да се качат\", съобщиха от пресслужбата на омбудсмана.", "date": "2018.11.05", "title": "ОмбудсМая на автобус, на влак... Манолова хукна сред хората!"}
{"url": "https://www.dnes.bg/stranata/2018/11/05/samokovski-potainosti-gavra-s-pametta-na-myrtvite-ili-glad.392575", "text": "\r\nСоциалните мрежи се взривиха с коментари и отзиви, заради любителски клип на групи хора, разграбващи храната, оставена на гробовете за Архангелова Задушница в Самоков.\r\nДецата от ромската махала там се хранят на гробищата – от храната, която близките по традиция оставят за покойниците.\r\n\r\nЗа всички е ясно, че подобни деяния се случват всеки ден, но на Задушница ромските деца идват с чували, защото тогава има много и по-разнообразна храна.\r\n                    \n                    \n                \"Просто на Задушница още не си си оставил нещата, които носиш за близките, и вече са грабнати. Чакат, ама нали… малко уважение. Те ще го вземат във всички случаи\", коментира жена в мрежата.\r\nПовечето хора, гледали любителския видеоклип, възприеха разграбването като оскверняване на паметта на покойниците.\r\nСпоред други, ако храната не бъде взета от ромските деца, щяла да се развали.\r\nХората от Самоков са категорични: Само ромските тартори могат да спрат набезите.\r\nКметът на Самоков заяви, че гробищата се охранявали от полицията в деня на Архангелова Задушница. А охраната, наета от общината, патрулира нощем и пази само от вандализъм – а взимането на оставена храна не било престъпление.\r\nДиректорът на \"Обредни дейности\" – Монтана Венета Динкова заяви, че всяка година се пишат писма до полицията.\r\n\"Има охрана – около 15 човека. Гонят ги, но те пак се връщат след това\", добави Динкова пред Нова тв.\r\nПо думите й всички плодни дръвчета в гробищния парк са изсечени, защото ромските деца влизат да берат черешите, качват се на паметниците и ги чупят.\r\n\"Не обвинявам децата, те са малки, но обвинявам техните родители. Би трябвало да възпитават децата си\", каза още шефката на \"Обредни дейности\" – Монтана.", "date": "2018.11.05", "title": "Самоковски потайности: Гавра с паметта на мъртвите или глад?"}
{"url": "https://www.dnes.bg/notifikacii/2018/11/05/na-biuroto-kak-ni-vredi-prodyljitelnoto-sedene.392437", "text": "Знаете ли, че продължителното седене причинява появата на разширени вени, но също така прави костите по-слаби?\r\nАко работата ви е на бюро и изисква да прекарвате по-голяма част от работното време седнали, следващите редове може би ще ви накарат да се замислите защо е важно да правите чести паузи, в които да се раздвижвате.\r\n\r\nКогато се движим, кръвообращението ни е нормално, което означава, че до мозъка достига достатъчно кръв и кислород. Това ни помага да поддържаме ясна мисълта си, да сме концентрирани.\r\nОт друга страна, когато седим продължително време, кръвообращението се забавя, забавя се и притокът на кръв и кислород към мозъка ни, което нарушава мисловния ни процес.\r\n                \n                Също така, за тези от вас, които работят с компютър, продължителното седене натоварва и врата, гръбначните прешлени. В допълнение, ако столът, на който седите не ви е удобен или позата ви е неправилна, натоварвате раменната мускулатура.\r\n\r\nЕдин от най-често срещаните проблеми свързани с продължителното седене е болката и напрежението в гърба и кръста, които изпитваме още по време на работа. При движение на тялото, нежните дискове, които се намират между гръбначните прешлени в гръбначния стълб се разширяват и свиват, като до тях достигат кръв, хранителни вещества.\r\nЗаседяването причинява натрупване на колаген около сухожилията и връзките. Продължителното седене е особено противопоказно за хора, страдащи от лумбална дискова херния.\r\n", "date": "2018.11.05", "title": "На бюрото... Как ни вреди продължителното седене?"}
{"url": "https://www.dnes.bg/sofia/2018/11/05/chasti-ot-sofiia-ostavat-bez-voda-na-6-noemvri-vtornik.392584", "text": "На 06 ноември 2018 г. (вторник), във връзка с подмяна на сградно водопроводно отклонение на ул. „Тракийска могила“ с. Световрачене, се налага спиране на водоподаването от 09:30 до 14:00 часа на клиентите на „Софийска вода”, живеещи в района на: ул. „Войнешки път“, ул. „Железопътна“, ул. „Пирин“, ул. „3-ти март“, ул. „Миладин Цветков“, ул. „Поляната“, ул. „Лесновска река“, ул. „Чавдар войвода“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Войнешки път“ ъгъла с ул. „Тракийска могила“.\n                    \n                    \n                \r\nНа 06 ноември 2018 г. (вторник), във връзка с подмяна на спирателен кран на ул. „Булина ливада“ жк. „Западен парк“ , се налага спиране на водоподаването от 09:00 до 16:00 часа на клиентите на „Софийска вода”, живеещи в района на:\r\nул. „Зли дол“, по ул. „Булина ливада“ от бул. „Александър Стамболийски“ до ул. „Братин дол“\r\nул. „Суходолска“ от ул. „Булина ливада“ до бул. „Вардар“ .\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Булина ливада“ до магазин „Т- маркет“.\n\r\nНа 06 ноември 2018 г. (вторник), във връзка с подмяна на спирателни кранове на ул. „Лесопарк“ с. Негован, се налага спиране на водоподаването от 09:30 до 19:30 часа на клиентите на „Софийска вода”, живеещи в района на:\r\nул. „Врачанска“, ул. „Извора“, ул. „Иван Грозданов“, ул. „Васил Левски“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Васил Левски“ ъгъла с ул. „Лесопарк“.\n\r\nНа 06 ноември 2018 г. (вторник), във връзка с подмяна на сградно водопроводно отклонение на ул. „Цар Борис III“ с. Казичене, се налага спиране на водоподаването от 09:00 до 16:00 часа на клиентите на „Софийска вода”, живеещи в района на:\r\nул. „Прогрес“, по ул.“ Цар Борис III“ от ул. „Васил Левски“ до ул. „Троянов път“ .\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. .“ Цар Борис III“ ъгъла с ул. „Прогрес“.\n\r\nНа 06 ноември 2018 г. (вторник), във връзка с превключване на уличен водопровод на ул. „Опълченец“ вилна зона „Горна баня“ , се налага спиране на водоподаването от 09:00 до 20:00 часа на клиентите на „Софийска вода”, живеещи в района на:\r\nул. „Полет“ и ул. „Люлинска котловина“ от №1 до №9 .\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. .“ Равнище“ ъгъла с ул. „Полет“.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n“Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.11.05", "title": "Части от София остават без вода на 6 ноември, вторник "}
{"url": "https://www.dnes.bg/balkani/2018/11/05/faktor-za-makedoncite-bez-problem-za-bg-pasport.392577", "text": "След аферата с издаването на български паспорти, във връзка с която имаше арести на замесени лица в България, а и в Сърбия, македонските посредници за български паспорти не се страхуват, че ще отидат в затвора или че клиентите им ще останат и без парите, които са дали за паспорти, пише македонският информационен сайт Фактор.\n\r\nМакедонските посредници уверяват, че нищо такова няма да се случи. Те казват, че издаването на паспорти и как се прави това досега беше публична тайна, но чак сега България взима мерки да санкционира този процес.\n\r\n\"Тези, които са фалшифицирали документи, те трябва да се страхуват, аз работя с истински документи и не се страхувам. За сумата, за която съобщиха българските медии - 5000 евро, не познавам някой да е дал толкова пари. Македонците и сърбите дават за български паспорт малко над 300 евро\", е цитиран да казва посредникът Даниел Д.\n                    \n                    \n                \r\nДруг посредник - от Делчево смята, че как ще се развиват нещата зависи от българските власти, но според него онези, които имат редовни документи, не би трябвало да останат без паспорти.\n\n\n\r\n\"Проблемът се появи, защото има много албанци от Албания и Косово, които кандидатстват за българско гражданство и властите в България трябваше да пресекат това, но за македонците мисля, че няма да има някакви последици, няма да има никакъв проблем\", казва посредник от Скопие.\n\r\nНо у гражданите има съмнение, защото чакат с години и не са сто процента сигурни, че накрая ще имат български паспорт, за работа и свободно движение из Европа, пише Фактор.\n\r\n\"Не съм убедена, че ще го получа, опитвам отдавна, от 2012 г. И тогава не беше лесно, камоли сега. Но ако моята процедура е приключена, щяха да пишат, че ми е отказано. За този, който извършва услугата за получаване на паспорт, се плаща и разноските са някъде до 500 евро, но тези пари не се дават наведнъж\", разказва млада жена от Куманово.\r\nДруги кандидати, които са си осигурили оригинални документи за български произход, казват, че до края на годината трябва да получат български паспорт. \n\r\n„Моят син чрез баща си трябва да извади български паспорт, но ние имаме оригинални документи за български произход от прадядо и лично не се боим, че паспортът ще „зацикли“. Проверихме преди няколко дни и пише, че паспортът е в процедура. Съпругът ми взе паспорт през 2016 г., а синът ми трябва да го вземе в края на тази година. За един човек струва около 500 евро“, обяснява Ф.Б.", "date": "2018.11.05", "title": "\"Фактор\": За македонците – без проблем за БГ паспорт "}
{"url": "https://www.dnes.bg/stranata/2018/11/05/poredno-posegatelstvo-sreshtu-cyrkva.392582", "text": "Апаш e нахлул в eвангелската баптиска църква в Берковицав в неделя и е задигнал озвучителна техника, с която се пуска музика и се четат  проповеди - 1 смесител с усилвател марка \"Резпром\", смесител  неустановена за момента марка и кабел за микрофон.\r\nХитрецът се възползвал от липсата на пастора и хората, за да извърши злодеянието, пише \"\".\r\nКражбата станала за времето от 12:30ч. на 2 ноември до 08:30 часа на 4 ноември на улица \"Вяра\". \r\nНеизвестният извършител с помощта на твърд предмет отваря заключена дървена врата и прониква в евангелска баптиска църква \"Вяра, надежда и любов\".\r\nИзвършен е оглед на местопроизшествието. Стойността на щетата е в процес на изясняване. В РУ - Берковица по случая е образувано досъдебно производство.", "date": "2018.11.05", "title": "Поредно посегателство срещу църква"}
{"url": "https://www.dnes.bg/obshtestvo/2018/11/05/gorivata-u-nas-na-iug-evtini-na-sever-po-skypi.392578", "text": "Евтин внос от Турция сваля цените на горивата в част от Югоизточна България, а в Северозападна са едни от най-високите заради слабите продажби и липсата на печалба за бензиностанциите.\r\nТова е обяснението на големите вериги у нас за различните цени, които има в обектите на една и съща компания. Търговците уточняват пред \"\", че във всяка точка на България прилагат диференцирани цени, които зависят основно от конкурентната среда и икономическите разходи.\r\nНаблюденията им показвали, че при равни други условия ключов фактор при избора на потребителите била цената, а след това е по-доброто качество на продуктите и услугите. Затова никоя верига или отделна бензиностанция нямала интерес да повишава изкуствено цени, тъй като веднага намалявали продажбите.\r\n                    \n                    \n                В райони, където има пряка конкуренция с малки и средни обекти, продаващи на значително по-ниски от средните цени, често и тези на обектите от големи вериги също са по-ниски от средната. Това се прави, за да се стимулират продажбите и да няма загуба на клиенти.\r\nИма и бензиностанции, през които минават хиляди автомобили на ден, докато други не могат да разчитат и на стотина клиенти. Съответно и оборотите, които реализират, и печалбата или загубата, която натрупват, са различни. В някои населени места например има бензиностанции, които не могат да покрият разходите за собствената си издръжка. Те обаче не били затваряни, тъй като без тях хората нямало да имат откъде да зареждат.\r\nОбратното - в други точки от страната имало струпване на бензиностанции и там конкуренцията принуждава всяка от веригите да се съобразява с най-ниската цена, предлагана в непосредствена близост.\n\n\r\nВлияние имат и постоянни разходи - за доставки, наеми, режийни, за съхранение и за задължителни запаси, за опазване на околната среда и охрана на труда, за изследователска и развойна дейност, данъци, такси, за маркетинг и реклама, за амортизации и т.н. Ако в някои точки на продажба тези разходи правели горивата твърде скъпи, тогава цената се намалявала, но за сметка на това се вдигала на друго място.\r\nЦените зависят от транспортните разходи и дали има възможност за внос. Във Варна и Бургас влияние оказваг горива, внасяни през пристанищата, за крайдунавските региони - вносът от Румъния, за регионите на Пловдив, Благоевград, Кърджали и Кюстендил - от Гърция, в Софийски и Пловдивски - горива от Сърбия.\r\nНа това се дължали и по-ниските цени в граничните региони, особено в Кюстендил и близките до Турция области, където имало внос от Турция.\r\nВ Северозападна България цените били едни от най-високите заради нейната отдалеченост от основните маршрути за доставка и заради слабите продажби, които са недостатъчни да покрият издръжката на бензиностанциите.\r\nСредният марж (разликата между цената на едро и дребно - бел. ред.) , с който работят големите вериги, е от порядъка на 15 ст. на литър. А след покриване на постоянните разходи печалбата била в рамките на няколко стотинки.\r\nДанни от сайтове, които следят котировките на горивата у нас, показват, че труднообясними остават значително по-ниските цени в някои бензиностанции и като например дизел и бензин за 2,12 лева при средна за страната цена от 2,37-2,39 лв.\r\nСравнението на посочените ниски цени и тези на доставчиците на едро показвало, че при тях бензиностанцията трябва да има загуби от 6 до 16 ст. на литър.\r\nОбяснението може да е в продажбата на горива, купени на ниски цени преди време, или на не особено прозрачни практики.\r\nОсновните играчи на пазара у нас твърдят още, че за тях най-благоприятна щяла да бъде ситуация на пазара без резки колебания в цените. Тогава клиентите избирали по-високото качество, по-удобните магазини, по-хубавото кафе и по-качествените услуги, а не издирвали непрекъснато по-евтините обекти.\r\nПрез последната седмица цената на дизела е паднала с 6 ст. в големите вериги бензиностанции и средно той струва под 2,40 лв., показа проверка по обектите. При бензина намалението е с 9 ст. и средната му цена е 2,37 лв. Спадът на цените се дължи на понижените котировки на петрола, който се задържа под 73 долара.\n\r\nАко по-нататъшното понижение на нефта на световните пазари продължи, ще има и ново понижение на цените на дребно, твърдят търговците. Но те не можели да коментират защо поевтиняването на интернет сайтовете за горива не е било отразено и така общата картина за цените се изкривявала.", "date": "2018.11.05", "title": "Горивата у нас: На юг евтини, на север по-скъпи! "}
{"url": "https://www.dnes.bg/zvezdi/2018/11/05/ne-niama-da-hodia-na-turne-mel-bi-se-zaiajda-s-viktoriia.392583", "text": "Мел Би се подигра с бившата си колежка от Spice Girls, Виктория, чрез облеклото си за празника Хелоуин. Мел Би сложи маска с лицето на Пош Спайс и държи табела с надписа: \"Не, няма да ходя на турне\", вижда се от снимка в Instagram.\r\nПрипомняме, че съпругата на Дейвид Бекъм е единствената от спайските, която не се съгласи да вземе участие в британското турне на Spice Girls през 2019 г. Мел Би и преди е казвала, че е разочарована от решението на колежката си. \r\n \r\nНа снимката е и Гари Мадатян, който пък се е маскирал като мъжа на Вики - Дейвид. Гари също държи табела, а на нея пише: \"Моля те, моля те, моля те, направи го заради феновете на Spice Girls\".\r\n \r\nАко турнето на групата наистина бъде проведено, Мел Би, Мел Си, Ема и Гери би трябвало да получат по 12 млн. паунда. Планирано е да бъдат изнесени 13 концерта.\r\n \r\n", "date": "2018.11.05", "title": "Не, няма да ходя на турне! Мел Би се заяжда с Виктория"}
{"url": "https://www.dnes.bg/zvezdi/2018/11/05/demi-lovato-izleze-ot-klinikata-za-rehabilitaciia.392586", "text": "Деми Ловато най-вероятно е напуснала клиниката за рехабилитация, в която се лекуваше три месеца, тъй като е била забелязана на вечеря с приятел в Бевърли Хилс, Калифорния през уикенда. \r\nПреди няколко дни близки на певицата казаха, че тя била наистина променена, откакто е в клиниката.\r\n\"Деми се справя страхотно и е наистина възприемчива към помощта, която получава. Лечението наистина промени нея, както и възгледите ѝ за живота. Тя не е сигурна дали ще се върне в Ел Ей за постоянно. Наистина иска да започне нова глава от живота си. Хората около нея я съветват да се отдаде на по-спокоен живот, преди отново да се гмурне в работата. Семейството ѝ иска да остане в Тексас, където е то\", твръдят източници пред Female First.\r\n\r\n\r\n ", "date": "2018.11.05", "title": "Деми Ловато излезе от клиниката за рехабилитация?"}
{"url": "https://www.dnes.bg/stranata/2018/11/05/brakonieri-ubiha-blagoroden-elen-krai-svilengrad.392580", "text": "Останките на кошута Кибела бяха открити близо до Свиленград, благородното животно е намерено след сигнал на експерти от фондация \"По-диви Родопи\".\n\n\r\nФондацията от години работи за връщането на тези животни в Източните Родопи. Благородният елен е един от общо 80-те освободени животни през последните пет години.\r\nКошутата е била освободена заедно с още шест други кошути на територията на дивечовъден участък \"Студен кладенец\", Източните Родопи през февруари тази година.\r\nНа пет от освободените благородни елени експертите поставили GPS предаватели, което позволява на екипите да следят всяко тяхно движение в реално време, което е помогнало за установяването на смъртта на животното.\r\n                    \n                    \n                \"Надяваме се съвместните дейности на полиция, горски и ловни експерти и природозащитни организации да доведат до залавяне на бракониерите, които да бъдат адекватно наказани\", каза Стефан Аврамов, отговорник за разселването на елените към Фондация \"По- диви Родопи\".\r\nБлагодарение на специално обученото куче Барс експертите и полицията бързо намират останките и извършват оглед на местопроизшествието.\r\nПо случая е образувано досъдебно производство по Наказателния кодекс. В случай, че бъдат заловени, освен наказанието по наказателния кодекс бракониерите ще трябва да се разделят с правото си на лов и да заплатят обезщетение за убитото животно.", "date": "2018.11.05", "title": "Бракониери убиха благороден елен край Свиленград "}
{"url": "https://www.dnes.bg/obshtestvo/2018/11/05/sinodyt-svikva-vsepravoslaven-sybor-za-ukrainskata-cyrkva.392595", "text": "Светият синод на Българската православна църква ще обсъди въпроса за свикване на Всеправославен събор по въпроса за предоставяне автокефалия на украинската църква, \r\nМиналия месец вселенският патриарх Вартоломей I се съгласи да признае независимостта на украинската православна църква от Московската патриаршия - ход, който беше приветстван в Киев, но осъден като \"катастрофален\" в Москва.", "date": "2018.11.05", "title": "Синодът свиква Всеправославен събор за украинската църква?"}
{"url": "https://www.dnes.bg/tenis/2018/11/05/riazko-nadolu-grisho-se-srina-do-19-ti-v-sveta.392587", "text": "Най-добрият български тенисист Григор Димитров започна сезона като №3 в световната ранглиста и го завърши на 19-а позиция!\n\r\nОт началото на кампанията Гришо записа едва 24 победи в 43 срещи, а този резултат му коства място в топ 10, като той бе на косъм от това да отпадне и от топ 20 на световния тенис.\n\r\nСезонът му приключи със загуба от Марин Чилич (Хърватия) и така гаджето на Никол Шерцингер за шеста поредна година бе спрян в осминафиналите на турнира от сериите \"Мастърс\" в Париж.\n\r\nТитлата във френската столица завоюва руснакът Карен Хачанов, който благодарение на този успех скача със седем места до единадесетото - върхово постижение в кариерата на 22-годишния московчанин.\n                    \n                    \n                \r\nНовак Джокович официално измести Рафаел Надал от първото място в ранглистата, а десетката допълват Роджър Федерер, Хуан Мартин дел Потро, Александър Зверев, Кевин Андерсън, Марин Чилич, Доминик Тийм, Кей Нишикори и Джон Иснър.\n\r\nГришо, от своя страна, не успя да спечели нито една титла през годината и игра само един финал – в Ротердам, където загуби тежко от Роджър Федерер.\n\r\n\r\n ", "date": "2018.11.05", "title": "Рязко надолу: Гришо се срина до 19-ти в света"}
{"url": "https://www.dnes.bg/stranata/2018/11/05/cenata-na-jivota-shte-ima-li-tavan-na-obezshteteniiata-za-jertvi-na-pytia.392592", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nАсоциацията на застрахователите в България ще представи днес позицията си за въвеждането на таван на обезщетенията при смърт на пътя. \r\nТекстовете засягат най-масовата застраховка - \"Гражданска отговорност\". \r\nТе предизвикаха острата реакция на редица браншови организации, а премиерът Бойко Борисов спря временно промените и разпореди на депутатите от ГЕРБ да не гласуват предложенията на второ четене. \r\nС текстовете, внесени от шефката на бюджетната комисия Менда Стоянова, се слага таван от 20 000 лв. обезщетение за най-близките роднини на загинал в катастрофа. \r\nОпределя се и размер на обезщетението за по-широкия кръг роднини, като брат и сестра на жертвата - до 15 000 лв.\n\r\n                    \n                    \n                Застрахователният бранш обаче настоя промените да станат факт, защото според тях именно отдапането им ще доведе до драстичен скок на \"Гражданска отговорност\".\r\nКъм момента е ясно, че предложеният таван от тях е бил за 40 хиляди лева, но Менда Стоянова е снижила прага до 20 хил.\r\nЕвгени Игнатов, който е изпълнителен директор на застрахователно  дружество обясни пред , че предложението за таван на обезщетението касае  само неимуществените вреди, тоест това, което да се присъди за причинена  болка и страдание, а не частта, която касае настъпилите имуществени  щети при смърт.\r\n\"Залагайки една такава рамка, се залага възможността обективно в  последствие да се изплащат имуществените загуби, които настъпват със  загубата на член на семейството\", каза Игнатов.\r\n\"Ние казваме страданието на този човек ще струва 20 000 лв. Това не е правилно, не е морално. Съдът преценява обстоятелствата във всеки един случай, те са различни и определя какво да бъде обезщетението\", каза на свой ред Настимир Ананиев.\r\nПо думите му това предложение няма оценка на въздействието и се вмъква тихомълком между две четения.\r\n\"Това се прави, за да се избегнат обществените обсъждания, а по този въпрос на такова обсъждане, заинтересована страна са всички водачи, които имат застраховка или хора, които са пострадали и изгубили близък в ПТП\", настоя той.", "date": "2018.11.05", "title": "Цената на живота: Ще има ли таван на обезщетенията за жертви на пътя?"}
{"url": "https://www.dnes.bg/stranata/2018/11/05/shofior-zagina-pri-katastrofa-mejdu-balchik-i-kavarna.392594", "text": "31-годишен мъж е загинал при катастрофа на главен път I-9 между Балчик и Каварна, съобщиха от МВР - Добрич. \r\nСигналът за инцидента е подаден на 2 ноември около 20:10 часа. На място е установен катастрофирал \"Опел\" с добричка регистрация. \r\nУстановено е, че поради движение с несъобразена скорост, водача на МПС губи контрол над автомобил и се преобръща в земеделска нива. \r\nВследствие на настъпилото пътнотранспортно произшествие на място загива 31-годишния водач на автомобила от село Малина. По случая е образувано досъдебно производство.", "date": "2018.11.05", "title": "Шофьор загина при катастрофа между Балчик и Каварна"}
{"url": "https://www.dnes.bg/cars/2018/11/05/da-ovladeem-pytia-kakvo-da-pravim-pri-ekstremna-situaciia.392574", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗа втора поредна година, академията \"Mirafiori\" организира образователната кампания за безопасно шофиране – \"\".\r\nСъбитието ще се проведе от 14 до 18 ноември ноември във ВТУ \"Тодор Каблешков\" в София.\r\nКампанията се организира от автомобилни състезатели и експерти, които ще покажат на всеки, който се е записал на страницата на академията във Facebook, как да владеят автомобила си при екстремни ситуации и ще дават съвети за подготовката на превозните средства за студените месеци.\r\n\"Ще имаме подготвени автомобили и инструктори. Ще поставим хората в екстремни ситуации, за да ги подготвим за сезона\", каза Явор Алексов в ефира на \"България сутрин\", който е от организаторите и инструкторите в кампанията \"Овладей пътя\".\r\n                    \n                    \n                Друг от организаторите и инструкторите на инициативата Александър Цветков пък обясни, че всичко ще е напълно безплатно, а идеята на \"Овладей пътя\" е хората да бъдат поставени в критична ситуацията, в каквато не са попадали. Разбира се това ще става напълно безопасно и в изолирана среда.\r\n\"Повечето хора се стряскат просто, защото никога не са били поставяни в такава ситуация или тя се е случила инцидентно и не са упели да я овладеят\", подчерта той пред .\r\nДвамата организатори на инициативата \"Овладей пътя\" казаха, че подготовката на автомобилите за зимата е много важна и допълниха, че трябва да внимаваме при избора на зимни гуми и препоръчаха да се допитаме до специалисти, за да се ориентираме и да изберем какви да вземем, защото понякога е по-добре да ползваме изцяло нови, но по-нисък клас, а не такива, които са по-висок клас, но вече са на няколко години.", "date": "2018.11.05", "title": "Да овладеем пътя: Какво да правим при екстремна ситуация?"}
{"url": "https://www.dnes.bg/sofia/2018/11/05/psihotestyt-lesen-proforma-kolko-hora-v-stolicata-imat-oryjie.392562", "text": "Всеки десети кандидат, който иска да вземе разрешително за оръжие, се оказва с някакво психическо отклонение. Това показва проверка на \"Монитор\" в редица здравни заведения, които са оторизирани да издават документ за психическа годност на кандидати за придобиване на пистолет или ловна пушка.\n\n\n\n\n\r\nСпоред повечето лекари около 10% от кандидатите не са успели да преминат психотеста, който не е никак сложен. Това ще рече, че всеки десети, който иска да закачи пистолет на колана си, има някакви психически отклонения.\n\r\nЗаради леснотата за получаване на разрешително не е ясно колко хора с отклонения са успели да се сдобият със заветния документ. Въпросът беше повдигнат преди седмица, когато 26-годишният Викторио, за когото се твърди, че има отклонения, е успял да се сдобие освен със служебно оръжие и с лично такова.\n                    \n                    \n                \r\nВикторио уби с личното си оръжие приятелката си и едногодишното си дете, които в неделя бяха изпратени в последния им земен път, а след това опита да се самоубие. Въпреки това още през 2014 година е получил напълно легално свидетелство, че е психически годен да носи бойно оръжие.\n\r\n\"За съжаление тестът е почти проформа. Малко колеги обръщат внимание на кандидатите, а просто гледат да им издадат документа. За това свидетелства и сериозната бройка на въоръжени хора само в столицата. Според статистиката на служба „Контрол на общоопасните средства (КОС) те са над 75 хил. души. Това са служители на охранителни фирми, както и частни лица\", обясниха служители от служба КОС към Министерството на вътрешните работи. \n\r\nТе нямало как да проверяват дали документите са истински, задачата им била просто да ги окомплектоват и при пълното им наличие да издадат разрешително за закупуване и притежание на огнестрелно оръжие. Единствено можели да откажат, ако мотивите за закупуването му не са достатъчно надеждни. Мераклията за пищов трябва да докаже за какво му е оръжието. Ако не успее, дори и пълният набор от документи не му върши работа.\n\r\n\"Ние сме изключително стриктни относно издаването на разрешителни. Няма как обаче да проверяваме кандидатите дали са психически стабилни. Това е работа на здравните заведения, а регламентът е определен от Министерството на здравеопазването\", обясниха от КОС. \n\r\nОт там дори поясниха, че тестовете се правели набързо. Нямало въпроси с грешни отговори и единствено видимо ненормалните хора били късани. \n\r\n\"Въпросите там са повтарящи се. Основно се касаят за пристрастеност към наркотици или алкохол, буен характер и проблеми в детството\", обясниха от МВР.\n\r\nОт там настояват Институтът по психология към МВР да провежда интервютата, тъй като там били добрите специалисти, а не по болниците. \n\r\n\"Няма как цивилен гражданин да определи дали един човек ще бъде опасен с оръжие или не. Това може да го направи единствено подготвен служител, който освен отговорите от писмения тест ще анализира и поведението на кандидата по време на устно интервю\", категорични са от вътрешното ведомство. \n\r\nОт там са анализирали направени интервюта с вече одобрени кандидати. Един от тях обяснявал, че има сексуални смущения, че има склонност към самоубийство, че мразел повечето си приятели, искал да убие роднините си и мечтаел да е супермен, но въпреки това получил документ за психическа годност. От вътрешното ведомство отказаха да кажат кое е болничното заведение, което му е издало сертификата, но са категорични, че вече гледат с особено око на всички свидетелства, подписани от този лекар.", "date": "2018.11.05", "title": "Психотестът – лесен, проформа. Колко хора в столицата имат оръжие?"}
{"url": "https://www.dnes.bg/snimka-na-denia/2018/11/05/studyt-idva-prez-uikenda-pyrviiat-sniag-na-18-i-19-noemvri.392563", "text": "Значително застудяване предстои през идния уикенд, показват последните прогнози на синоптиците. За разлика от изминалите няколко дни, когато термометрите показваха почти пролетни стойности – между 19 и 23 градуса, то в периода 10 и 11 ноември температурите ще паднат почти двойно.\n\r\n\"Чувствително понижение на температурите се очаква в събота и неделя. Тогава по-хладен въздух с повече облаци ще се настани задържи над страната, като температурите ще паднат до 10 градуса и няма да надвишават 15. Тези стойности са средни за ноември, но заради топлото време през последните дни, застудяването в края на тази седмица ще се усети значително\", обяви пред \"Труд\" синоптикът Петър Янков.\n                \n                \r\nСпоред най-актуалните прогнози първи превалявания на сняг по населените места се очакват на 18 и 19 ноември. \n\r\n\"Ще се образува нетрайна снежна покривка, в рамките на 2-3 сантиметра. Тя бързо ще се разтопи, тъй като след 19 ноември отново се очаква сухо време\", допълни Янков.\n\r\nСледващите по-сериозни снеговалежи се очакват в периода от Никулден до студентския празник (6 до 8 декември).\n\r\nПо думите му до края на тази работна седмица ще се задържи предимно сухо време. \n\r\n\"Слаби валежи се очакват утре, в четвъртък и евентуално в петък, основно в Източна България. През делничните дни температурите ще бъдат средно между 12 и 18 градуса\", каза още метеорологът.", "date": "2018.11.05", "title": "Студът идва през уикенда, първият сняг – на 18 и 19 ноември"}
{"url": "https://www.dnes.bg/sofia/2018/11/05/puskat-metroto-mejdu-serdika-i-nacionalniia-stadion.392564", "text": "От тази сутрин метрото в София отново ще се движи между станциите \"Сердика\" и \"Националния стадион \"Васил Левски\".\n\n\r\nДвижението в участъка беше спряно през почивните дни заради тунелопробивната машина, която прокоповаше третия лъч на метрото, минаващ под Линия 1. \r\nОт днес обаче се възстановява нормалното движение на влакчетата.\r\nТретата линия, която ще има 12 станции и ще е с дължина 12 км, се строи на два етапа. Вече са изградени 4 км от тунелите. \r\nЛинията ще е от бул. \"Вл. Вазов\", през центъра, \"Красно село\" и \"Овча купел\". \r\nПървите 5 станции се очаква да бъдат пуснати през септември 2019 г.\r\n ", "date": "2018.11.05", "title": "Пускат метрото между \"Сердика\" и \"Националния стадион\""}
{"url": "https://www.dnes.bg/sofia/2018/11/05/akciia-zima-v-hod-trima-globeni-za-10-minuti.392565", "text": "Пешеходец, велосипедист и шофьор бяха глобени от пътни полицаи само за 10 мин. на кръстовището на Орлов мост в неделя като част от акция \"Зима\".\r\nПешеходецът преминал на червено през бул. \"Евлоги и Христо Георгиеви\". Той трябва да плати 20 лв., пише \"\".\r\nСлед него бил спрян за проверка колоездач. Той бил санкциониран, защото нямал звънец, а е длъжен да монтира такъв. \r\nСлед него палката видял и шофьор на лека кола, който не бил пуснал светлините си. Освен това се оказало, че бил без колан.\r\nАкция \"Зима\" ще премине на три етапа.\r\nДо 10 ноември ще се проверява техническата изправност на автомобилите, велосипедистите, хора на каруци и пешеходците, които също често не спазват правилата.", "date": "2018.11.05", "title": "Акция \"Зима\" в ход! Трима глобени за 10 минути"}
{"url": "https://www.dnes.bg/akoshtete-vqrvaite/2018/11/05/sedmichen-liuboven-horoskop-za-5-11-noemvri.392446", "text": "Новолунието в Скорпион ще ни помогне да постигнем напредък в най-интимните си отношения с партньора. Също така, Юпитер се премества в знака на Стрелец, носейки голяма доза космически късмет за всички зодии. Повече за това какво ви очаква според зодията, вижте в любовния хороскоп на Az-jenata.bg\r\n\r\nОбвързаните Овни могат да очакват страст в първите дни на ноември. Много е вероятно любимият човек да сподели новина, свързана с финанси и да решите да направите някаква инвестиция. От друга страна, Венера все още е ретроградна във вашия партньорски сектор, но ще бъде в прекрасен ъгъл към вашия владетел Марс. Определено няма да ви бъде скучно в спалнята. Ако сте необвързани, възможно е да почувствате привличане към ваш приятел.\r\n                    \n                    \n                \r\nНово начало във взаимоотношенията с партньора очаква Телците. Готови сте да отворите нова страница и да започнете нещо ново заедно, което да направи връзката ви още по-вълнуваща. Дайте свобода на фантазиите си и не спирайте да се изненадвате.\r\n\r\nНоември ще бъде вълнуващ в любовен аспект за Близнаци, които ще започнат още тази седмица да усещат тези положителни вибрации. Юпитер, планетата на късмета, ще се премести във вашия партньорски сектор за първи път от 12 години. Ако се запознаете с някого и нещата се развиват добре, възможно е това да се окаже вашата сериозна половинка. Положителни вибрации ще усетят и обвързаните представители на зодията, но необвързаните определено ще усетят промяната.\r\n\r\n ", "date": "2018.11.05", "title": "Седмичен любовен хороскоп за 5 – 11 ноември"}
{"url": "https://www.dnes.bg/notifikacii/2018/11/05/sinovete-na-kashogi-iskat-tialoto-mu-za-da-go-pogrebat.392566", "text": "Синовете на убития саудитски журналист Джамал Кашоги призоваха да им бъде върнато тялото на баща им и казаха, че искат да отидат в Саудитска Арабия, за да по погребат, предаде Ройтерс, цитирана от БТА.\n\n\n\n\r\nСалах и Абдула Кашоги казаха в интервю за Си Ен Ен, че без тялото на баща им тяхното семейство не може да жалее и да преодолее емоционалното бреме на неговата смърт. \n\r\n\"Това не е нормална ситуация, това изобщо не е нормална смърт. Сега искаме единствено, заедно с другите от семейството, да го погребем в гробището Ал-Баки в Медина. Говорих по въпроса със саудитските власти и се надявам, че това ще се случи скоро\", каза Салах Кашоги.\n                \n                \r\nНа 24 октомври той се е срещнал в Рияд с крал Салман и с престолонаследника, които са изказали съболезнования на него и на другите членове на семейството. На следващия ден Салах е заминал за Вашингтон и интервюто му за Си Ен Ен е първото му публично изявление оттогава, посочва Ройтерс.\n\r\nСалах Кашоги получил уверения от крал Салман, че убийците на баща му ще бъдат изправени пред съда. \r\n\"Джамал Кашоги никога не е бил дисидент. Той вярваше в монархията, която пази единството на страната. И вярваше в извършващите се промени\", каза синът на убития саудитски журналист пред Си Ен Ен. \r\n ", "date": "2018.11.05", "title": "Синовете на Кашоги искат тялото му, за да го погребат"}
{"url": "https://www.dnes.bg/notifikacii/2018/11/05/12-kandidati-shte-se-boriat-za-miastoto-na-angela-merkel.392567", "text": "\n\n\nДванайсет кандидати ще се борят, за да заменят Ангела Меркел като лидер на германския Християндемократически съюз, предаде ДПА, като се позова на източници от партията.\r\nТова е било съобщено на заседание вчера в Берлин за подготовка на партийната конференция през декември, на която ще бъде избран новият лидер на ХДС.\r\nАнгела Меркел съобщи миналата сряда, че ще се оттегли от лидерския пост в партията, но възнамерява да остане канцлер до края на мандата й през 2021 г., напомня ДПА, цитирана от БТА.\r\n ", "date": "2018.11.05", "title": "12 кандидати ще се борят за мястото на Ангела Меркел"}
{"url": "https://www.dnes.bg/notifikacii/2018/11/05/v-niu-iork-trygva-procesyt-sreshtu-narkobarona-el-chapo.392568", "text": "Мексиканецът Хоакин Гусман (Ел Чапо), ръководил четвърт век най-могъщия наркокартел в света и екстрадиран в САЩ през 2017 г. след две бягства в Мексико, ще бъде съден при засилени мерки за сигурност на процес, който започва днес в Ню Йорк.\n\n\n\n\r\nСпоред американските прокурори Ел Чапо - \"Дребосъка\", наричан така заради ниския си ръст, е най-могъщият наркотрафикант след колумбиеца Пабло Ескобар, убит през 1993 г. Ако 61-годишният Гусман бъде признат за виновен, присъдата може да е доживотна, предаде Франс прес.\n\r\nТой е обвинен, че от 1989 до 2014 г. е ръководил картела Синалоа, изпратил в САЩ над 154 тона кокаин и огромни количества хероин, метамфетамини и марихуана на стойност 14 милиарда долара.\n                \n                \r\nИзборът на съдебни заседатели се очаква да започне в понеделник сутринта при закрити врати, както става при процеси срещу най-опасните престъпници. Може би са получени заплахи, тъй като имената на съдебните заседатели ще се пазят в тайна и те всеки ден ще бъдат охранявани по пътя към съдебната зала.\n\r\nСлед около четиримесечно съдебно дирене журито ще трябва да реши дали събраните доказателства са достатъчни, за да бъде обявен Ел Чапо за виновен по 11-те обвинения срещу него, включително за трафик и продажба на наркотици, притежание на огнестрелни оръжия и пране на пари. Той не се признава за виновен.\n\r\nЕл Чапо не е обвинен в убийства, но според прокурорите има доказателства, че е поръчал да бъдат убити най-малко 37 души, допълва АФП, цитирана от БТА.", "date": "2018.11.05", "title": "В Ню Йорк тръгва процесът срещу наркобарона Ел Чапо"}
{"url": "https://www.dnes.bg/notifikacii/2018/11/05/6-te-znaka-che-se-hranite-nezdravoslovno.392444", "text": "Чувствате се депресирани, често забравяте и още по-често изпитвате глад? Тези състояния могат да се дължат на редица проблеми, като единият от тях е нездравословното хранене. Ежедневното ни меню може да повлияе на цялостното ни здраве. Под нездравословно хранене се има предвид не само консумацията на нездравословни храни, но и гладуването, изключването на определени групи храни.\r\nДали вие имате нужда от промяна в начина си на хранене, вижте в следващите редове.\r\n\r\nЧестото подуване на корема и газовете са едни от водещите показатели, че е време за промяна в начина на хранене.\r\nОбърнете внимание на това, кога тези неразположения се активират. Ако се случва след консумация на млечни продукти, много е възможно да имате лактозна непоносимост. Консумацията на ядки, тестени изделия и сладкиши също може да предизвика нежелани газове.\r\n                \n                \r\nХраната, която консумираме се отразява на състоянието на имунната ни система. Ако менюто ви е бедно на протеини, това може да влоши общото ви състояние. Дефицитът на основни хранителни вещества, прави по-слаба имунната ви система, което ви прави по-податливи на болести.\r\nЗа да поддържате добро здраве, добавете към менюто си здравословни източници на протеини като месо, боб и тъмни листни зеленчуци.\r\n", "date": "2018.11.05", "title": "6-те знака, че се храните нездравословно"}
{"url": "https://www.dnes.bg/notifikacii/2018/11/05/pyrvata-svetovna-voina-signal-kym-dneshna-evropa.392569", "text": "Президентът на Италия Серджо Матарела напомни, че \"агресивният национализъм\" е в корените на Първата световна война и призова младите хора да помнят уроците от войната и да се стремят към мирно съвместно съществуване, предаде Асошиейтед прес.\n\r\nИталианският държавен глава присъства вчера на няколко церемонии в Италия в седмицата на прояви и събития, отбелязващи 100-годишнината от края на войната. Едната от тях бе в Триест - адриатическото пристанище, близо до което са се водили някои от най-кървавите сражения между италиански войници и армията на Австро-Унгарската империя.\n\r\nПо думите на Матарела войната е показала \"неспособността на европейската управляваща класа да защити националните аспирации и интереси по мирен начин\" и да не се поддаде на \"агресивния национализъм\" и амбициите за власт.\n                \n                \r\nМатарела каза, че \"активната памет\" за жертвите от войните може да гарантира свободата и мирното съвместно съществуване като необратим избор за европейците. \n\r\nПрезидентите на Франция Еманюел Макрон и на Германия Франк-Валтер Щайнмайер пък присъстваха в Страсбург вчера на концерт в памет на 100-годишнината от края на Първата световна война, предадоха ДПА и Франс прес.\n\r\nНа концерта в страсбургската катедрала \"Нотр-Дам\", посветен също на връщането на Франция на областта Елзас-Лотарингия, бяха изпълнени творби от германския композитор Лудвиг ван Бетовен и френския Клод Дебюси.\n\r\nСлед концерта Макрон започна възпоменателна обиколка в 11 източни и северни департаменти на Франция, където са били бойните полета през Първата световна война, включително Вердюн и Реймс, пише БТА.\n\r\nНа 10 ноември Макрон ще има среща с германския канцлер Ангела Меркел в Компиен, където е подписано примирието през 1918 г.\n\r\nКулминация на събитията в памет на годишнината ще бъде срещата на около 60 държавни и правителствени ръководители на 11 ноември в Париж.", "date": "2018.11.05", "title": "Първата световна война – сигнал към днешна Европа"}
{"url": "https://www.dnes.bg/index/2018/11/05/receptata-dnes-myfini-s-tikva-i-iabylki.392364", "text": "\r\n2 и ½ чаши брашно\r\n2 чаши захар\r\n1 чаена лъжица сода\r\n½ чаена лъжица сол\r\n2 яйца, разбити\r\n1 чаша пюре от тиква\r\n½ чаша олио\r\n2 чаши ябълки, обелени и настъргани\r\n2 супени лъжици брашно\r\n¼ чаша захар\r\n½ чаена лъжица канела\r\n4 чаени лъжици масло, разтопено\r\n \r\n\r\n \r\nЗагрейте фурната на 175 градуса. Подгответе 18 бр форми за мъфини или готова форма с гнезда. Намазнете и постелете с кошнички за мъфини или хартия за печене.\r\n \r\nВ голяма купа смесете 2 и ½ чаши брашно, 2 чаши захар, сода, сол. В отделна купа смесете разбитите яйца, тиквеното пюре и олиото. Смесете тиквената смес с брашнената смес. Разбъркайте добре, докато се смесят. Добавете ябълките. Излейте по малко от сместа във всяка форма за мъфини.\r\n \r\nВ малка купичка смесете заедно 2 супени лъжици брашно, ¼ чаша захар и ½ чаена лъжичка канела. Добавете и маслото. Разбъркайте. Ще се получат ронливи трохи. Разпръснете ги по мъфините. Печете за 40 минути в загрятата фурна или до суха клечка.\r\n\r\n", "date": "2018.11.05", "title": "Рецептата Dnes: Мъфини с тиква и ябълки"}
{"url": "https://www.dnes.bg/obshtestvo/2018/11/05/gorivoto-skypo-no-dyrjavata-niama-kak-da-namali-cenite.392571", "text": "Държавата няма механизъм, с който да намали цените на горивата. Цените се определят от страните, производители на петрол, обясни депутатът от \"Обединени патриоти\" Емил Димитров - Ревизоро. \r\nСпоред него високите цени не са изгодни и за производителите и търговците на горива в България, тъй като след себе си водят увеличение на контрабандата и сивия сектор. Въпреки това държавата няма механизми за намаляването на цените.\n\n\r\n\"Високата цена на горивата на никого не е приятна, за държавата също не е добре. Държавата взима ДДС и акциз – да го намали или да не го взима, за да бъдат евтини горивата? Тогава протестиращите, които смятат, че държавата има лостове да намали цените да кажат на кои да не даваме заплати, пенсии, застраховки, култура, образование. Защото държавата, за да функционира, взима данъци, мита, такси\", коментира Ревизоро пред Нова тв.\r\n                    \n                    \n                По думите на Емил Димитров високите цени в момента се определят от ОПЕК, а от цената на петрола зависи и цената на горивата.\r\n\"Иран е третият по големина производител на петрол. В момента, в който Иран няма да може да разпространява заради американските санкции, трябва някой да компенсира това количество. Докато го компенсира цените се вдигат\", илюстрира ситуацията депутатът от групата на Патриотите.\r\n ", "date": "2018.11.05", "title": "Горивото – скъпо, но държавата няма как да намали цените!"}
{"url": "https://www.dnes.bg/stranata/2018/11/05/dete-v-bolnica-udareno-ot-voltova-dyga-v-dimitrovgrad.392591", "text": "Момче е пострадало след като вчера е паднало от парапета на  жп надлеза около Водната кула в центъра на Димитровград. \r\nТо е било  ударено от волтова дъга и откарано в пловдивската клиника за изгаряния,  потвърдиха от полицията.\r\nНа жп надлеза момчето е било с група свои приятели, които са подали  сигнал за инцидента, пише \"Дарик\".\r\nТой се прехвърлил от външната страна на парапета и  увиснал от надлеза, като най-вероятно е докоснал електрическа жица,  разказват децата. \r\nПо-късно днес се очаква информация как точно се е  случил инцидентът.\r\nМомчето, което е ученик, често е демонстрирало подобни  акробатични умения. Най-често площадка за изявите му е била сградата на  недостроената нова поликлиника, където е бил забелязван да се  катери.", "date": "2018.11.05", "title": "Дете в болница, ударено от волтова дъга в Димитровград"}
{"url": "https://www.dnes.bg/crime/2018/11/05/arest-za-piian-shofior-podkaral-kola-s-3-32.392600", "text": "36-годишен мъж е задържан за шофиране в пияно състояние с 3.32 промила алкохол, съобщиха от ОДМВР - Сливен. \r\nШофьорът е установен при проверка от полицейски служители в областния град. \r\nНа 3 ноември около 14:50 часа на булевард \"Г. С. Раковски\" е извършена проверка на лек автомобил \"Фолксваген Голф\", управляван от 36-годишен мъж  от Сливен. \r\nПри проверката с дрегер той е показал положителен резултат от 3.32 промила. Водачът е задържан за 24 часа. Образувано е бързо производство", "date": "2018.11.05", "title": "Арест за пиян шофьор, подкарал кола с 3,32‰"}
{"url": "https://www.dnes.bg/football/2018/11/05/mozychni-uvrejdaniia-pri-mladi-futbolisti.392593", "text": "Изследователи от болничната мрежа Orlando Health са открили доказателства за когнитивни проблеми и биомаркери на микро-РНК, които показват мозъчни увреждания от сътресения, причинени от контакт глава в глава при футболните единоборства.\r\nОткритията сочат, че трайните увреждания, причинени от каквито и да е сътресения на мозъка, свързани със спорта, настъпват по-рано от очакваното, пише Neurosciencenews.\r\nВсе повече и повече случаи потвърждават, че системните удари на главата имат последици за цял живот за професионалните футболисти, но новото проучване на Orlando Health в сътрудничество с Невроизследователски консорциум открива доказателства за трайни последици от наранявания на главата в много по-млада възраст от очакваното.\r\n                    \n                    \n                Проучването изследва биомаркерите в кръвта, наречени микро-РНК, и установява, че футболните играчи още в колежа имат повишени нива на тези биомаркери дори преди началото на футболния сезон.\r\n\"Беше съвсем шокиращо да научим, че биомаркерите са високи, преди да да е започнал сезона\", казва д-р Линда Папа, водещ автор на изследването и лекаря в Orlando Health. \"Това предполага, че последиците от травми от миналото на главата са с продължаващи последсвтия с течение на времето\", казва той.\r\nИзследователите също така са провели когнитивни тестове с всеки участник в проучването преди и след сезона и са установили, че тези, които имат проблеми с равновесието и паметта, имат по-високи нива на биомаркерите.\r\n\"Някои от тези играчи никога не са били диагностицирани с мозъчно сътресение, но все още имат повишени нива на биомаркери в кръвта си, което показва, че те вероятно са претърпели наранявания на главата, които не са достатъчно тежки, за да бъдат клинично диагностицирани, но все още причиняват увреждане\", казва Папа.\r\nПо думите й тези биомаркери могат потенциално да помогнат за идентифицирането на тези по-леки наранявания на главата, за да могат играчите да получат правилното лечение.\r\n\"Надяваме се, че биомаркерите всъщност ще ни дадат степента на нараняването, а не просто да кажем дали това е мозъчно сътресение или не\", казва още Папа.\r\nДокато подобрените оборудване, техника и методи са в помощ за диагностицирането на сътресения през последните години, това ново изследване показва колко е важно да се наблюдава мозъчното здраве на спортните играчи и да се разбере как непрекъснатите удари могат да доведат до хронични проблеми.\r\n\"Налице е много по-голяма информираност за наранявания на главата, отколкото е имало, и всъщност зависи от всеки родител да прави изследвания на детето си и да обсъжда темата с треньорите\", казва Папа.\r\nПроучването на Orlando Health установява, че колежаните футболисти често имат и когнитивни проблеми, дори и да не са били диагностицирани с мозъчно сътресение. Изследователите твърдят, че кръвните биомаркери могат да бъдат използвани за откриване и лечение на по-леки наранявания, които също могат да причинят промени в мозъчната функция.\r\nЛинда Папа казва, че в бъдеще тестването на тези биомаркери на микро-РНК може потенциално да помогне да се идентифицират рисковите спортисти, които да се наблюдават по-внимателно и да получат възможно най-ранното лечение.", "date": "2018.11.05", "title": "Mозъчни увреждания при млади футболисти?"}
{"url": "https://www.dnes.bg/balkani/2018/11/05/hranite-v-turciia-poskypnali-s-blizo-30.392602", "text": "Годишната инфлация в Турция е надхвърлила 25 процента, като слабата лира води до рязък скок на цените за потребителите в страната, съобщава агенция ДПА, като се позовава на официални данни, оповестени днес.\n\r\nТурският статистически институт съобщава, че инфлацията на годишна база през октомври е била 25,2 процента спрямо 24,5 процента през септември.\n\r\nЦените са се покачили с 2,67 процента в сравнение с предишния месец. През миналата седмица турската централна банка повиши прогнозата си за инфлацията на 23,5 процента към края на календарната година.\n\r\nСпоред турската статистика годишното увеличение на цените на хранителните продукти е 29,26 процента. Миналата седмица централната банка повиши прогнозите си за инфлацията при храните към края на годината от 13 на 29, 5 процента.\n                    \n                    \n                \r\nИнфлацията отбелязва 15-годишен максимум от юни насам, когато достигна до 15,39 процента, пише БТА.\n\r\nТурската лира изгуби над 40 процента от стойността си спрямо американския долар от началото на годината отчасти поради дипломатическото напрежение и търговските спорове със САЩ по редица въпроси и поради безпокойството на инвеститорите за независимостта на централната банка.", "date": "2018.11.05", "title": " Храните в Турция поскъпнали с близо 30%"}
{"url": "https://www.dnes.bg/cars/2018/11/05/novite-shofiori-na-test-za-byrzi-reakcii-pred-ekrana.392597", "text": "Промени в теоретичния изпит на шофьорите подготвят от Изпълнителна агенция \"Автомобилна администрация\". \r\nРеални ситуации на пътя ще тестват рефлексите и знанията на бъдещите шофьори, които с мишката на компютъра ще трябва да реагират и да отбелязват опасностите на пътя.\r\nПромените в изпита се предвидени да влязат в сила след приемане в сила на новия Закон за водачите на моторни превозни средства. Очаква се скоро новият нормативен акт да бъде качен за обществено обсъждане, преди да влезе за гласуване от депутатите, обясниха от агенцията пред \"Монитор\". \r\nПредлага се курсистите да отговарят на по-малко въпроси. В бъдещите листовки те ще са 20 въпроса, но към тях ще са добавят до три клипа с продължителност до 3 минути. Изпитваните ще бъдат поставяни в различни реални ситуации, заснети на видео. А освен знанията им ще бъдат оценявано и времето им за реакция.\n\r\n                    \n                    \n                В практическото обучение също са предвидени промени. На нови площадки, разграфени с конуси, бъдещите шофьори ще изпълняват елементи. Целта е кандидатите да се учат повече на маневриране и да свикват с габаритите на автомобила, преди да стъпят на пътя. В промените са заложени и повече часове за кормуване и управление на автомобила на скоростен път.\n\r\nС промени в наредба, след като бъде приет законът, ще се въвеждат твърди маршрути за практическия изпит за шофьорска книжка. Така ще се намали субективният фактор при практическия изпит. Маршрутите ще бъдат вкарани в GPS система, а софтуер ще ги разбърква и ще избира преди изпита.\n\r\nОсвен това по време на самото кормуване изпитващият няма да дава команди на курсиста - накъде да завие и накъде на продължава, това ще прави гласът на GPS-а в колата. Изпитващият единствено ще води бележки за грешките, които допуска кандидатът за книжка.", "date": "2018.11.05", "title": "Новите шофьори – на тест за бързи реакции... Пред екрана"}
{"url": "https://www.dnes.bg/obshtestvo/2018/11/05/golemite-chudesa-za-malkite-geroi-v-pomosht-na-nedonosenite-deca.392599", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСтатистиката показва, че едно на всеки 10 деца у нас се ражда преди термина, което прави 6000 недоносени бебенца годишно. 30% от тях са с увреждания именно защото са родени преждевременно. \n\r\nВ помощ на недоносените бебета за поредна година стартира кампанията \"Големите чудеса за малките герои\".\n\r\n\"Тази година има три направления, върху които се е фокусирала кампанията. Първото е закупуване на животоспасяваща апаратура, която ще дарим в неонатологичните отделения в страната. Второто направление е изграждане на семейни стаи в тях, където родителите могат да бъдат близо до децата си по време на техния дълъг болничен престой. Семеен център \"Малки чудеса\" е третото\", обясни в студиото на \"България сутрин\" Моника Златанова от фондация \"Нашите недоносени деца\".\n                    \n                    \n                \r\nТя допълни още, че има онлайн сайт, където всеки може да се информира за кампанията, както и да подкрепи някое от направленията.\n\r\n\"Когато се роди едно недоносено бебе, означава дълги седмици престой в неонатология. Три са нещата, без които не можем да осигурим съвременна грижа на тези деца - първо, добри и качествени специалисти, второто е модерна апаратура и третото е любов, за да имат пълноценно детство\", коментира пред Мая Красимирова, която е майка на недоносени близначки.\n\r\nПо нейни думи семейните стаи са много важни, защото когато родителят е откъснат от детето, губи емоционалната привързаност към него и не придобива уменията за това как да се грижи за тях.\n\r\nМоника Златанова обясни, че много важно е да се взимат превантивни мерки по време на бременността със скринингови програми, които да предотвратят преждевременното раждане.\n\r\n ", "date": "2018.11.05", "title": "\"Големите чудеса за малките герои\" – в помощ на недоносените деца"}
{"url": "https://www.dnes.bg/notifikacii/2018/11/05/triumf-7-zlatni-medala-za-shotokan-karatistite-ni.392596", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСвирепата конкуренция от няколко континента не попречи на българските състезатели по шотокан-карате и така сънародниците ни грабнаха златото на Световното първенство в Молдова. Спортното събитие се проведе от 12 до 14 окктомври в Кишинев. \r\nТова е едно от най-силните представяния на нашите състезатели. Родните каратисти донесоха на страната ни 7 златни медала, а българският химн зазвуча в цялата зала на фона на родното знаме. \r\n\"Много сме радостни от това, което постигнахме там. Сегашното подрастващо поколение може да смени мъжете и жените след време. Изцяло разчитаме на тях. Много сме радостни, че имаме толкова медали. Последната възраст, преди категория мъже-жени, е 11-18-годишни\", обясни пред  председателят на Федерацията по шотокан-карате до Александър Славков.\r\n                \n                Той сподели още, че основната съставка в рецептата за шампиони е усиления труд. \r\n\"Карате е доста широка платформа като техника и изисквания. Домакините в Молдова имаха много добри представители. Сърбите и румънците също са много добри, но ние сме незаобиколим фактор. Участваха 36 страни в състезанието\", изтъкна Славков.\n\r\n ", "date": "2018.11.05", "title": "Триумф! 7 златни медала за шотокан каратистите ни"}
{"url": "https://www.dnes.bg/obshtestvo/2018/11/05/za-chovechnostta-razkazyt-na-sestra-zagubila-brat-si-v-rila.392608", "text": "Загиналият преди седмица в Рила турист е бил в добро физическо състояние и смъртта му е била изненада за цялата група. Той обаче не е бил изоставен от приятелите си, разказа неговата сестра. Мъжът почина в района на връх Дамга на 27 октомври.\r\n\"Денят беше прекрасен  - тръгнахме група от 9 туристи от Централна планинска школа - Мальовица. Бяхме приятели, които заедно през изминалото лято преминахме по билото на Стара планина от връх Ком до нос Емине. Всички бяхме в добра форма и чудесно настроение, заради ясния ден и слънчевото време. С напредването по маршрута излезе вятър, а по-късно разбрах, че поривите му тогава са достигали 80 км/ч. Вървяхме стегнато и щяхме да сме слезли преди смрачаване\", разказва сестра му Стефка в писмо до Dnes.bg\n\r\n                    \n                    \n                Групата е достигнала връх Мальовица към обяд, а после се е отправила към Додов връх. Продължавайки към връх Дамга, малко преди самия връх, Радо пада с лице към тревата. \r\n\"Не спирахме да му викаме: \"Радо, дишай!\". Водачът успя да се свърже първо с дежурния екип на ПСС, а после и с телефон 112. Свързаха ни с лекар и след уточняващи въпроси започнахме да правим масаж на сърцето и изкуствено дишане. Това продължи около 40 минути. Мисля, че приятелите ни не спираха само, заради мен. За тях е било ясно, че няма пулс от самото начало. Не можехме да повярваме, защото той беше здрав, без никакви оплаквания. След като приехме, че опитите ни да върнем Радо към живота са безуспешни, зачакахме обаждане от ПСС с инструкции какво да предприемем. Местността беше открита, почти нямаше обхват на мобилните оператори, а силният вятър допринасяше за лошата връзка\", поясни Стефка Георгиева. \r\nОколо 14:40 часа от ПСС са съобщили на групата, че отряд от Дупница тръгва към мястото. Спасителните екипи са поискали точно координати, както и информация за числеността на групата. Спасителите също така са посъветвали жените от групата да тръгнат надолу и да останат мъжете, за да помогнат с пренасянето на тялото. Тогава те са дали информация, че екипът ще пристигне след 3 часа. \r\n\"Аз казах, че ще остана, но мъжете настояха да тръгна заедно с жените. Слизайки надолу се свързахме няколко пъти с нашите приятели и на въпроса: \"Дойдоха ли ПСС?\" отговорът беше: \"Още не\". Притеснихме се – повече от 4 часа след даването на сигнала и уверение, че ПСС идват към върха нямаше никой. Едното момче от групата ми беше дал неговите ръкавици, нямаха достатъчно храна горе, а и духаше все по-силен вятър. Като се движиш, е добре, защото бяхме добре екипирани, но като спреш е лошо – започваш да замръзваш. А и денят преваляше, слънцето залязваше и във високата планина става истинска зима\", допълва Стефка. \r\nЕдин от хората в групата е започнал да измръзва и се е почувствал зле в условията, затова е трябвало останалите в планината да се движат и да слязат в по-нисък район. Друг от тях е имал херния и затова не е бил в състояние да помогне в свалянето на тялото. Обсъждали дали част от групата да не се придвижи към хижа \"Рилски езера\". В района на езеро \"Сълзата\", към 18:15 часа, т.е. 4:30 след трагедията, забелязали екипа на ПСС. \r\n\"Спасителите продължили към върха, а мъжете от нашата група останали, за да обсъдат как да постъпят двамата, които не могат да помагат. Накрая решили всички да се върнат. Така последвали планинските спасители. Когато наближили, чули телефонен разговор на един от тях и думите: \"Те са го изоставили\". Това съобщение завладя медийното пространство още същата вечер, а форумите се изпълниха с обвинения. Приятелите ни съдействаха на спасителите през цялото време и наравно с тях са участвали в пренасянето на тленните останки\", споделя Стефка. \r\nИстината е, че в планината трябва да се вземат гъвкави и бързи решения, защото времето е динамично – трябва да се съобразява вятър, температура, светла част, проходимост. Водачът трябва да мисли в този момент за живота на живите – затова изпрати жените надолу, затова и след 4:30 чакане са поели с мъжете към \"Сълзата\".\r\nНе бива чрез смъртта на брат ми, някои да си правят пиар и да се изкарват героите на деня за сметка на други, които са \"изоставили\" един обичан от всички нас човек. Аз бях там и видях, че всички постъпиха геройски – и водачът, момчето, което правеше сърдечен масаж, и останалите мъже, които чакаха ПСС над 4 часа на ветровития връх.\r\nМисля, че всички си свършиха работата и помогнаха според възможностите си. Благодаря за усилията на приятелите ни, доброволците от ПСС и лекарите. Единствено бих призовала за повече човечност в подобни случаи и повече уважение към мъката, завършва сестрата на Радослав.  ", "date": "2018.11.05", "title": "За човечността: Разказът на сестра, загубила брат си в Рила"}
{"url": "https://www.dnes.bg/stranata/2018/11/05/ekshyn-v-pavlikeni-huligani-biiat-sysed-i-policai.392601", "text": "В събота следобед в полицейското управление в Павликени е бил получен сигнал от 70-годишен мъж от село Батак, който е обяснил, че съседът му е нанесъл побой.\n\n\n\r\nНа адреса незабавно били изпратени екипи на полицията и спешна помощ. Униформените установили, че същият следобед пострадалият е бил в двора на имота си, когато съседите му започнали да хвърлят пиратки. \r\nТой им направил забележка, след което те започнали да хвърлят в двора му камъни и бутилки, които го уцелили по главата.\r\nЕкшънът продължил след като в имота му нахлул 33-годишен мъж от село Дъскот и започнал да го бие. След намесата на полицията, униформените предприели задържане на 33-годишния мъж, който оказал яростна съпротива, съобщи \"\". \r\n                    \n                    \n                Да попречи на органите на властта да изпълнят задълженията си по служба се опитал и друг 29-годишен мъж от компанията от Батак. Въпреки това побойникът бил задържан и отведен в полицейското управление, където е задържан за 24 часа.\r\nСрещу него и приятелят му са започнати бързи производства. След като вече бил настанен в помещенията за задържане, 33-годишният започнал отново да буйства, счупил стол и разбил вратата на помещението. \r\nТой бил преместен в друго помещение, но за извършеното деяние срещу него е започнато още едно бързо производство.\r\n ", "date": "2018.11.05", "title": "Екшън в Павликени: Хулигани бият съсед и полицаи "}
{"url": "https://www.dnes.bg/stranata/2018/11/05/tialoto-na-pochinal-myj-otkrito-v-lodka-krai-aheloi.392607", "text": "Тялото на 66-годишен мъж от Свети Влас е открито в лодка на морския бряг в местността Буните край Ахелой, съобщават от МВР - Бургас. \r\nСигналът е получен на 3 ноември, около 10:20 часа. С рибарската лодка връзката е била изгубена в около 14.:0 часа предишния ден.\r\nТрупът на мъжа е откаран в \"Съдебна медицина\" към УМБАЛ-Бургас за аутопсия. \r\nРаботата по случая продължава от служители на Районно управление - Поморие.", "date": "2018.11.05", "title": "Тялото на починал мъж – открито в лодка край Ахелой"}
{"url": "https://www.dnes.bg/sofia/2018/11/05/den-predi-nachaloto-protest-i-skandiraniia-zonata-bez-zona.392585", "text": "\n\r\nГраждани се обявиха против въвеждането на Зелена зона в междублоковите пространства и паркинги в столичния квартал Зона Б-18. \r\n\"Зоната без Зона\", скандираха недоволните столичани, посрещайки първия работен \"Зона\" ден с недоумение защо само в техния квартал паркингите стават част от платеното паркиране в София.\n\n\r\nХората са възмутени, че много по-централният квартал \"Иван Вазов\" не попада в хватката на софийското платено паркиране. Организаторите на протеста раздаваха схеми на това как точно този централен район е пропуснат от Столичната община.\r\n                    \n                    \n                Освен мистериозното изчезване на малкия, но доста богат квартал, протестиращите отбелязаха, че паркингите пред входовете на блоковете им не са ремонтирани, но разграфени, за да имат правото да бъдат ползвани като платени площадки за паркиране.\r\nПротестиращите се заканиха да махнат всички табели за платено паркиране и да ги хвърлят пред общината или в близката река.\r\n\"Внимавайте, граждани на Люлин и Надежда, скоро ще има зона и при вас!\", скандираха част от недоволните столичани.\r\n\"Кметицата на район Възраждане няма да бъде избрана за следващ управленски мандат, да ходи при Меркел!\", викаха гласоподавателите.\r\n\"На всеки литър гориво взимат по един лев, имат данък Гражданска отговорност, която е вдигната със 100 лева тази година, не им ли стигат парите на общините?\", чудят се гражданите.\r\n\"Бяха обещали и подземни паркинги за живущите, нищо не е изпълнено, говорят измишльотини и взимат само пари\", продължиха недоволните столичани.\r\nАдвокат, живеещ в същия район, реши да помогне на съгражданите си, обещавайки им заедно да внесат искове против Зелената зона, с които да се атакува неправомерно взетото решение на общината, според тях.\r\nОрганизаторите на протеста бяха разлепили покани към всички живеещи в района, за да се присъединят към недоволството им. Според тях някой нарочно е минавал и премахвал принтираните им обявления.\r\nПолицейско присъствие също не липсваше, патрулна кола бдеше за спазването на реда в района на протеста.\r\nЖителите на Зона Б-18 обявиха, че ще продължат протестите си в сряда от 08:00 часа пред община Възраждане и в неделя от 16:00 часа пред паркинг в квартала. ", "date": "2018.11.05", "title": "Ден преди началото... протест и скандирания: \"Зоната без зона!\""}
{"url": "https://www.dnes.bg/zvezdi/2018/11/05/vdovicata-na-kris-kornel-sydi-lekaria.392616", "text": "Вдовицата на Крис Корнел, Вики, съди лекаря на покойния си съпруг. Причината е, ме д-р Робърт Коблин редово е изписвал на музиканта \"опасни, променящи съзнанието вещества\". Крис Корнел се самоуби през май месец 2017 г., когато беше на 52 г. \r\nВ документите по делото е записано, че тези вещества са замъглявали преценката му и са заради тях поведението му е било импулсивно и опасно. Нямало е как той да контролира поведението си, което му е коствало живота, твърди Вики.\r\n \r\nОт TMZ съобщават, че докторът е предписвал на Корнел огромни дози от лекарство за тревожни разстройства, без реално да провежда прегледи. Това се е случвало през последните 20 месеца от живота на рок музиканта.\r\n\r\n", "date": "2018.11.05", "title": "Вдовицата на Крис Корнел съди лекаря"}
{"url": "https://www.dnes.bg/cars/2018/11/05/zimna-podgotovka-za-shofiori-ot-nas-zavisi-bezopasnostta-ni.392579", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОт 1 ноември КАТ започна масови проверки на всички участници в движението. Солени глоби очакват нарушителите. Въпреки топлото време, от 15 ноември ще бъде задължително колите да са със зимни гуми.\r\n\"Пътна полиция\" ще следи за изправността на фаровете, чистачките и големината на грайфера на гумата, която трябва да е поне 4 мм.\r\nЗа много шофьори вероятно тепърва предстои покупката на гуми и други аксесоари. За какво трябва да внимаваме при подготовката на автомобила за зимния сезон коментира в \"България сутрин\" председателят на КЗП Димитър Маргаритов.\n\n\n\r\n                    \n                    \n                \"Тази тема е потребителска, но за разлика от други теми с такъв характер, тук отговорността на потребителите е основен фактор, от който зависи безопасността и нормалната подготовка на автомобилите за зимния сезон\", обясни той.\r\nПо неговите думи потребителите трябва да следят за година на производство, седмица от годината, скоростен индекс, индекс на натоварване при закупуването на гуми. Според него те не могат да се фалшифицират, но е важно човек да се информира добре какво означават тези индикатори и кои от тях имат значение за него.\r\nМаргаритов беше категоричен, че когато става въпрос за зимни гуми, не бива да се прави никакъв компромис, защото те са най-важни за зимната подготовка.\r\nТой обясни, че когато са втора ръка, не е известно как са съхранявани и това увеличава риска от инциденти.\r\n\"Основното нещо, за което трябва да се внимава и тук потребителите трябва да следят за цените, а не за процентите отстъпки, защото най-честите нарушения са свързани с нереални отстъпки и фалшиви промоции\", обясни председателят на КЗП пред .", "date": "2018.11.05", "title": "Зимна подготовка за шофьори: От нас зависи безопасността ни!"}
{"url": "https://www.dnes.bg/snimka-na-denia/2018/11/05/vremeto-vyv-vtornik-mygliva-sutrin-slynchev-sledobed.392631", "text": "През следващото денонощие времето у нас ще се задържи почти без промяна, като ще остане топло за началото на ноември, сочи  на НИМХ-БАН.\n\r\nВ равнините сутрин ще бъде мъгливо или с ниска облачност и на отделни места там ще преръми, а в планинските райони ще бъде ясно, през деня предимно слънчево. Ще духа слаб до умерен вятър от изток-североизток. \n\r\nМинималните температури ще бъдат в много широки граници - от минус 1-0 градуса на отделни места в котловините и равнините, до 13-14 градуса по морския бряг. Максималните температури ще бъдат между 12 и 17 градуса, в югозападните райони - до 21 градуса.\n                \n                \r\nНад Черноморието ще бъде с ниска облачност и с намалена видимост. На места ще има и ръмежи. Ще духа слаб до умерен североизточен вятър. Максималните температури ще бъдат между 14 и 16 градуса. Температурата на морската вода ще е 16-17 градуса. Вълнението на морето ще бъде 2-3 бала.\n\r\nНад планините ще бъде предимно слънчево. Ще продължи да духа слаб до умерен вятър - предимно от изток. Максималната температура на височина 1200 метра ще е около 14 градуса, на 2000 метра - около 9 градуса.\n\r\nВ сряда, 7 ноември, и в четвъртък, 8 ноември, в равнинната част от страната ще бъде с ниска облачност или с мъгла, от които в отделни райони ще преръмява. Повече слънце ще има в планините през втория ден. \n\r\nВ сряда вятърът ще е от изток, по Черноморието - и от североизток, слаб до умерен. в четвъртък ще бъде почти тихо. Максималните температури ще са между 13 и 18 градуса, а минималните - на повече места ще остават под 5-6 градуса, в отделни котловини - около нулата, в Източна България през първия ден - до около 10 градуса.", "date": "2018.11.05", "title": "Времето във вторник: Мъглива сутрин, слънчев следобед"}
{"url": "https://www.dnes.bg/sport/2018/11/05/svetovna-shampionska-titla-i-srebro-specheliha-karatisti-na-bkkf-ot-mondiala-po-kiokushin-v-kazahstan.392646", "text": "Поредни признания спечелиха каратеките на Българската карате киокушин федерация (БККФ) от  Световното първенство по киокушин (KWF) в Астана, Казахстан. В жестока конкуренция сред над 600 състезатели от 27 държави националите ни грабнаха злато и сребро!\n\r\nБългарски финал при дамите до 65 килограма си заформиха Мариела Любенова и Валерия Лозанова. Мариела надделя в мача за световната титла. \r\nПо пътя към медалите двете отстраниха по 3 съпернички, сред които имаше представителки на Казахстан, Русия, Тунис и Франция. \n\r\nСъстезанията се проведоха на 3 и 4 ноември в Астана. Още в началото на месеца БККФ изпрати и своята делегация. На Световното първенство с Казахстан България беше представена от шестима състезатели - четирима каратисти при мъжете и две при жените. Националите ни бяха предвождани от треньорите на националния отбор на БККФ Захари Дамянов и Живко Андреев. С отбора бе и докторът на националния отбор – Стоян Стаматов.\n                    \n                    \n                \r\nДелегацията ни се прибира днес в София в 21.35 часа с полет от Москва.\n\r\nПаралелно с успехите на каратеките в Казахстан, състезателите ни се подготвят усилено и за двете най-мащабни първенства по карате киокушин, които предстои да се проведат от 7-и до 9-и декември в Двореца на културата и спорта във Варна. БККФ и Kyokushin World Union (KWU) организират 2-о Европейско първенство за мъже, жени и ветерани и 6-о Световно първенство юноши и девойки. Входът за тях е свободен. \r\n ", "date": "2018.11.05", "title": "Световна шампионска титла и сребро спечелиха каратисти на БККФ от Мондиала по киокушин в Казахстан"}
{"url": "https://www.dnes.bg/stranata/2018/11/05/pytishta-za-horata-za-7-g-300-km-magistrali-na-sever-niama.392588", "text": "Близо 300 километра нови магистрали са изградени в България само през последните 7 години, показват данните на Националния статистически институт за периода 2010-2017 г. Така общо в страната към края на миналата година в експлоатация са 734 км. магистрали. \n\r\nВ момента обаче се изграждат отсечки от магистрала \"Струма\", а през тази година започва работата и по 160 километра от магистрала \"Хемус\" за довършване на трасето между София и Варна.\n\n\n\r\nОказва се, че близо 40% от магистралната мрежа у нас е построена през последните 84 месеца, по време на управлението на Бойко Борисов.\r\nСметките показват още, че всеки ден, през последните 7 години, са завършвани средно по 116 метра магистрален път в страната.\r\n                    \n                    \n                В същото време не са забравени и така наречените \"пътища на хората\" от третокласната мрежа, които осъществяват връзките между по-малките населени места.\r\nЗа последните пет години общата им дължина се е увеличила със 120 км., като в това число освен третокласната пътна мрежа са включени и пътните връзки при кръстовища и възли. Като общата дължина на третокласните пътища достига 12171 км.\r\nНай-много нови пътища през последната петилетка са построени в Югозападна и Южна централна България. За пет години в региона на Югозападна България са завършени общо 163 км. шосета, от които 131 км. са магистрали, 94 км. третокласни и 11 км. второкласни пътища.\r\nСледващият регион с най-много изградени километри нови пътища според статистиката през последните 5 години е Югоизточен с построени 51 километра нови магистрали. В Североизточния район за периода са завършени 11 километра магистрален път, а в Северозападния и в Северния централен – няма нито един километър нов аутобан.\r\nЗа сметка на това там са построени 36 км нови първокласни шосета, сочи статистиката на НСИ, цитирана от \"Труд\".", "date": "2018.11.05", "title": "Пътища за хората: За 7 г. – 300 км магистрали. На север няма!"}
{"url": "https://www.dnes.bg/akoshtete-vqrvaite/2018/11/05/dara-s-liubov-kym-papi-toi-e-dobro-momche.392615", "text": "Дара все още е близка с бившия си приятел, Папи Ханс, и държи на него.\r\nИзпълнителката на \"Родена такава\" няколко пъти призоваваше хората да гласуват за него на финала на риалити предаването VIP Brother.\n\n\r\nПровокативният певец и писател обаче остана втори, а победител стана рапърът Атанас Колев. \r\nДара написа в Instagram: \"Моето момче и моят бивш приятел. Надявам се всички вие да намерите такова момче. Не искам да чувам, че няма добри момчета през 2018 година\". \r\nДвамата официално обявиха, че са разделени през септември, но посочиха, че връзката им е приключила месеци преди това, просто са го запазили за себе си.\r\nТогава Дара също обясни, че двамата остават приятели и между тях няма лоши чувства.\r\n", "date": "2018.11.05", "title": "Дара с любов към Папи: Той е добро момче!"}
{"url": "https://www.dnes.bg/eu/2018/11/05/horata-v-evropa-masovo-izpitvat-nostalgiia-po-minaloto.392604", "text": "Две трети от европейците гледат на миналото по-положително, отколкото на настоящето и са скептични към имиграцията и членството в Европейския съюз, показват резултатите от проучване, разпространени днес, предаде ДПА.\r\nФондация \"Бертелсман\" - независима изследователска група, свързана с медийната империя \"Бертелсман\", е провела анкетата през юни сред 10 885 души в Германия, Франция, Испания, Италия и Полша.\r\nРезултатите показват, че 67 процента от анкетираните изпитват носталгия. В Германия те са 61 на сто.\r\nОбщо 78 процента от тези, които са обърнали поглед към миналото, смятат, че имигрантите не желаят да се интегрират в обществото. На това мнение са 63 процента от онези, които не чувстват носталгия, пише БТА.\r\nНосталгията е белег за голяма несигурност в обществото, каза Изабел Хофман, съавторка на изследването.\r\nФондацията посочи, че допитването е проведено в петте най-големи членки на ЕС и че то е представително за общността като цяло.", "date": "2018.11.05", "title": "Хората в Европа масово изпитват носталгия по миналото"}
{"url": "https://www.dnes.bg/travel/2018/11/05/sipi-ako-niama-donesi-krychmarski-dalaveri-za-studenti.392589", "text": "Тройна ще е далаверата на кръчмари и хотелиери за идващия 8 декември. Празникът се пада в събота и студентите правят резервации още от четвъртък.\r\nНадпреварата за резервации започва още от началото на учебната година през октомври, когато студенти сформират групи и търсят оферти. В края на месеца повечето заведения, хотели и курорти вече са с изготвени предложения за учащите.\r\nЗа близо 20 дена повече от половината биват заети и някои остават без място за празнуване, коментират пред \"Монитор\" туроператори.\r\nМинусът при изготвените оферти: празничните вечери, продължават до не по-късно от полунощ, защото се организират в ресторанта на хотела, а персоналът трябва да подготви закуската. И пийналите студенти търсят други заведения.\r\n                    \n                    \n                Кувертите за механи с оркестър и DJ стигат до макс 30 лв. на човек по курортите, а купонът продължава до сутринта. В куверта влиза салата, студено предястие, месен деликатес, както и напитка по избор (безалкохолно, водка или ракия, вода). Към поръчката може да се добавят топли предястия и сладки десерти.\n\r\nНай-търсени, казват от турагенциите, остават Банско, Боровец и Пампорово, тъй като предлагат най-много и изгодни оферти. По-малко търсени са СПА дестинациите, въпреки че услугите им са включени в крайната цена. В чужбина например за тях искат допълнително средно по 15 евро на ден.\n\r\nГолемите групи за 8 декември имат предимство, за по-малко от 10 души компания агенциите вече не предлагат оферти. Общата сума, която ще бъде хвърлена за 3 дена, трудно излиза под 250 лв. \n\r\nАко студентът реши да празнува по курортите, то 3 нощувки биха му стрували близо 160 лева и то само в случай, че са настанени по двама в стая. За тройна стая цената пада с до 10 лева.\n\r\nВ повечето оферти към цената са включени закуски и празнична вечеря, а на места две вечери. От турагенциите съветват да се изпращат мейли със запитване, тъй като по сайтовете не могат да се видят всички оферти.\n\r\nНякои агенции предлагат и организиран транспорт с луксозен автобус, който е с 2 лв. Повече. Иначе двупосочният билет от София до Банско струва 32 лв. Със собствен автомобил пък ще трябва да приготвим отделно и пари за паркинг, които не е включен в офертите. В Боровец например паркингите са общо 10, но едва един от тях е безплатен.\n\r\nНай-евтино излиза в Пампорово, но само ако в стаи за двама спят трима. Цената за 2 нощувки стига до максимум 95 лева, а в нея е включен полупансион за целия престой. Единственият недостатък е, че офертите за курорта са малко и бързо се изчерпват именно заради ниските цени.\n\r\nПразникът на Черноморието излиза по-скъп. В Слънчев бряг нощувката е минимум 100 лв. Към цената са включени закуска, вечеря и специално участие на поп фолк изпълнителка. Цената ще се надуе обаче от разходите за транспорт. Двупосочният билет от София до Слънчев бряг струва близо 60 лв., а най-евтината оферта е за 40 лв., което отново е по-скъпо в сравнение с билетите до зимните курорти. \n\r\nНа места се намират и далеч по-изгодни оферти за Черноморието - по 70 лева на човек. Те също са със закуска, празнична вечеря, както и парти с DJ в нощен клуб, където входът и една безалкохолна напитка са безплатни. Някои хотели предлагат и до 10% отстъпка при ранна резервация, направена до средата на ноември.", "date": "2018.11.05", "title": "Сипи, ако няма... донеси! Кръчмарски далавери за студенти"}
{"url": "https://www.dnes.bg/index/2018/11/05/stoianka-mutafova-se-krotva-pretyrpiala-incident.392654", "text": "Голямата актриса Стоянка Мутафова няма да се появява на сцената през следващите няколко месеца. Това става ясно от официалния й профил във Facebook. \r\nЖивата легенда на българския театър сподели, че е претърпяла нелеп инцидент. \r\nТя също като почитателите си е много разочарована, но явно е дошло времето да се кротне.\r\nЕто какво написа вчера Стоянка Мутафова във Facebook:\n\r\n\n\r\nс огромно неудобство и извинение съобщавам, че поради нелеп инцидент от тази сутрин, който отново ме изкара извън релси здравословно и психически, ще трябва да преустановя за няколко месеца всички мои изяви, по настояване на личния ми лекар.\n\r\nИзказвам своите извинения, че за втори път няма да се срещна с публиката в Добрич, както на нея, така и на прекрасните организатори, които вложиха толкова труд и старание!\n                \n                \r\nАз съм също много разочарована като вас, но явно трябва да се кротна на моите почти 97 години!\n\r\nБъдете здрави!\n\r\nВаша: Стоянка Мутафова\n\r\n ", "date": "2018.11.05", "title": "Стоянка Мутафова се кротва, претърпяла инцидент "}
{"url": "https://www.dnes.bg/politika/2018/11/05/sled-kreslivite-maiki-81-za-ostavka-na-simeonov.392637", "text": "81% от българите смятат, че Валери Симеонов трябва да подаде оставка във връзка с изказването за майките на деца с увреждания, които той нарече \"кресливи\". 15% са на обратното мнение, а останалите не могат да преценят. \n\n\n\n\n\r\nКолкото до правителството, мнозинство от 56% са против оставката му, а 34% са \"за\", докато останалите не могат да отговорят. 64% смятат, че и Бойко Борисов е отговорен в ситуацията около Валери Симеонов, а 31% са на противоположната позиция. Останалите се затрудняват да отговорят.\r\nТова показват данните от независим телефонен сондаж на \"Галъп интернешънъл\", проведен от 27 октомври до 2 ноември сред 800 души в цялата страна. Сондажът е започнал преди акциите в Държавната агенция за българите в чужбина. \n                    \n                    \n                \r\nПрактически всички демографски групи предпочитат Валери Симеонов да подаде оставка. Изключение донякъде правят привържениците на Обединените патриоти, където близо 60% са против оставка, а близо 40% са \"за\". Обратната е картината при симпатизантите на ГЕРБ – над 50% \"за\" и около 40% - \"против\". В този въпрос, разбира се, се отразява не само оценката за конкретния скандал, а и генералното отношение на попитаните за участието на Симеонов в политиката, уточняват анализаторите.\n\r\nПрактически всички слоеве на обществото намират, че премиерът Борисов е отговорен за ситуацията около Валери Симеонов. Единствено привържениците на ГЕРБ са на обратното мнение, а привържениците на Обединените патриоти са разделени по тази тема.\n\r\nЗа 64% Борисов носи отговорност около ситуацията с Валери Симеонов, а 31% са на обратното мнение. Обществото очевидно трудно ще приеме пасивност от страна на премиера и търси от него отговорност като ръководител на правителството. Българите явно очакват уволнение и забавянето носи щета за Борисов.\n\r\nОставката на правителството обаче предизвиква повече нюанси в мненията. Повечето обществени групи са \"против\". Електоратът на БСП е по-скоро \"за\". Онези, които не биха гласували и които биха гласували с \"не подкрепям никого\", т.е. дистанцираните от политиката хора, са разделени в мненията си.", "date": "2018.11.05", "title": "След \"кресливите майки\" – 81% \"за\" оставка на Симеонов"}
{"url": "https://www.dnes.bg/zvezdi/2018/11/05/kristin-ilieva-stanah-po-tyrpeliva-sled-katastrofata.392662", "text": "Освен проблемите с краката, заради които доскоро трудно се придвижваше, Кристин Илиева получила и паник атаки след тежката катастрофа, която претърпя. Манекенката сподели, че ѝ било доста трудно да се справи със страха, но благодарение на нейното гадже и близките ѝ, той вече е зад гърба ѝ. \r\n\"Имам чувството, че силата на любовта ми помогна и ми помага да изживея този момент по-леко и да имам сила. Будиш се сутринта и знаеш, че ще го видиш този човек, ще дойде часът, в който сте се уговорили да се видите. Ако няма такава тръпка – денят ти е сив\", обяснява Илиева. \r\nКрасавицата изтъква, че вече няма проблем да говори открито за катастрофата. \r\n                    \n                    \n                \"Трудно е да го опиша с думи, но си е много тежко изпитание. На моменти се чудя откъде я вадя тази сила, воля и търпение. По принцип съм супер нетърпелив човек. Ето че се научих да бъда и търпелива\", разказа тя пред bTV. \r\nПо думите на младото момиче, когато на човек му се случи нещо толкова страшно, той или се предава, или започва да се бори, за да оцелее. Тя избрала втория вариант. \r\n\"Това ми се случи, когато бях на 20. Аз съм млад човек, искам да живея, искам да тичам, да танцувам, да пътувам. Един ден, когато си имам дечица, да си тичам след тях. Не можеш да се предадеш в такъв момент. Бориш се!\", добави Кристин. \r\n\"Станах много, много, много по-добър човек. Имам чувството, че ако е имало нещо негативно в мен или около мен, вече го няма\", казва още Илиева и споделя, че въпреки усмихнатите снимки, които качва в Instagram, тя невинаги се чувства добре и не ѝ допада, че понякога хората умишлено се държат сякаш нищо не ѝ се е случило. \r\nКристин поясни, че преди близо месец е претърпяла поредната операция след инцидента. Сега тя се е съсредоточила върху рехабилитацията и се надява скоро да може да ходи нормално.  \r\n", "date": "2018.11.05", "title": "Кристин Илиева: Станах по-търпелива след катастрофата"}
{"url": "https://www.dnes.bg/temida/2018/11/05/tyrgovishte-sreshtu-shofior-blysnal-dvama-i-izbiagal.392639", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДесетки протестираха в Търговище срещу пиян шофьор, който блъсна младежи на мотор и избяга. Родители, близки и приятели на пострадалите момче и момче при катастрофата в петък поискаха справедливо наказание за нарушителя.\r\nВ петък следобед пиян шофьор предизвика катастрофа, при която пострадаха двама младежи. При непозволен обратен завой мъжът блъснал с лекия си автомобил мотор, с който се движели момиче и момче - на 18 и 16 години. След удара шофьорът избягал.\r\nВ протеста в Търговище днес се включиха и членове на мотоклуба в града. Гражданското недоволство е провокирано от опасението на близките, че нарушителят може да се укрие или да не получи справедливо наказание, защото е брат на бивш директор на в МВР Търговище. Участниците в протеста демонстративно оставиха чадърите си пред съдебната палата.\r\n                    \n                    \n                \"Ние си позволихме да излезем, за да дадем гласност, защото всичко щеше да бъде покрито, определено за това ще си носим последствията, защото има хора сред нас, които им се опънаха назад в годините и им се наложи да се изселят от града\", коментира пред  майката на пострадалото момче.\r\nОт окръжната прокуратура в Тръговище заявиха, че няма основание да се говори за чадър и, че действията са извършени своевременно след събиране на необходимите доказателства, които по преценка на наблюдаващия прокурор са достатъчни за повдигане на обвинение.\r\nСлед инцидента в болницата в Търговище е настанено 18-годишното момиче, което се е возило на мотоциклета. Тя е с фрактура по краката и ръцете и контузия на гръдния гръдния кош. Няма опасност за живота ѝ. Водачът на мотоциклета е настанен в отделение на болницата с контузни рани, също без опасност за живота.\r\nНа задържания Валентин Парашкевов е взета проба за алкохолен тест, която е отчела концентрация от 0,71 промила.", "date": "2018.11.05", "title": "Търговище срещу шофьор, блъснал двама и избягал"}
{"url": "https://www.dnes.bg/health/2018/11/05/siomgata-i-pystyrvata-ni-pomagat-da-preborim-astmata.392614", "text": "Kлинично проучване, ръководено от университета \"La Trobe\", показва, че яденето на риба като сьомга, пъстърва и сардини като част от здравословното хранене може да намали симптомите на астма при децата, пише Медикъл Експрес. Международното проучване е установило, че децата с астма, които са следвали здравословна средиземноморска диета, обогатена с мастни риби, са подобрили белодробната функция след шест месеца. Водещият изследовател Мария Папамайкъл от \"La Trobe\" казва, че резултатите са добавени към нарастващия брой доказателства, че здравословното хранене може да бъде потенциална терапия за детска астма. \"Вече знаем, че диета с високо съдържание на мазнини, захар и сол може да повлияе върху развитието и прогресирането на астмата при децата и сега имаме доказателства, че е възможно справяне с астматичните симптоми и чрез здравословно хранене\", допълва Папамайкъл. \"Мастната риба е с високо съдържание на омега-3 мастни киселини, които имат противовъзпалителни свойства. Нашето проучване показва, че яденето на риба само два пъти седмично може значително да намали възпалението на белите дробове при деца с астма\". \"След традиционната средиземноморска диета, която е с високо съдържание на растителни храни и мазна риба, може да бъде лесен, безопасен и ефективен начин за намаляване на симптомите на астма при децата\", казваа професор Катрин Итсиополос, съ-изследовател. \"За съжаление, честотата на астма в световен мащаб остава висока. Наложително е да идентифицираме нови терапии, които да използваме заедно с конвенционалните лекарства за астма\", казва доцент Биркан Ербас от Училището по психология и обществено здраве на \"La Trobe\" и експерт по астма и алергии. Проучването обхваща 64 деца от Атина в Гърция, на възраст от 5 до 12 години, които имат лека астма. Изследователи от Австралия и Гърция разделят децата на две групи и инструктират половината да ядат две ястия от варени мастни риби (най-малко 150 грама) като част от гръцкото средиземноморско хранене всяка седмица в продължение на шест месеца. Останалите деца следват нормалната си диета. В края на проучването те открили, че групата, която яде риба, е намалила бронхиалното възпаление с 14 единици. Всичко над 10 единици е важно съгласно международните насоки. По публикацията работи: Цветелин Димитров ", "date": "2018.11.05", "title": "Сьомгата и пъстървата ни помагат да преборим астмата"}
{"url": "https://www.dnes.bg/politika/2018/11/05/osvobodiha-haralampiev-ot-shefskoto-miasto-v-dabch.392669", "text": "С решение на правителството Петър Харалампиев е освободен като председател на Държавната агенция за българите в чужбина.\r\nДлъжността временно ще бъде изпълнявана от заместник-председателя на Агенцията Димитър Владимиров до определянето на нов титуляр, съобщиха от Министерския съвет.\r\nПравителственото решение, предложено от министър-председателя Бойко Борисов, е прието неприсъствено.\n\n\n\r\nМиналата седмица спецпрокуратурата проведе акция срещу корупционните практики в Агенцията. Сигналът, по който започнало разследването, бил за издавани паспорти за български произход срещу хиляди евро.\r\nПо думите на зам.-главния прокурор Иван Гешев това е сред най-сериозните случай на корупция и без аналог в най-новата ни история.\r\n                    \n                    \n                Според прокуратурата схемата работела от юли миналата година. Ръководител на престъпната група е бил председателят на ДАБЧ Петър Харалампиев. В ареста освен него останаха и главният секретар Красимир Томов, както и двама посредници.\r\nСумата срещу които се продавали паспортите варирала между 5 и 8 хиляди евро, а до ръководството стигали по 1000-1500 евро.\r\nХаралампиев е обвинен за шест случая. Взел веднъж 5000 евро, а след това и няколко случая по 350 евро. Парите са давани директно в кабинетите в ДАБЧ.\r\nРазследващите все още не знаят дали схемата е наследена от предишно ръководство.\r\nЗаместник-председателят, който от днес оглави агенцията, Димитър Владимиров е знаел за схемата, опитвал се да се противопостави, но участниците в групата се опитвали да го заобиколят.", "date": "2018.11.05", "title": "Освободиха Харалампиев от шефското място в ДАБЧ"}
