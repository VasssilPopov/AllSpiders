{"url": "https://www.dnes.bg/sofia/2019/11/18/avtoinstruktori-na-protest-zaradi-gotveni-normativni-promeni.430034", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Автоинструктори излязоха на протест срещу готвените нормативни промени в сектора. Те се събраха около храм-паметник \"Свети Александър Невски\" в София, за да поставят своите три  основни искания.\r\nАвтоинструкторите са срещу въвеждането на електронна система за контрол, против увеличаването на часовете за кормуване, както и срещу недостатъчно адекватните институционални и браншови решения в сферата на пътната безопасност.\n\r\n\"Много от колегите не могат да работят със смартфони. Имаме граждански права, ние не сме най-големите престъпници в тази държава. Ние трябва да работим с интернет, ако спре интернетът, това означава, че и ние трябва да спрем да работим\", каза протестиращият Стоян Стоянов пред репортер на \n                    \n                    \n                \n                \n                \n                \r\nДруг от протестиращите заяви, че не желае часовете да се увеличават и сегашните 31 са напълно достатъчни. \n\r\nСпоред промените часовете за кормуване се увеличават от 31 на 42. За първи път се предвижда нощно шофиране, както и кормуване в силен трафик, на магистрала и в мъгла.\r\nОт бранша се притесняват, че ако броят на учебните часове зад волана се увеличи, това ще повиши цената на курса, което пък ще доведе до отлив на клиенти.\n\r\nОт бранша са пресметнали, че ако готвените промени станат факт, цената на един курс ще се повиши с около 220 лева, а ако се въведе и GPS контрол – още повече.", "date": "2019.11.18", "title": "Автоинструктори на протест заради готвени нормативни промени"}
{"url": "https://www.dnes.bg/health/2019/11/18/koi-hrani-i-napitki-promeniat-liceto-ni.429814", "text": "Сутрин, чаша кафе, освежаващ душ... Вече сте готови за новия ден, но не и кожата ви. Тя е вяла, появили са се нови пъпчици, а и сте някак подпухнали и така от известно време. На какво може да се дължи? Ако не страдате от някакви сериозни здравословни проблеми, обърнете внимание на начина си на хранене, защото той има значение за това как изглеждаме. Храните и напитките, които консумираме ежедневно „променят“ лицето ни. Как?\r\n\r\nОсвен редовната консумация на захар, виното понякога може да съдържа пестициди и сулфити, което може да е причина за дехидратация. Тялото започва да губи вода, натоварва се и работата на черния дроб, възможни са и храносмилателни неразположения. В резултат на следващия ден, след като сме пийнали вино, кожата ни може да изглежда зачервена, подпухнала, вяла. Как може да поправите това?\r\n                    \n                    \n                \n                \n                \n                Опитайте се да откажете консумацията на всякакъв алкохол за период от 3 седмици. За това време кожата ви ще се възстанови, а след това може да приложите правилото 80:20, при което може да си позволите консумация на една – две чаши в 20% от случаите, докато пропускате в останалите 80%.\r\n\r\nПоява на пъпки, тъмни кръгове под очите, торбички, подпухналост на цялото лице... Колко често консумирате сладолед, прясно мляко, сирене? Млякото добавено към кафето, любимите ни храни, които го съдържат, може да се отрази на състоянието на лицето, дори и да нямате непоносимост към лактоза.\r\nС напредване на възрастта, човешкото тяло може да започне да изчерпва ензимите, които метаболизират лактозата. Това е предпоставка за възпаления в цялото тяло, като храносмилателни проблеми, промени в цвета на кожата, появата на пъпки и други.\r\n", "date": "2019.11.18", "title": "Кои храни и напитки \"променят\" лицето ни?"}
{"url": "https://www.dnes.bg/kino/2019/11/18/u-licata-s-aleksandyr-sano-kinoto-me-pravi-div-i-shtastliv.429788", "text": "\r\n\r\n                    \n                    \n                \n                \n                \n                \r\nФилмът ни е вдъхновен от него, но приликите свършват с факта, че две жени бягат от закона и един полицай ги преследва. Хората не бива да приемат нашия филм като римейк. Историите са безкрайно различни. \"Диви и щастливи\"  говори за приятелството и за това, че всеки има право да е щастлив и може да извоюва щастието си, както го разбира.\r\n\r\nЯна (Маринова) бе започнала работа със сценариста Борислав Захариев. Звънна ми Марто Макариев - режисьорът и ми каза, че има нужда от мен. Заяви ми: \" Скачай на влака\" и аз се качих точно докато тръгваше. Така че не бях от последните.  От там с Яна си поехме кормилото като продуценти, за да дадем на Мартин достатъчно комфорт да свърши своята работа. Уверявам ви, че резултатът е на световно ниво.\r\n\r\nЕкипът ни събра близо 100 души. С поне 90% от тях вече бях работил назад във времето. Познавам всеки и съм наясно от какво страдат хората в тази професия. С всички съм приятел и сме изградили отношения през годините. Отговорността тези хора да получат нормална среда на работа се падна изцяло на нас с Яна и това си беше отговорност. Щастлив съм, че всички влязохме с усмивка в този проект и приключихме работа също с усмивка. Сега си чакаме заслужено да си го видим на голям екран. Готови сме и каним хората с отворени обятия. Искаме да им подарим нещо преди Коледа, което да ги вдъхнови.\r\n\r\nСнимането на кино, макар и изкуство, си е бизнес с доста сериозен бюджет. Има хора, които разчитат на тази работа и биват заплатени за нея. С Марто сме си говорили, че бизнес с приятели не се прави. Дори на Запад, обаче историята познава ситуации, в които именно приятели се захващат с нещо заедно и го правят. Аз вече го намирам  за едно от най-нормалните и органични неща.\r\n\n\r\nЯвно добре ни се получават нещата, защото  и на наградите на Нова тв в подкрепа за българското кино, в което зрители имат възможността да гласуват във всички категории, \"Привличане\" обра наградите за най-добър филм. Яна взе приза за най-добра актриса, аз – за най-добър актьор. Това е мнение на зрителите и явно сме сполучлив екип. Смея да твърдя, че \"Привличане\" е най-гледаният филм за 2018 г. в България, а \"Диви и щастливи\" е още по-вълнуващ.\r\n\n\r\nНе ми е останало време да наблюдавам, но сигурно е така. В това няма нищо лошо. Преди няколко години хората, които ходиха на кино деляха филмите на български и чуждестранни. Много е хубаво, че самата категория български филм започва да се разделя. Звучи добре. Най-хубавото е, че българският зрител започва да се връща в киносалона, за да подкрепя родното изкуство и то затова започва да става все по-добро.\r\n\r\nТова е момента на объркване. Убеден съм, че няма изначално родени лоши хора и престъпници.  Просто, онези, които са  поели по този път в етап от живота си, са объркали посоката.\r\n\r\nЕдно от огромните качества на \"Диви  и щастливи\" е, че е много плътен и съвсем не е еднопластов. Има много хумор и екшън и всичко това е събрано в много добра дозирана комбинация. Не мога да кажа, че екшънът е много добър за сметка на другите съставки на прокуцията. Историята носи своето послание и в нея могат да се припознаят много хора. А в плюс има невиждан до този момент в българското кино екшън, който е заснет изключително зрелищно.\r\n\r\nВече сме договорили разпространение в съседна Македония. Предстои и разговор за дистрибуция в Сърбия. Преговаряме с шест западни компании за международна дистрибуция. Имаме прожекции на 30-и ноември в Лондон, а на 8-ви декември сме в Глазгоу и Единбург.\r\n\r\nВ момента точно заниманието ми с филма. Иска ми се екипът следващия път да се разрасне още повече. В определени моменти 10 човека вършат работа за 50. Това неминуемо ни прави диви и щастливи. Но най-вече див и щастлив съм от резултата, който се получи. Обещавам на всички, които следят от години изявите ми в киното и телевизионните екрани, че в никакъв случай няма да останете разочаровани, защото този филм ще ви отнесе главите и ще ви накара да мечтаете.\r\n ", "date": "2019.11.18", "title": "У-лицата с Александър Сано: Киното ме прави див и щастлив"}
{"url": "https://www.dnes.bg/obshtestvo/2019/11/18/da-darish-liubov-da-spasish-detski-jivot-lesno-li-e-da-si-priemen-roditel.429966", "text": "\r\nПриемната грижа променя съдба, променя живот, спасява деца, тя дава надежда и бъдеще. Приемният родител не е този, който взима деца, и цялата кампания срещу очерняне на приемната грижа е тенденциозна, категорична е Мария Благоева.\r\n                    \n                    \n                \n                \n                \n                Приемната грижа е междинно звено, а целта е да се помогне на децата.\n\r\n\"Асоциацията я направихме спонтанно, на събиране на приемни родители решихме да се организираме. Успяхме да останем независими, макар че имаше желание от различни хора да ни използват. Днес имаме независимост – имаме  изпълнителен директор и управителен съвет от трима души. И най-важното сме единни, вървим в една посока и хората ни имат доверие. Гласът ни се чува – работим с министерства, социални служби\", разказва тя пред  И четиримата членове в управителния съвет работят на доброволен принцип и не получават заплата за това.\n\r\nСпоред нея отхвърлянето и омразата на обществото тенденциозно се насочва към приемната грижа.\r\n\"Факт е, че в приемната грижа на Запад - във Финландия, Норвегия, скандинавските държави се дават деца в приемни семейства - хомосексуални двойки. Но не и в България!“, категорична е тя и продължава \"самата аз съм против пропаганда на хомосексуализъм под каквато и да е форма - независимо дали е прикрита под името  конвенция или стратегия\".\r\n\"Обществото трябва да разбере, че някой трябва да се грижи за децата,  претърпели физическо, вербално насилие в дома си, за децата, които  трябва да бъдат изведени от семействата си заради нездрава семейна  атмосфера!\", разяснява тя.\n\r\nА относно коментарите за забогатяване на приемните родители обяснява: \"Заплатата на приемния родител е около 600 лв. без данъци, но издръжката на едно дете в приемно семейство в момента е 250 лв. Ако приемният родител гледа и второ дете, за него заплащането е едва 10% от минималната заплата. Помислете, кой \"печалбар\" би гледал дете срещу 10% от минималната заплата\".\n\r\n\"Специално за София приемните родители са мисионери –  в столицата няма начин да не си на загуба, ако гледаш такова дете. Тук приемните семейства трябва да дават, а не получават. Наскоро мой познат – приемен родител, се отказа да работи като такъв, защото му омръзна да хвърлят кал по него“, допълни тя.\r\nСамата Мария става приемен родител през 2009 година, когато решава да вземе от дом за деца Реми Тоин, когато е на 14 години. Заради това тя напуска добре платената си и уредена работа и решава да се посвети на възстановяването на един детски живот.\r\nА усилията й са възнаградени - днес Реми е професионален танцьор, хореограф, модел на Ivet Fashion, снима се в национални и чуждестрани реклами, най-добрият в хип-хопа у нас. \n\r\nАсоциацията, на която Мария Благоева е зам.-председател, има около 800 членове, а приемните родители в цяла България са над 2000. \"Нас ни интересуват проблемите на приемната грижа в България. И много приемни семейства ни пишат, искат съвет, помощ\", казва тя.\n\r\nПо думите й най-голямата болка на приемните родители е недомислената реинтеграция – връщането в семейството на детето, преди на практика да има условия то да бъде нормално отглеждано.\n\r\nИ разказва няколко истории, за които приемни родители са търсели помощ от Асоциацията.\n\r\n\"При един случай детето беше върнато в семейството му, без там да има промяна на обстоятелствата. Вследствие на това то отключи епилепсия. Защото децата отиват, виждат, живеят нормален живот и когато се връщат отново в среда без надежда, без промяна – резултатите са непредвидими“, обясни тя.\r\n \r\nПрипомня и за пожар, при който три деца изгоряха, оставени сами във фургон. Оказа се, че на няколко пъти съсед е подавал сигнал, че тези деца не са обгрижвани, но коментарът на социалните е бил - \"при малцинствата е така\".\n\r\n\"При друг случай дете го върнаха на майката, а тя го изпрати в Германия да проституира и краде. Асоциацията  успя да го върне в приемна грижа, но след време то отново бе реинтегрирано\", продължава Мария.\n\r\nПолучават и снимка на дете, снимано на бунището, след като е върнато в родния дом.\n\r\nИ разказва: \"Приемната майка гледаше детето като кукличка, с бяла рокличка, нахранено, изкъпано, щастливо дете. Реинтегрираха го в семейството му, майката я няма, не се знае къде е, а бащата – пияница. Сега детето рови по кофите, мръсно, не ходи нито на градина, нито на училище. Писахме, алармирахме – никой не си мръдна пръста да помогне, да се спаси това дете\".\r\nТова е голямата болка на приемния родител – когато се прави недомислена реинтеграция, без да има промяна в родния му дом. Детето се връща в страданията си и се смята за изоставено – това е голям шок за него и упрекът е към приемния родител. Има случаи, когато на приемния родител се забранява да поддържа връзка с детето след реинтеграция.\r\nМария отново подчертава: \"Много често приемната грижа поема деца, които са жертва на насилие – било то сексуално, вербално, физическо\".\r\nВ приемна грижа много често децата идват като от филм на ужасите. Дете с изядени от плъхове пръстчета, друго с белези от гасени по тялото цигари, друго с белег от огромна нелекувана прорезна рани на коремчето, причинени от пиян родител, друго дете жигосано с дамга за добитък и още много кошмарни детски съдби...\n\r\nТази година Националната асоциация за приемна грижа навърши 10 години от своето създаване. Тя е единствената родителска организация на приемните родители у нас. 10 години, в които тя води битка за изоставените, неглижираните, самотните деца, битка за тяхното спасяване. А безпочвената злоба и омраза, освободена срещу тях на протести и в социалните мрежи, е удар срещу хуманната кауза, която дава нов шанс за живот, смята Мария.\r\n \r\n ", "date": "2019.11.18", "title": "Да дариш любов, да спасиш детски живот... Лесно ли е да си приемен родител?"}
{"url": "https://www.dnes.bg/obshtestvo/2019/11/18/nova-poredica-legendarnite-bitki-ot-srednovekovieto.430029", "text": "\r\nДесет емблематични и придобили статут на легендарни български победи от далечното минало на България са във фокуса на третата съвместна документална поредица на сдружение \"Българска история\" и ЗАД \"Армеец\" – „Средновековна слава“. Премиерата на образователния видеопроект ще се проведе на 21 ноември, от 19 часа, в Националния археологически музей в София.\n\r\nСлед като през изминалите две години поредиците „Българско военно чудо“ и „Нашите пълководци“ заинтригуваха хиляди, сега третият образователен проект на ЗАД „Армеец“ и сдружение „Българска история“ ще се насочи към един още по-далечен период – Средновековна България. А целта му е да създаде вдъхновяващ и критичен поглед към онези бляскави моменти от историята на страната ни, които са поставяли България твърдо на картите на Балканите и Европа.\n                    \n                    \n                \n                \n                \n                \r\nПо време на премиерата ще бъдат представени част от анимационно-документалните видеа, а авторите ще разкажат какво предстои през годината. Входът за премиерата на „Средновековна слава“ е свободен.\n\r\n", "date": "2019.11.18", "title": "Нова поредица: Легендарните битки от Средновековието "}
{"url": "https://www.dnes.bg/rusia/2019/11/18/rusiia-vyrna-na-ukraina-trite-katera-ot-kerchenskiia-protok.430008", "text": "Русия предаде на Украйна трите плавателни съда, задържани миналата година в Керченския проток, предаде ТАСС, като се позова на руското външно министерство.\n\n\n\r\nСтава дума за двата блиндирани катера \"Бердянск\" и \"Никопол\" и влекача \"Яни Капу\".\r\n\r\n\"На 18 ноември се състоя предаването на Украйна на трите кораба на украинските военноморски сили, които през ноември 2018 г. нарушиха границата на Руската федерация по време на преднамерена провокация на Киев в района на Керченския проток и бяха задържани от руските правоохранителни органи. Руската страна възнамерява и занапред решително да пресича всякакви провокации по своите граници, включително с цел гарантиране на сигурността на корабоплаването в съответствие с руското законодателство, двустранните договори и другите приложими норми на международното право\", изтъква в изявление министерството.\r\n/БТА/", "date": "2019.11.18", "title": "Русия върна на Украйна трите катера от Керченския проток"}
{"url": "https://www.dnes.bg/akoshtete-vqrvaite/2019/11/18/3-zodii-koito-gi-ochakva-razdiala-do-kraia-na-noemvri.429996", "text": " Краят на месеца ще донесе известно напрежение за някои от зодиакалните знаци. От 21 ноември Меркурий вече няма да е ретрограден в Скорпион, но щетите, които е нанесъл за периода от Хелоуин до 20 ноември, ще си кажат думата. \r\nЧаст от зодиите разбраха някои неща за своя партньор, бяха разкрити тайни, а и отношенията им се влошиха. Ето и кои може да очакват раздяла след 20-и ноември.\r\n\r\n \r\nТе са много социални, и през последните месеци бяха в стихията си. Попаднаха в нова среда, сприятелиха се с доста хора - просто са си такива по природа. За съжаление, изоставиха своя приятелски кръг, не прекарваха много време с партньора и дори го игнорираха заради новите си познати. \r\n \r\nНе можеше да се разчита на Близнаците през последните седмици. Те не са искали да наранят половинката или да я разкарат, но я пренебрегваха и дори сега не се поправят. Просто може да им е доскучало във връзката и да действат импулсивно. Или нараненият партньор ще ги отреже, или те ще извършат предателство и ще оставят гаджето.\r\n\r\n", "date": "2019.11.18", "title": "3 зодии, които ги очаква раздяла до края на ноември"}
{"url": "https://www.dnes.bg/kino/2019/11/18/pylno-uskorenie-izprevari-bitkata-za-miduei-v-sasht.430010", "text": "Спортната драма \"Пълно ускорение\" оглави бокс-офис класацията на Северна Америка с приходи от 31 милиона щатски долара, съобщиха БТА, позовавайки се на световните информационни агенции.\r\nОтзивите за филма на режисьора Джеймс Манголд са отлични, а изпълнителите на главните роли Крисчън Бейл и Мат Деймън вече се смятат за претенденти за награда \"Оскар\".\r\n\"Ангелите на Чарли\" на Елизабет Банкс изостана назад с приходи от 8,6 милиона долара - много под очакваното и зае третото място. Макар и филмът да е със сравнително скромния бюджет от 48 милиона долара, дебютът му е много по-лош от този на филма с Камерън Диас, Дрю Баримор и Луси Лиу през 2000 г. - 40 милиона долара, а и от продължението от 2003 г. (37,6 милиона долара). Версията на Елизабет Банкс е още по-феминистична. От актьорите в главните роли само Кристен Стюарт е познато лице.\r\n                    \n                    \n                \n                \n                \n                На второ място в бокс-офис класацията на Северна Америка е \"Битката за Мидуей\" с приходи от 8,8 милиона долара.\r\n\"Не си играй с огъня\" зае четвъртото място с 8,6 милиона долара. Пети е \"Последната Коледа\" с 6,7 милиона долара.", "date": "2019.11.18", "title": "\"Пълно ускорение\" изпревари \"Битката за Мидуей\" в САЩ"}
{"url": "https://www.dnes.bg/obrazovanie/2019/11/18/vylchev-ochakvame-70-mln-lv-za-uchilishtna-infrastruktura.430005", "text": "В страната има недостиг на училищна инфраструктура и в Бюджет 2020 има предложени и очаквам да бъдат одобрени 70 милиона лева за изграждане училища и детски градини, които са първата част от тригодишна програма, каза в Пловдив министърът на образованието и науката Красимир Вълчев.\r\nТой уточни, че най-голям проблемът е в София, следват Пловдив, Варна и Бургас и някои населена места, където има по над 500 деца, но няма училища и детски градини. Вълчев подчерта, че поне по едно ново училища трябва да има за Пловдив, Варна и Бургас.\r\nПо думите на Вълчев тенденцията е да се мине към едносменен режим в училищата, което той определи като много важно заради по-добрите условия за провеждане на учебния процес. Той е важен, защото условията за учене са по-добри при едносменен режим и проучванията показват, че когато учениците започват по-късно, те са по-малко демотивирани, мозъкът им работи по-добре, дори и посещаемостта може да се повиши, коментира образователният министър, цитиран от БТА.\r\n                    \n                    \n                \n                \n                \n                Красимир Вълчев е на конференция в ПУ \"Паисий Хилендарски\" на тема \"Компетентностно базирано образование и педагогиката на 21 век\". Форумът се провежда по повод 35 години от създаването на педагогическия факултет на ПУ.\r\nМинистърът каза още, че ще има повече средства и 10 милиона лева са планирани в проектобюджета за следващата година за завършващите с учителска правоспособност. По-голямата част от тях са за национални програми в системата на висшето образование, които като гъвкав инструмент да накарат висшето училище да разработи определени политики или да ги насочи към конкретни дейности, уточни той. Чрез тях ще стимулираме висшите училища да променят учебните програми, особено тези, които, по думите на министъра са в педагогическите професионални направления.\r\nОтносно темата на днешния форум Красимир Вълчев добави, че компетентността към подхода минава през това да провокираме младите хора повече да учат, а учителят по-малко да бъде лектор, а повече вдъхновител и така да мотивира интереса за учене.\r\nЕдна част от тези 10 милиона лева ще отидат и за стипендии, които според Вълчев ще са ученици постигнали най-добри резултати от зрелостния изпит по български език и литература и в някои инженерни специалности.\r\n ", "date": "2019.11.18", "title": "Вълчев: Очакваме 70 млн. лв. за училищна инфраструктура  "}
{"url": "https://www.dnes.bg/obshtestvo/2019/11/18/100-godishna-granica-istorii-za-silata-na-bylgarskiia-duh.429982", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Група млади хора, обединени в проекта \"Околобългарско\", направиха пътешествие през ключови за българската история райони. Как живеят хората отвъд границата 100 години след катастрофата, наречена \"Ньойски договор\"? Отговор на този въпрос дадоха Виктор Цолов и Антонио Йорданов.\n\r\nМомчетата от ''Околобългарско'' заснемат филм за българите от Западните покрайнини - \"100-годишна граница\". Подготвят се близо една година за едноседмичната си обиколка от двете страни на границата. Младежкият им проект не е с комерсиална цел, подчертаха те в \"България сутрин\".\n\r\n\"Бяхме в целия регион на Западните покрайнини. Бяхме от страната на Сърбия и от страната на България. Срещнахме се с човек, който е почти връстник на 100-годишната граница. Разказа ни изключително скандални случаи. Останах с впечалтнието, че е живял много тежко. Хората са щастливи, че тези времена са отминали\", сподели Виктор Цолов.\n                    \n                    \n                \n                \n                \n                \r\n\"В миналото хората са се обединили зад национален идеал и са го преследвали. До днес той все още липсва. Днес искаме да кажем, че отново трябва да се обединим зад национален идеал. В този филм казваме как това ще се случи\", посочи още Виктор. \n\r\nАнтонио Йорданов от ''Околобългарско'' добави, че са им били споделени доста лични истории. По думите му хората в региона се самоопределят като българи.\n\r\n\"Изключително щастливи са, че са мирни времена и няма напрежение между България и Сърбия. Основно гледат българска телевизия\", отбеляза той пред ", "date": "2019.11.18", "title": "\"100-годишна граница\" - истории за силата на българския дух"}
{"url": "https://www.dnes.bg/zvezdi/2019/11/18/ariana-grande-otmenia-koncerti-ne-moje-da-disha.429991", "text": "Ариана Гранде призна, че в момента е много болна.\r\nЗвездата трудно успява да си поеме дъх, докато е на сцената и затова се наложи да отмени някои свои концерти. Тя казва, че чувства огромна болка в гърлото и главата.\r\n \r\n\"Много съм болна днес. Болна съм от последния концерт в Лондон. Не знам как е възможно, но гърлото и главата все още ме болят страшно много. Гласът ми звучи добре, но просто много ме боли и ми е трудно да дишам по време на концерт\", написа тя в Instagram Stories.\r\n \r\nВ събота изпълнителката на \"7 Rings\" сподели, че е ходила на лекар и той се е опитал да ѝ помогне да се възстанови за концерта на 17 ноември в Атланта, Джорджия. Но на другия ден не се е чувствала по-добре и се наложило да отмени концерта.\r\n \r\n", "date": "2019.11.18", "title": "Ариана Гранде отменя концерти, не може да диша"}
{"url": "https://www.dnes.bg/notifikacii/2019/11/18/specakciia-teche-v-sofiia-arestite-sa-za-droga.430046", "text": "Мащабна акция на ГДБОП и СДВР срещу наркоразпространението се провежда в няколко  квартала на София. \r\nДо момента са арестувани над 10 души, предаде БНР.\r\n\r\n\r\nАрестите и обиските продължават.\r\n ", "date": "2019.11.18", "title": "Спецакция тече в София, арестите са за дрога"}
{"url": "https://www.dnes.bg/obshtestvo/2019/11/18/koi-kriv-koi-prav-pochinaloto-dete-lekuvano-tvyrdi-lekarkata.430045", "text": "Не е имало забавяне в лечението на тригодишното дете, което почина, твърди д-р Елена Георгиева, лекарката, която според родителите на починалото момче е отказвала в продължение на часове да го хоспитализира в столичната педиатрична болница \"Проф. д-р Иван Митев\".\n\nТя разкава пред bTV друга версия - че детето е чакало 30 минути за прием, но през това време състоянието му е не е било тежко.\r\n\"В 1:30 ч. ми бяха предоставени документите. Някъде около 2 ч. детето беше прието. През този половин час установих, на базата на клиничния преглед, че става въпрос за дете, което има нужда от болнично лечение, но не и от интензивно болнично лечение\", уточни д-р Елена Георгиева.\n                    \n                    \n                \n                \n                \n                \r\nТя предложила на родителите детето да бъде настанено за лечение в пулмологичната клиника на Александровска болница, но те отказали.\r\nСпоред педиатъра състоянието на малкото дете е позволявало то да бъде преместено в друго лечебно заведение.\r\n\"Беше в увредено общо състояние. Лежеше на болничната кушетка, с белези на интоксикация, но не и с дихателна недостатъчност и сърдечна недостатъчност\", посочи още медикът.\r\nМинистерството на здравеопазването проверява три столични болници заради смъртта на детето -  Педиатричната болница \"Професор Иван Митев\", болница \"Лозенец\" и \"Пирогов\". Момченцето вероятно е било заразено с риновирус.\n\r\n\n\r\n\n\r\n ", "date": "2019.11.18", "title": "Кой крив, кой прав? Починалото дете лекувано, твърди лекарката"}
{"url": "https://www.dnes.bg/zvezdi/2019/11/18/princ-hari-se-vdyhnoviava-ot-greta-tunberg.430032", "text": "Името на Грета Тунберг набира все по-голяма популярност не само сред обществото, но и сред звездите. Младата шведка, която се бори срещу климатичните промени, разширява фен клуба си с всеки изминал ден, а в него вече членуват Леонардо ди Каприо, Джейн Фонда и Ким Кардашян.\r\nСега към тях се присъединява и принц Хари, който обяви Грета за вдъхновение на младите по света. Херцогът на Съсекс присъства на наградите OnSide в Лондон тази неделя. Той беше поканен да изнесе реч пред повече от 2500 младежи, които също бяха в залата.\r\nOnSide е организация, която се опитва да осигури по-добро бъдеще на деца на възраст между 8 и 19 години и на младежи до 25 години, които се намират в неравностойно положение. „Бил съм на много събития, но енергията тази вечер е нещо специално и, разбира се, се чувствам привилегирован да съм част от тази общност“, каза в речта си принц Хари.\r\n                    \n                    \n                \n                \n                \n                След това той не пропусна да отбележи и името на Грета, както и нейните постоянни действия срещу промяната в климата. „Когато Грета започна своята инициатива, тя беше само на 15 години – един глас с един плакат пред шведския парламент. Много хора... всъщност, трябва да кажа, много възрастни... не ѝ обърнаха внимание. Сега, милиони младежи се присъединяват към нейната борба“.\r\nСъпругът на Меган Маркъл добави, че Тунберг е постигнала много от началото досега и че тя се стреми към промяна не само за нея, но и за всички останали. „Целият свят в момента я следи внимателно“, добавя той.\r\nТова е последното официално събитие за принц Хари преди той и семейството му да се отдадат на заслужена почивка. Той, заедно с Меган Маркъл и сина им Арчи, ще отлетят за САЩ, където ще прекарат коледните празници.\r\n\r\n ", "date": "2019.11.18", "title": "Принц Хари се вдъхновява от Грета Тунберг "}
{"url": "https://www.dnes.bg/balkani/2019/11/18/vdigat-minimalnata-zaplata-v-severna-makedoniia-do-464-leva.430038", "text": "Минималната заплата в Северна Македония от 1 декември ще бъде 14 500 денара /464 лева/, съобщава \"Независен весник\".\n\r\n\r\nВ момента минималната заплата в държавата възлиза на 12 507 денара.\r\n\r\nС увеличението на минималната работна заплата осигурихме по-високи доходи за 90 000 граждани, заявиха от министерството на труда и социалната политика, информира БТА.", "date": "2019.11.18", "title": "Вдигат минималната заплата в Северна Македония до 464 лева"}
{"url": "https://www.dnes.bg/index/2019/11/18/posledniiat-proces-sreshtu-nacist-da-ne-zabraviame-omrazata.430015", "text": "В Хамбург започва дело, което е вероятно да бъде последното по рода си. В дългия процес Бруно Дей ще отговаря пред съда за престъпленията си, извършени в нацистки концлагер. \n\r\nБруно Дей е станал част от SS още като тийнейджър. \n\r\nПри последното си явяване пред съда той криеше лицето си. Очаква се процесът, който ще отнеме 23 заседания да приключи в края на февруари. Ще се проведат 23 заседания, но заради възрастта на обвиняемите всяко заседание е ограничено до 2 часа на ден и на седмица ще се провеждат максимум 2 такива заседания. \n\r\nБруно Дей е обвинен в съучастие към 5230 убийства. Той твърди, че не е имал представа за масовите убийства, случили се в концлагера \"Щутхоф\", въпреки че е виждал затворниците да влизат в газовите камери, чувал е виковете им и ударите по стоманените врати, пише Independent.\n\n\n                \n                \n                \r\n\n\r\nНа изток от Данциг, в днешна Полша, \"Щутхоф\" е построен от Германия през 1939 г. и е използван като пункт, в който са отвеждани всички евреи, както и поляци, противници на режима. \n\r\nБруно Дей е бил изпратен там през 1944 г., когато нацистите прочистват хиляди евреи от гетата в прибалтийските държави. Там са и хиляди поляци, заловени по време на бруталното потушаване на Варшавското въстание. \n\r\nВ Щутхоф загиват над 60 000 души - застреляни, евтаназирани, умрели от глад, или пък \"освободени\", но трагично починали в студените поля. Останалите са изпращани в газовите камреи. \r\n\n\r\nОколо три дузини от оцелелите и техните семейства са свидетели в процеса. Но защо едва сега Бруно Дей отговаря за действията си? \n\r\nРаймунд Нивински, адвокат на оцелелите, обяснява че непосредствено след 1945 г. приоритетни са ключовите фигури от режима на нацистите. \n\r\n\"Точно след войната само онези, директно отговорни за престъпленията са преследвани - някои от ключовите фигури като онези в Нюрнбергските процеси, но надзирателите, които не са били директно свързани с някои специфични престъпления, не са попаднали в радара\", обяснява адвокатът. \n\r\nВъв времена, в които отричането на Холокоста е все по-често срещано явление, а оцелелите стават все по-малко, подобни процеси са силно символични. Отмъщението не винаги е цел на обвинителите. \n\r\nТова е и случаят със Зиги Шипер, който през януари ще навърши 90 г., но все още е активен и прекарва дните си, изнасяйки уроци в британски училища за опасностите от предсразсъдъците си. \n\r\nШипер е роден в Лодз и е минал през няколко концентрационни лагера, включително Аушвиц-Биркенау и Щутхоф. Но в гласа му няма и капка горчивина, когато обяснява защо този процес е важен. \n\r\n\"Този мъж трябва да отиде на съд, така че хората да знаят какво е направил, но не смятам, че трябва да иде в затвора. На тази възраст ще излезе ли по-добър човек? Това няма да помогне никому. Важното е, че гласовете ни се чуват\", смята Шипер. \n\r\n\"Не трябва да забравяме опасностите на омразата и докъде могат да доведат\", категоричен е оцелелият от Холокоста. \r\n ", "date": "2019.11.18", "title": "Последният процес срещу нацист: Да не забравяме омразата!"}
{"url": "https://www.dnes.bg/obshtestvo/2019/11/18/doc-kirov-za-bolnichnite-rabotodateli-ne-iskat-da-plashtat.430020", "text": "\"Чувстваме се омерзени, защото дискутирането точно на този проблем е просто мотив да се прикрие истинският. За нас истинският мотив е, че в случая някои работодатели просто не желаят да заплащат тези болнични и това става под мотива, че трябва да има контрол, че има злоупотреби и т.н.“, заяви пред БНР доц. Любомир Киров – национален координатор на експертния съвет по обща медицина към Министерството на здравеопазването и председател на Националното сдружение на общопрактикуващите лекари - относно идеята на управляващите първият ден от болничния да е изцяло за сметка на работника.\n\n\n\r\nСпоред него предложеното няма да реши проблема с фалшивите болнични.\n                    \n                    \n                \n                \n                \n                \r\nЕкспертът попита защо трябва да страдат болните заради това, че някой не иска да се натовари с ангажимент. Само 15% от болничните се издават от общопрактикуващите лекари, посочи той в ефира на „Хоризонт“.\r\n\n\r\n„Като става дума за контрол и че не трябва да се допускат злоупотреби, когато се обсъждаше Наредбата за временната нетрудоспособност, от Националното сдружение на общопрактикуващите лекари предложихме да се възстанови правото на работодателите да контролират изпълнението на режима, предписан в болничния, т. е. ако лекарят е казал, че човекът трябва да си бъде в дома и единствено да посети кабинета на лекаря, за да бъде прегледан, ако това не се спазва и работодателят установи, че този човек е някъде другаде – да може с основание да поиска анулиране на болничния. Това наше предложение не беше прието“, припомни още доц. Киров.", "date": "2019.11.18", "title": "Доц. Киров за болничните: Работодатели не искат да плащат"}
{"url": "https://www.dnes.bg/index/2019/11/18/koia-e-nai-loshata-cherta-na-myja-spored-zodiiata.430042", "text": "Мъжете са от Марс, жените - от Венера. Всеки си има своя начин на общуване с другия пол. Едни обичат романтиката, други мразят вечери на свещи и празни обещания. \r\nСмята се, че жените са по-претенциозни в избора си на половинка. Поради предишни разочарования, те са по-предпазливи и не се доверяват на всеки.\r\nВижте кои са най-лошите черти на мъжа според зодията: \r\n\r\nТвърде упорити. Мъжете от тази зодия са безчувствени и ароганти. Ако не държат на връзката, те могат да използват една жена само и само, за да се домогнат до целите си. При това обожават да спорят и карат половинката си да се чувства неудобно, защото смятат, че винаги са прави. \r\n                \n                \n                \r\nКакто се казва: \"Тихите води са най-дълбоки\". Изглеждат дружелюбни, но не си мислете, че ще ви носят на ръце. Те могат да ви вдигнат нервите с непрестанното хленчене, както и да ви развалят настроението, казвайки, че те нямат вина за нищо. \r\n\r\nЗа тях важи израза: \"Вятър ги вее на бял кон\". Могат да ви обещават какво ли не, но най-лошата им черта е, че не държат на думата си. Близнаците могат да се кълнат, че ще свършат нещо, но после да ви разчароват с бездействието си. \r\n", "date": "2019.11.18", "title": "Коя е най-лошата черта на мъжа според зодията? "}
{"url": "https://www.dnes.bg/stranata/2019/11/18/pernichani-shte-protestirat-zaradi-krizata-s-vodata-v-grada.430035", "text": "Община Перник е разрешила провеждането на граждански протест на 20 ноември, сряда от 9.00 ч. пред сградата на местното \"В и К\", съобщи общинският пресцентър.\n\nПроявата е организирана от недоволни граждани. Те са подготвили писмо до кмета Станислав Владимиров с настояване да бъде сезирана прокуратурата относно ситуацията с водната криза. \r\nИнициаторите обявиха, че по време на протеста ще бъде поискана оставката на сегашното ръководство на ВиК дружеството. Гражданите също настояват да бъде потърсена отговорност на бившия кмет Вяра Церовска и на областния управител Ирена Соколова.\r\n\r\nВ сряда ще започне подписка в подкрепа на тези искания. С нея целим да заявим решителността си за търсене на отговорност от всички виновни за кризата с водата, заявяват организаторите.\r\n ", "date": "2019.11.18", "title": "Перничани ще протестират заради кризата с водата в града"}
{"url": "https://www.dnes.bg/muzika/2019/11/18/smallman-s-turne-prez-dekemvri-i-ianuari.429981", "text": "Една от най-ярките групи на българската музикална сцена Smallman  представи чисто новия си сингъл “Камък”, който ще е част от предстоящия албум на групата, планиран за втората половина на 2020 г. \n\r\nВ “Камък” звучи музиката на  разширения състав на smallman, в който освен основните членове Цветан Хаджийски (вокали, гайда, кавал), Иван Тодоров (китари), Стефан Пенев (бас) и Андон Тръпков (барабани), се включват и международно признатият електронен артист и продуцент Иван Шопов (програминг), както и мултиталантливият Петър Делчев (струнни), познат от формации като Исихия и Кайно Йесно Слонце. В този му облик, екипът представя една продукция на европейско ниво и перфекционизъм във всеки елемент - философия, която smallman изповядват още от самото си основаване преди цели петнадесет години.\n                    \n                    \n                \n                \n                \n                \r\nЗвукозаписът  е осъществен във Фабрика 126 в домашното студио на Цветан Хаджийски, миксиран в акустично контролирана среда  под ръководството на Костадин Андонов и Тодор Неделчев, (познат като барабанист на групата 4?/Four Questions) и мастериран от Майк Каладжиян/Rogue Planet Mastering. В момента завършващ курс по продуцентство в Берлин, Германия, Тодор Неделчев пренася международен опит на родна земя като с работата си по “Камък” поставя реален стандарт за световен звуков инженеринг.\n\r\nЛюбопитен факт за песента “Камък” са лириките - те са създадени по текстове на големия български поет Борис Христов. Творецът ги  предоставя на талантливите артисти, гласувайки им пълното си доверие, което те оправдават на 100 процента. В това би могъл да се убеди всеки, който чуе сингъла за пръв път - текстът по естествен начин се вписва в атмосферата на парчето и стила на групата.\n\r\nКолкото до видеото към сингъла  - то също няма аналог у нас. Режисурата и монтажът са дело на самите членове на smallman и талантливите визуални артисти София Зашева и Антония Гласкова\n\r\nСъщо така smallman се готвят за мини-турне, което освен София и Пловдив ще мине и през Букурещ - Румъния - на 24 ноември.\r\nУ нас бандата може да бъде видяна в Пловдив, Рок бар Download на 26 декември и в София, клуб Music Jam на 16 януари, когато ще бъде и кулминацията на турнето.", "date": "2019.11.18", "title": "Smallman с турне през декември и януари"}
{"url": "https://www.dnes.bg/stranata/2019/11/18/mlad-shofior-blysna-i-ubi-vyzrasten-peshehodec.430047", "text": "79-годишен пешеходец е загинал при пътен инцидент в Горна Оряховица.\r\nПроизшествието е станало около 17.00 ч., съобщиха от полицията за  Радио \"Фокус\" - Велико Търново.\r\nПо първоначална информация лек автомобил, управляван от 23-годишен водач, е блъснал пресичащия в близост до пешеходна пътека възрастен мъж. \r\nПешеходецът е починал на място. Движението в района е затруднено. Причините са в процес на изясняване. По случая е започнато досъдебно производство.", "date": "2019.11.18", "title": "Млад шофьор блъсна и уби възрастен пешеходец"}
{"url": "https://www.dnes.bg/index/2019/11/18/soros-za-padaneto-na-berlinskata-stena-nacionalizma-i-otvorenite-obshtestva.430018", "text": "Падането на Берлинската стена в нощта на 8 ноември 1989 г. драматично и внезапно ускори краха на комунизма в Европа. Краят на ограниченията за пътуване между Източна и Западна Германия нанесе смъртен удар върху затвореното общество на Съветския съюз.\r\nПо същия начин това беше важен момент за възхода на отворените общества, пише милиардерът-интернационалист Джордж Сорос в статия, публикувана от Euronews. Аз съм отдаден на целите, преследвани от отворените общества, независимо от победите и загубите, пише Сорос в материала си, публикуван от \"Фокус\".\n\r\n\"Започнах това, което наричам политическа филантропия, едно десетилетие по-късно. Станах застъпник на концепцията за отворено общество, която беше пропита в мен от Карл Попър, моя ментор от Лондонската школа по икономика. Попър ме беше научил, че перфектното познание не е постижимо и че тоталитарните идеологии, които твърдят, че притежават крайната истина, могат да надделяват само с репресивни средства.\n\n\n\n                \n                \n                \r\nПрез 80-те години подкрепях дисидентите в цялата съветска империя, а през 1984 г. успях да създам фондация в родната си Унгария. Тя предоставяше финансова подкрепа за всяка дейност, която не е инициирана от еднопартийната държава. Идеята беше, че като се насърчават безпартийните дейности, хората ще осъзнаят фалшивата информация на официалната догма - и тя действаше прекрасно. С годишен бюджет от 3 милиона долара фондацията стана по-силна от Министерството на културата.\n\r\nЗакачих се за политическата филантропия и с разпадането на съветската империя създадох фондации в множество държави. Годишният ми бюджет скочи от 3 милиона на 300 милиона долара само за няколко години. Това бяха нелеки дни. Отворените общества бяха във възход и международното сътрудничество беше доминиращото верую.\n\r\nТридесет години по-късно ситуацията е много по-различна. Международното сътрудничество стигна до сериозни препятствия и национализмът стана доминиращото верую. Досега национализмът се оказа много по-мощен и разрушителен от интернационализма.\n\r\nТова не беше неизбежен резултат. След разпадането на Съветския съюз през 1991 г. Съединените щати се оказаха единствената оцеляла суперсила, но не успяха да се справят с отговорностите, които нейната позиция налага. САЩ бяха по-заинтересовани да се наслаждават на плодовете на победата си в Студената война. Те не успяха да предоставят помощ на страните от бившия съветски блок, които бяха в тежко положение. Те се придържаха към предписанията на неолибералния Вашингтонски Консенсус.\n\r\nИменно тогава Китай тръгна по невероятното си пътешествие на икономически растеж, осигурен чрез приемането му – с подкрепата на САЩ – в Световната търговска организация и международните финансови институции. В крайна сметка Китай замени Съветския съюз като потенциален конкурент на САЩ.\n\r\nВашингтонгският консенсус приема, че финансовите пазари са способни да коригират собствените си ексцеси, а ако не успеят, Централните банки ще се погрижат за провалящите се институции, като ги присъединят към по-големи. Това беше погрешно убеждение, както демонстрира световната финансова криза през 2007-08 г.\n\r\nКрахът от 2008 г. сложи край на безспорното световно господство на САЩ и значително стимулира възхода на национализма. Той също обърна прилива срещу отворените общества. Защитата, която получиха от САЩ, винаги беше непряка и понякога недостатъчна, но нейното отсъствие ги остави уязвими пред заплахата от национализма.. Отне ми известно време, за да осъзная това, но доказателствата бяха неоспорими. Отворените общества бяха принудени да се отбраняват по целия свят.\n\r\nБих искал да вярвам, че най-ниската точка бе достигната през 2016 година с референдума за Брекзит в Обединеното кралство и избирането на президента на САЩ Доналд Тръмп, но журито е излязло. Перспективите за отворените общества се влошават от изключително бързото развитие на изкуствения интелект. Той може да създаде инструменти за социален контрол, които могат да помогнат на репресивните режими, но представляват смъртна опасност за отворените общества.\n\r\nНапример китайският президент Си Дзинпин предприе създаването на така наречената система за социален кредит. Ако той успее да я завърши, държавата ще получи пълен контрол над своите граждани. Тревожното е, че китайската общественост смята системата за социални кредити за привлекателна, тъй като тя им предоставя услуги, които досега им липсваха, обещава да преследва престъпници и предлага на гражданите ръководство за това как да избегнат проблеми. Още по-смущаващо е, че Китай може да продаде системата за социални кредити в световен мащаб на бъдещите диктатори, които след това ще станат политически зависими от Китай.\n\r\nЗа щастие, Китай на Си има Ахилесова пета: той зависи от САЩ да го снабдява с микропроцесори, от които 5G компаниите, като Huawei и ZTE, се нуждаят. За съжаление, обаче, Тръмп показа, че поставя личните си интереси над националните интереси и 5G не е изключение от това правило. И той, и Си имат политически проблеми у дома и по време на търговските преговори със Си той постави Huawei на масата: той превърна микрочиповете в разменна монета.\n\r\nРезултатът е непредсказуем, защото зависи от редица решения, които все още не са взети. Живеем в революционни времена, когато диапазонът от възможности е много по-широк от обикновено и резултатът е още по-несигурен, отколкото в нормалните времена. Всичко, на което можем да разчитаме, са нашите убеждения.\n\r\nАз съм отдаден на целите, преследвани от отворените общества, независимо от победите и загубите. В това е разликата между работата за фондация и да се опитваш да правиш пари на фондовия пазар.\"", "date": "2019.11.18", "title": "Сорос за падането на Берлинската стена, национализма и отворените общества"}
{"url": "https://www.dnes.bg/zvezdi/2019/11/18/andrea-mejdu-realnostta-i-fotoshopa.430028", "text": "Пореден гаф с фотошоп направи Андреа. Певицата отново си коригира снимките, но не помисли, че са я щракнали в заведението, което е посетила. Резултатът – феновете откриха рязка разлика между нейните кадри и тези от фотографа на дискотеката.\r\nБившата на Кубрат Пулев е била сред гостите на рождения ден на гримьора Цецо Андреев, където се е снимала както с него, така и със свои колеги.\r\n \r\nАндреа е споделила една снимка от купона в Студентски град, но на нея тя изглежда доста по-добре в сравнение с кадрите, пуснати от рожденика.\r\n \r\nИзпълнителката е избрала черен гащеризон за партито. Той е с открито деколте, разкриващо дантеления ѝ сутиен.\r\n \r\n„Добре де, защо?? То бива фотошоп, бива, ама ние да не сме расли в саксия?“, попита последовател на социалната мрежа и я разкритикува за това, че на своята снимка си е напомпала гърдите и изгладила някои несъвършенства по лицето.\r\n \r\n„Муце, пак си прекалила с тоя фотошоп“, коментира друг.\r\n \r\nНаскоро Андреа разкри, че тя е сложила края на връзката си с Кубрат Пулев, но не пожела да коментира дали има нов мъж в живота си.\r\n \r\n„Твърде млада съм, за да се омъжа и твърде голяма, за да играя детски игри – наслаждавам се на необвързания си живот“, написа тя в Instagram, но след това изтри статуса си.\r\n \r\n\r\n ", "date": "2019.11.18", "title": "Андреа - между реалността и фотошопа "}
{"url": "https://www.dnes.bg/notifikacii/2019/11/18/vryshtat-nad-8-mln-evropari-ot-kyshti-za-gosti.430048", "text": "На 30 къщи за гости в Благоевградска област са наложени санкции в размер на 100% от европейската помощ, получена по Програмата за развитие на селските райони. Собствениците ще трябва да връщат над 8 300 000 лева. \n\r\nПубликуваният на сайта на ДФ \"Земеделие\" списък на къщите за гости, при които са открити нередности след извършената мащабна проверка през юни, показва, че от 158 бенефициенти, които ще трябва да връщат 100% от европейското финансиране, 30 са на територията на Благоевградска област, предаде БНР.\r\nРазмерът на получените средства е от 60 000 до 398 000 лева, а общата сума, която ще трябва да върнат, надхвърля 8 300 000 лева. Това са около 20% от общата сума, за която претендират от ДФ \"Земеделие\".\n                \n                \n                \r\nВ списъка е и скандалната къща за гости на бившия заместник-министър на икономиката Александър Манолев, който чрез подставено лице си построил луксозна семейна вила с минерален басейн. По този случай обаче прокуратурата вече внесе обвинителен акт в съда.\n\r\nПоловината от нередностите, констатирани при проверките, са открити на територията на община Гърмен, където са изградени и най- много къщи за гости - 35.\n\r\nОт ДФ \"Земеделие\" уточниха, че в момента се открива процедура по издаването на актовете за публични държавни вземания, които ще бъдат връчени на собствениците на къщи за гости. 14-дневен е срокът, в който актовете могат да бъдат обжалвани по съдебен път.\n\r\nПо-рано днес стана ясно, че собственици на 5 къщи за гости и ваканционни комплекси в област Велико Търново трябва да върнат 100% от субсидията заради открити нарушения.", "date": "2019.11.18", "title": "Връщат над 8 млн. европари от къщи за гости "}
{"url": "https://www.dnes.bg/stranata/2019/11/18/pacienti-shte-oceniavat-lechenieto-si-v-platforma.429988", "text": "пациентски организации се обединиха в създаването на\r\nОнлайн платформа ще събира мнението на пациенти след престой в болница. Това обедини пациентски организации, както и Център за защита правата в здравеопазването /ЦЗПЗ/ и Сдружение за развитие на българското здравеопазване.\r\nВ нея желаещите ще могат да дадат оценка за това как са били лекувани, като има предприети мерки в платформата да липсват фалшиви сигнали, подчерта Стойчо Кацаров от ЦЗПЗ.\r\nПациентите ще оценяват лечебното заведение по предварително зададени критерии, които ще бъдат предоставени и на болниците, които ако имат желание.\r\nПо думите на Кацаров, целта е публичност на информацията за болниците, като лечебните заведения ще трябва да отговорят дали имат публикувани на достъпно място цените на услугите си, публикуване на снимки на екипите, работещи в болницата, публикуване на образци за информирано съгласие, публикуване на процедурата за жалби, както и на информация за вътрешноболничните инфекции, броя на смъртните случаи и др.\r\n                    \n                    \n                \n                \n                \n                Целта на тази информация, засягаща лечебните заведения, е само за да се ориентира пациентът, когато избира в коя болница да потърси помощ, обясни Кацаров.\r\nБолниците, които отговарят на всички критерии, зададени в платформата, ще получат пациентски сертификат \"Добра болница\", който ще е валиден една година, каза Пенка Георгиева от пациентски организации \"Заедно с теб\".", "date": "2019.11.18", "title": "Пациенти ще оценяват лечението си в платформа"}
{"url": "https://www.dnes.bg/stranata/2019/11/18/v-sriada-svetvat-kolednite-svetlini-vyv-veliko-tyrnovo.430031", "text": "Коледните светлини във Велико Търново ще бъдат запалени на 20 ноември със спектакъла \"Коледна въртележка\" на Театър \"Весел\" и празнични илюминации, съобщи на пресконференция Нелина Църова, директор на Дирекция \"Култура\" в община Велико Търново.\n\r\nСъс запалването на коледните светлини ще бъде дадено началото и на богатата програма, посветена на светлите празници. Предвидени са множество концерти, спектакли и изложби, пише БТА.\n\r\nКонцертът \"На 8 рояла\" за 16 пианисти и 32 ръце, с диригент Григор Паликаров, част от програмата на Пловдив - Европейска столица на културата 2019, ще се състои на 21 ноември в ДКС \"Васил Левски\".\n\r\nНа 28 ноември зрителите ще могат да видят спектакъла \"Лебедово езеро\" и \"Лешникотрошачката\" на Руския държавен балет на лед от Санкт Петербург. На следващия ден на същата сцена ще започне благотворителният спектакъл \"Шоу без име\"на трупата на Нешка Робева, в който ще участват и млади спортни надежди от Велико Търново, а средствата от билетите ще бъдат предназначени за детските спортни школи.\n\r\nВ предпразничните дни са предвидени и много изложби. Сред тях е експозицията \"Дипломация и изкуство\", посветена на 140 години българска дипломатическа служба, както и изложба на преподавателите от Факултета по изящни изкуства към Тракийския университет в Одрин.\n\r\nТрадиционният коледен базар ще бъде открит с изпълнения на учениците от Джуниър бенд в парк \"Марно поле\" на 29 ноември, посочи Борислав Йорданов, управител на Общинската туристическа агенция \"Царевград Търнов\". Той уточни, че на 8, 25 и 30 декември спектакълът \"Звук и светлина\" на Царевец ще бъде подарък за всички жители и гости на града.\n\r\nВ новогодишната нощ в празничната програма в центъра на града ще има лазерно шоу с участието на Графа, дует \"Инилия\" и ПФК\"Искра\".\r\n ", "date": "2019.11.18", "title": "В сряда светват коледните светлини във Велико Търново"}
{"url": "https://www.dnes.bg/index/2019/11/18/kratkata-istoriia-na-politicheskite-ubiistva-kastro-e-rekordior-pri-opitite.429920", "text": "Какво е общото между чадър, чаша чай и самурайски меч? Всички тези предмети са използвани за покушение или политически убийства.\r\nПокушението е един от най-старите методи, чрез които да се отървеш от някого, който в ръцете си има прекалено много власт или се е превърнал в опасност.\r\nМоже би най-известното политическо убийство на XX-ти век е това на президента на САЩ Джон Кенеди. Той не е първият американски лидер, който е застрелян докато все още е на власт. Всъщност е четвъртият след Линкълн, Гарфилд и Маккинли. Опити за убийство са правени и срещу други американски президенти, но те успяват да избегнат куршумите. \r\nКралските особи също не са застраховани. През 1914 година е убит престолонаследникът на Австро-Унграия Франц Фердинанд. Това предизвиква поредица от събития, които водят до началото на Първата световна война.\r\n                \n                \n                Едно от първите политически убийства, заснето на лента, е това на кралят на Югославия Александър I по време на визита във Франция през 1934 г. А през 1960 година лидерът на социалистическата партия в Япония Инеджиро Асанума е намушкан хладнокръвно със самурайски меч докато държи реч пред стотици свои поддръжници. Убиецът е 17-годишен ултранационалист.\r\nЗа най-странното политическо убийство се счита това на крал Едуард II. По заръка на неговата отчуждена съпруга, кралица Изабела, той бил жигосан многократно и умрял от раните си. Точно къде се е случило това, остава неясно.\r\nПолитическите убийства могат да бъдат извършени и след заговор на самата държава или чуждо правителство. В повечето случаи, историите за такива покушения звучат като излезли от роман за Джеймс Бонд.\r\nРуският революционер Лев Троцки е убит с шило за лед през 1940 г. Неговият убиец по-късно е провъзгласен за Герой на Съветския съюз.\r\nПрез 1978 година българският дисидент Георги Марков е убит с чадър посред бял ден в центъра на Лондон.\r\nБившият руски полковник Александър Литвиненко умира през 2006 година от отравяне с радиация. Отровата влиза в организма му, след като изпива чаша чай в суши ресторант в Лондон.\r\nТвърди се, че последните три убийства са поръчани от руската държава. Но и САЩ не остава по-назад. През 1960 година Америка изпраща химика Синди Готлиб в Конго, за да достави отрова, която да се сложи в паста за зъби и да убие премиера на страната Патрис Лумумба. Планът по-късно е изоставен.\r\nРазследване на Конгреса през 1970 година разкрива, че ЦРУ е сътворила пистолет с отрова. Мишената щяла да почувства единствено нещо като ухапване от комар, а стреличката щяла да се разтопи без да оставя следи. По-късно жертвата умира със симптоми, подобни на тези при сърдечен удар.\r\nНо зад всеки успешен опит, се крият хиляди неуспешни. Линкълн оцелява, след като получава дрехи, заразени с дребна шарка, по пощата преди да бъде застрелян през 1865 г.  А ходът на Втората световна война можеше и да бъде промемен, ако Хитлер не бе избегнал опита за покушение през 1944 година.\r\nНо никой не е оцелял след повече опити за убийство от Фидел Кастро. 638 пъти някой е опитвал да сложи край на живота на кубинския лидер.\r\nВ съвременния свят обаче технологиите са напреднали много. Оръжията стават все по-незабележими, а най-често атаките срещу лидери на различни групировки са планирани. Само преди няколко месеца, президентът на Венецуела бе нападнат с дрон.\r\nДроновете всъщност са най-често използваните оръжия за съвременно покушение. Но с напредването на технологиите, може би съвсем скоро ще говорим и за нов феномен - дигиталното убийство.", "date": "2019.11.18", "title": "Кратката история на политическите убийства. Кастро е рекордьор при опитите!"}
{"url": "https://www.dnes.bg/crime/2019/11/18/spipaha-goliama-kontrabanda-na-kapitan-andreevo.430001", "text": "Митническите служители задържаха 10 262 текстилни изделия, спортни обувки и аксесоари със съмнения, че са произведени в нарушение на права върху интелектуалната собственост и 1430 контрабандни текстилни изделия с логото на известни марки. Контрабандата е открита при две проверки на МП \"Капитан Андреево\", съобщиха от Агенция \"Митници\".\n\r\nДекларираната стока, но носеща емблеми на световни марки, е открита на 11 ноември в товарен автомобил с полска регистрация, влизащ в страната в Турция.\r\nКамионът е селектиран по метода \"анализ на риска\" за щателна митническа проверка, при която се установява, че количеството на групажната стока съвпада с обявеното, но част от нея носи емблеми на световни марки. При проверката са открити 8114 текстилни изделия ризи, блузи, суичъри, якета, комплекти шал и шапка, панталони и мъжко бельо с логото на 18 световноизвестни марки, сред които \"Tommy Hilfinger\", \"Polo\", \"Armani“, \"Valentino“. Открити са още 1074 спортни обувки и още толкова чанти и портмонета с логото на \"Fila“, \"Tommy Hilfinger“, \"Nike“, \"Michael Kors“.\n                    \n                    \n                \n                \n                \n                \r\nДругата част - недекларираните текстилни изделия, са открити на 5 ноември в товарен автомобил с турска регистрация, влизащ в страната от Турция, превозващ стока за Германия. \r\nПри щателната митническа проверка се установява, че количеството на стоката не съвпада с обявеното в представените митнически документи. Открити са недекларирани 1430 елеци, якета, блузи, суичъри, по-голяма част от които носещи фигуративното и словесно изображение на \"Monsler“, \"Valentino“, \"Disquared\". На шофьора на камиона е съставен акт за нарушение по Закона за митниците.\n\r\nЗа случаите на задържаните общо 11 692 имитации ще бъдат информирани правопритежателите на търговските марки.", "date": "2019.11.18", "title": "Спипаха голяма контрабанда на Капитан Андреево"}
{"url": "https://www.dnes.bg/index/2019/11/18/fibi-s-perlichki-i-visoki-platformi-vdyhnovenie-ot-mark-djeikybs.430043", "text": "Понеделник е, много ни се иска да можем с глас да изкрещим цитат от една известна рап песен, който гласи, че понеделнишки най-обичаме да стартираме безделнишки.\r\nЗа да се преборим с винаги трудното начало на седмицата нямаме друг избор, освен да гледаме да го изпълним с вдъхновение и добро настроение, за да можем да намерим сили да изкараме още четири работни дни.\r\nИ така днешното ни вдъхновение идва под формата на фиби с перли, маникюр с огледални 3D инкрустации и космически висок ток... носени от Марк Джейкъбс!\r\nОчевидно дизайнерът е запален и от двете страни на модата – да я създава и да я използва. Така последните тенденции с лекота се превръщат в негова запазена марка, а трябва да признаем – величествено добре се справя.\r\n\r\n ", "date": "2019.11.18", "title": "Фиби с перлички и високи платформи - вдъхновение от Марк Джейкъбс "}
{"url": "https://www.dnes.bg/index/2019/11/18/votyt-v-belarus-chudesno-razbirame-che-izborite-se-falshificirat.430011", "text": "\"За президента няма значение дали там ще има трима-четирима самозабравили се опозиционери. Нали не те ще определят политиката на парламента, още по-малко на страната\", заяви беларуският президент Лукашенко, след като вчера гласува на изборите за долната камара на беларуския парламент.\n\r\nСпоред съобщение на беларуската централна избирателна комисия (ЦИК) още четири часа преди приключване на гласуването изборите бяха признати за състояли се във всички беларуски области и избирателни окръзи, пише Татяна Мелничук, Би Би Си (руска редакция).\n\r\nИзбирателната активност по предварителни данни надхвърля 77 процента, при това почти 36 процента от избирателите са се възползвали от петдневното предварителни гласуване. За едно депутатско място се бориха близо пет души.\r\n                \n                \n                Сто трийсет и един кандидати са получили отказ за регистрация, най-вече заради признати за недействителни подписи в тяхна подкрепа и неточности в декларациите за доходите и имуществото.\n\r\nОще 13 регистрирани кандидати бяха отстранени от участие в изборите от избирателните комисии, установили нарушения на изборното законодателство от тяхна страна. Трийсет и трима кандидати сами са се отказали от участие в изборите.\n\r\nГорната камара на парламента - Сенатът, които не се избира пряко, на практика е вече сформирана: местните законодателни орган вече представиха по 8 сенатори от всяка област и 8 от Минск. Други 8 депутати ще бъдат назначени с указ на президента Лукашенко.\n\r\n\n\r\nСтруктурите на опозицията, които традиционно се изказват рязко за политиката на беларуските власти, сега издигнаха за депутати не лидерите на опозиционните партии и движения, а активисти, които нямат много арести и административни нарушения.\n\r\n\"Да покажем на избирателите нови, позитивни лица, да обсъдим проблемите, които стоят пред нас и пътищата за излизане от кризата\", така определи предизборната стратегия Евгений Афнагел, един от координаторите на действията на опозиционните структури.\n\r\n\"Чудесно разбираме, че изборите се фалшифицират и властта няма да допусне опозицията до парламентарната трибуна\", каза той и добави: \"Показваме, че за страната има и други, демократични пътища за развитие, че промените са възможни и наближават. И има хора, готови да поемат отговорност за бъдещето на страната\".\n\r\n\"Готвим се за президентските избори, които ще се състоят догодина и обединяваме противниците на Лукашенко, които днес в Беларус са абсолютно мнозинство\", казва Евгений Афнагел.\n\r\nПочти всички опозиционни кандидати бяха отсеяни от властта по време на регистрацията и агитационния период на предизборната кампания.\n\r\nСред 13-те недопуснати до изборите кандидати например шестима са представители на движението \"Европейска Беларус\", чийто лидер е Андрей Саников, бивш кандидат-президент на изборите през 2010 г., емигрирал от Беларус след арест в деня на изборите, задържане му в следствения изолатор на Комитета за държавна сигурност (КГБ) и присъда по обвинение за организиране на улични безредици.\n\r\n\n\r\nОпозиционните активисти и млади блогъри няколко пъти организираха предизборни пикети с двеста-триста избиратели, най-вече в столицата.\r\nСтотици други агитационни предизборни точки като цяло бяха тихи и безлюдни по време на цялата предизборна кампания. (На снимки на предизборни срещи се вижда, че на тях не е дошъл нито един човек – б.ред.)\n\r\nПредизборната кампания в Беларус преминава сдържано, отбелязаха в междинен доклад наблюдателите от мисията на Бюрото за демократични институции и права на човека на ОССЕ. Европейските наблюдатели отбелязаха \"ограничения брой организирани прояви\", протичащи във връзка с изборите и ниската им посещаемост.\n\r\nМестните анализатори са по-категорични: изборите не интересуват електората, защото властта не отчита протестните му претенции и резултатът е предопределен, той няма да промени нищо. Така обясняват независимите експерти пасивността на избирателите.\r\n\n\r\nРедица кандидат-депутати, възнамеряващи да критикуват властта на страниците на вестниците или в официално предоставеното им време в ефира, не успяха да представят доводите си пред избирателите.\n\r\nВместо анонсираното изказване на кандидат-депутата Владимир Непомняшчих официалната телевизия \"Беларус-3\" излъчи пейзажи от Гомелска област, църкви и католически храмове. Кандидатът не крие, че ако бъде избран в парламента, ще се заеме с организация на импийчмънт срещу президента Лукашенко.\n\r\nМнозинството критично настроените кандидати бяха изключени от изборния процес и не влязоха в бюлетините. Властта заплашва да се разправи с тях, използвайки закона за призоваване към екстремизъм.\n\r\n\n\r\nЕвропа в продължение на десетилетия не признава президентските и парламентарни избори в Беларус за отговарящи на международните стандарти.\r\nПрезидентът Лукашенко, общувайки с журналисти, след като гласува, заяви, че \"не е свикнал да се тревожи\" дали Западът признава изборите.\n\r\nПрезидентът се закани да \"откъсне главите\" и да \"извие ръцете\" на местните беларуски наблюдатели заради излишната според него бдителност в регионите и отчетите за нарушения, \"адресирани до западни структури\".\n\r\nВ отчетите са изброени случаи на принуждаване към предварително гласуване, добавяне на бюлетини в урните и други традиционни за беларуския изборен процес ситуации.\n\r\nНаблюдатели на обществената кампания \"Право на избор\" само за петте дни на предварителното гласуване отчетоха 490 нарушения на изборното законодателство и подадоха 281 жалби пред отговорните инстанции.\r\n\n\r\nПопулярно в социалните мрежи и достигнало до Лукашенко стана видео, публикувано от независимия наблюдател Юрий Вашчинчук от една от избирателните секции в Брест, в Западна Беларус, заснето в дните на предварителното гласуване.\n\r\nНаблюдателят спира на входа към урните момиче, което държи в ръцете си много сгънати листове. Момичето казва, че има само една бюлетина и моментално напуска секцията, без да гласува.\n\r\nРазпространеното от наблюдателя в социалните мрежи видео позволи на потребителите бързо да разпознаят избирателката. Тя се оказа подчинена на директорка на детска градина, която в деня на изборите е била назначена за председател на секционна избирателна комисия.\n\r\nЮрий Вашчинчук бе лишен от статут на наблюдател. Ръководителката на ЦИК Лидия Ермошина посочи на вече бившия наблюдател, че за заснемането на видеото е било необходимо разрешение от секционната избирателна комисия, а в ръцете си избирателката може би е носела \"молби от граждани, каквито често са пускани в урните\".\n\r\nПрезидентът Лукашенко, позовавайки се на този и подобни случаи, обеща да реши въпроса с нахалните наблюдатели.\n\r\n\"Вече сме установили кои са и ще постъпим с тях според закона. Дадох разпореждания на милицията и спецслужбите да пресичат твърдо подобни прояви\", каза в деня на гласуването Лукашенко.\n\r\n\"Това е репетиция за главните избори\", смята лидерът на Беларус, като нарича главни предстоящите догодина президентски избори, на които, както е заявил, възнамерява да издигне кандидатурата си, \"ако народът го помоли\".\n\r\nПо молба на народа Лукашенко е готов да се кандидатира за президент и седми път, през 2025 г.\r\n \r\n/БТА/", "date": "2019.11.18", "title": "Вотът в Беларус: Чудесно разбираме, че изборите се фалшифицират! "}
{"url": "https://www.dnes.bg/stranata/2019/11/18/gradusite-padat-vyv-vtornik-i-sriada-oblachno-i-myglivo.430000", "text": "През нощта над по-голямата част от страната облачността ще е значителна, временни разкъсвания ще има главно в югозападните райони.\n\r\nВ равнините и по поречието на Дунав ще се задържи мъгливо. \n\r\nУтре от запад облачността отново ще се увеличи. Ще духа слаб вятър от изток-югоизток, прогнозират синоптиците от НИМХ.\n\r\nМинималните температури ще са от 8 до 13 градуса, по-ниски по високите полета на Западна България. \n\r\nМаксималните температури ще са предимно между 13 и 18 градуса, на местата с трайна мъгла ще останат около 11 градуса.\n\r\nНад Черноморието облачността ще е значителна, на места видимостта ще е намалена. Ще духа слаб вятър от изток-югоизток. \n\r\nМаксимални температури на въздуха между 16 и 18 градуса. Температурата на морската вода е 17-18 градуса. Вълнението на морето ще е 2-3 бала.\n\r\nНад планините ще преобладава слънчево време, но след обяд облачността ще се увеличи. Ще духа слаб до умерен южен вятър. Максимална температура на 1200 метра около 12 градуса, на 2000 метра - около 6 градуса.\n\r\nВ сряда вятърът от изток-югоизток ще се усили, особено в източната половина от страната. Ще преобладава облачно време и от запад на изток през деня и през нощта срещу четвъртък на много места ще има валежи от дъжд. \n\r\nТемпературите ще започнат да се понижават. В четвъртък от изток ще продължи да нахлува сравнително хладен въздух, температурите ще се нормализират. Ще бъде предимно облачно, с прекъсвания на много места ще превалява дъжд, над около 1800 м - сняг. \n\r\nПо-съществени ще са валежите в в Рило-Родопската област. \n\r\nТемпературите ще бъдат с малък дневен ход: минимални - между 6 и 11 градуса, максимални - между 12 и 17 градуса.", "date": "2019.11.18", "title": "Градусите падат, във вторник и сряда - облачно и мъгливо "}
{"url": "https://www.dnes.bg/mish-mash/2019/11/18/amerikanec-spasi-1920-jivota-daril-303-l-kryv-za-34-godini.430002", "text": "Жител на американския гр. Пуебло в щата Колорадо е дал 303 л кръв за 34 години, съобщи Лента.\n\r\n\r\nДейв Махалик дал за първи път кръв за майката на приятеля си. След това станал постоянен донор. За целта на всеки две седмици той ходи в болница, която е на 160 км от дома му.\r\n\r\nКогато Махалик дал кръв за 640-и път, са го наградили с почетна значка на донор. За 34 години той е спасил 1920 живота. Махалик е заявил, че да дава кръв за него, е вече навик и ще продължи да го прави. Според него донори могат да бъдат и 70-годишните, и 80-годишните, пише БТА. \r\n\r\nДа спасяват хора по този начин, е възможно за всички, които не могат да си позволят да се занимават с благотворителност.", "date": "2019.11.18", "title": "Американец спаси 1920 живота, дарил 303 л кръв за 34 години"}
{"url": "https://www.dnes.bg/stranata/2019/11/18/spipaha-v-kamion-nad-90-kg-heroin-na-stoinost-nad-3-6-mln-lv.429997", "text": "93,6 кг. хероин, разпределен в 184 пакета, са задържани на ГКПП Дунав мост вчера – това стана ясно по време на брифинг с участието на Георги Костов, директор на Агенция „Митници“, заместник-главният прокурор Иван Гешев, прокурор от Окръжна прокуратура Русе Андрей Ангелов и главният секретар на МВР Ивайло Иванов, съобщиха от Агенцията. \n\n\n\r\nЗадържана е огромна пратка наркотични вещества, анонсира Иван Гешев, който благодари на митническите и други служби, които са участвали в задържането.\n\r\nВчера, 17.11.2019 г., около 9,20 часа сутринта, на ГКПП Дунав мост – Русе пристига изходящ към Западна Европа товарен автомобил. В следствие анализ на риска и при щателна митническа проверка на служители от Главна дирекция „Митническо разузнаване и разследване“ товарният автомобил е проверен и в двоен под на товарното помещение са открити 184 пакета с бежово прахообразно вещество, с общо тегло 93,6 кг, за които полеви наркотест е показал, че съдържат хероин.\n                    \n                    \n                \n                \n                \n                \r\nСлед извършени процесуално-следствени действия като обвиняем по ал.4 на чл.242 от НК, за контрабанда на високорисково наркотично вещество,  е привлечено лице – 56 годишен български гражданин. Лицето е задържано за 72 часа и предстои да му бъде поискана постоянна мярка задържане под стража.\n\r\nПредвиденото за този вид престъпление е лишаване от свобода от 15 до 20 години и глоба в размер от 100 000 до 300 000 лева, уточни пред медиите наблюдаващият прокурор Андрей Ангелов от Окръжна прокуратура Русе и допълни, че по първоначални оценки стойността на наркотичното вещество е над 3,6 млн. лева.\n\r\nСтава дума за хероин със сравнително висока чистота, стана ясно още по време на брифинга.\r\nПроверката е извършена от опитен митнически служител с над 25 години стаж. Той е видял разминаване в морфологията на превозното средство и е забелязал,  че подът от страната на шасито е преработван. Положени са много усилия, за да бъде камуфлирано това наркотично вещество. \n\r\n„На изход трасето беше изключително натоварено през миналата седмица, но позитивното е, че нашите служители не са притъпили бдителността си, въпреки голямото натоварване от превозни средства, излизащи от България“ посочи още Костов.\n\r\nОще от вчера ГДБОП работи усилено по случая, тъй като вероятно се касае за международен трафик, заяви главният секретар на МВР Ивайло Иванов. Той допълни, че се  очаква бъдеще развитие по разследването, тъй като в момента все още се провеждат оперативни мероприятия и процесуални следствени действия.", "date": "2019.11.18", "title": "Спипаха в камион над 90 кг хероин на стойност над 3,6 млн. лв."}
{"url": "https://www.dnes.bg/obshtestvo/2019/11/18/mnogo-gysta-mygla-na-trakiia-syzdavat-izkustvena-tapa.429995", "text": "От \"Пътна полиция\" предупреждават за изключително гъста мъгла на АМ Тракия в посока София. По тази причина се създава временно изкуствена тапа в района от 34 до 24 км на магистралата.\n\r\n\r\nМярката е с цел избягване на пътни инциденти в участъка поради падналата изключително гъста мъгла - под 20 метра. Екипи на \"Пътна полиция\" са на място и насочват трафика в една лента в участък с добра видимост. \r\n\r\nОт полицията апелират водачите да шофират с повишено внимание, с по-ниска скорост и с по-голяма дистанция.", "date": "2019.11.18", "title": "Много гъста мъгла на \"Тракия\", създават \"изкуствена тапа\""}
{"url": "https://www.dnes.bg/business/2019/11/18/poshtenska-banka-finalizira-obedinenieto-s-banka-pireos-bylgariia.430004", "text": "Пощенска банка (\"Юробанк България“ АД), която е част от международната банкова група Юробанк, успешно финализира оперативното обединение с \"Банка Пиреос България“ АД (Банка Пиреос) на 17 ноември 2019 г.\n\r\nТова е заключителният етап от сделката, която е ключова за групата Юробанк, с основни акционери – канадски и американски фондове, и е част от стратегията ѝ да разширява дейността си с фокус върху пазарите, на които е лидер, съобщиха от Пощенска банка. \n\r\nНа 12 ноември 2019 г., само 5 дни по-рано, приключи и юридическото обединение на двете банки, при което Банка Пиреос се преобразува чрез вливане, което доведе до нейното прекратяване без ликвидация. Пощенска банка стана правоприемник на Банка Пиреос, като цялото имущество на Банка Пиреос, в това число всички права и задължения по сключените договори с клиенти, преминаха към Пощенска банка.\n                    \n                    \n                \n                \n                \n                \r\nСлед вливането на Банка Пиреос в Пощенска банка двете банки продължават заедно напред като една институция, която ще работи под търговската марка \"Пощенска банка\". Те обединяват международната си експертиза и дългогодишно стратегическо присъствие у нас, за да отговорят на най-високите изисквания на своите клиенти и партньори, а потребителите им ще имат възможност да се възползват от иновативни продукти, широка клонова мрежа, услуги за дигитално банкиране и персонални финансови решения.\n\r\nОт датата на оперативното обединение за клиентите на Банка Пиреос влизат в сила изменения в условията по действащите договори, Общи условия, Тарифи и Лихвени бюлетини, като най- съществените са автоматичната промяна на номера на банковата им сметка (IBAN), промени в интернет банкирането и преиздаване от Пощенска банка на дебитните и кредитните карти на клиентите от Банка Пиреос. В мащабна информационна кампания под мотото \"Заедно напред\" Пощенска банка запозна предварително потребителите на Банка Пиреос с планираните промени, като включително създаде специално за обединението и EVA Postbank – първото мобилно банково приложение у нас с функция \"live chat“.\n\r\nПощенска банка, в резултат от обединението си с Банка Пиреос, придобива пазарен дял на българския пазар от над 10% по размер на активи, кредити и депозити, като затвърждава позицията си на системна за пазара банка.\r\nОчакванията са тя да заеме трето място по размер на кредитния портфейл с обем от 7.5 млрд. лв. и по размер на депозитите – с 9.3 млрд. лв. Обединената банка ще разполага с още по-широка клонова мрежа в цялата страна и ще продължи да предлага иновативни продукти и услуги, високо качество на обслужването и гъвкави финансови решения за индивидуални и бизнес потребители. Стратегията ѝ за развитие и занапред е базирана на органичен растеж, ефективност и дигитализация. Банката ще продължи да задава тенденциите на българския пазар и да се стреми да бъде предпочитан избор на клиентите за реализация на техните планове и проекти. \n\r\n\"Придобиването на Банка Пиреос е нов ключов етап от успешната история на Пощенска банка, която вече 28 години е сред лидерите на българския пазар. Обединяваме силните си страни: международна експертиза, натрупан опит, екипи от професионалисти и продължаваме заедно напред. Целта ни е да постигнем още повече добавена стойност за потребителите, за обществото, за нашите служители и акционери. Стремежът на Пощенска банка и занапред остава непроменен – да предлагаме на клиентите си най-доброто потребителско изживяване (т.нар. customer journey), базирано на индивидуалните им потребности, както и иновативни дигитални услуги. През последните години ние ежегодно бележим устойчив ръст над средния за пазара и рекордни финансови резултати, модернизираме клоновата си мрежа и създаваме иновативни финансови решение за потребителите. Уверена съм, че придобиването на Банка Пиреос ще затвърди положителните тенденции в развитието на Пощенска банка и ще я направи още по-успешна, силна и голяма системна банка – един от лидерите на пазара у нас“, коментира Петя Димитрова, главен изпълнителен директор и председател на Управителния съвет на Пощенска банка. \n\r\nПощенска банка има 28-годишно присъствие сред лидерите на банковия пазар в България. Банката е водещ фактор в нововъведенията и формирането на тенденциите в банковия сектор в страната през последните години и е многократно награждавана за своите иновации. Пощенка банка заема стратегическо място в банкирането на дребно и корпоративното банкиране в България.\r\nТя е един от лидерите на пазара на кредитни и дебитни карти, жилищното и потребителско кредитиране, спестовни продукти, както и по отношение на продуктите за корпоративни клиенти – от малки фирми до големи международни компании с присъствие в страната. Банката е с една от най-добре развитите клонови мрежи и модерни алтернативни канали за банкиране. През март 2016 г. Пощенска банка придоби дейността на Алфа Банк България, отново за рекордно кратко време, с което постави началото на вълната от банкови консолидации на българския пазар. \n\r\nУспешното финализиране на сделката по обединението ще бъде отбелязано на специално събитие – едновременно откриване на три банкови клона от ново поколение, с модерен дизайн и дигитални зони за самообслужване.", "date": "2019.11.18", "title": "Пощенска банка финализира обединението с Банка Пиреос България"}
{"url": "https://www.dnes.bg/notifikacii/2019/11/18/kim-chen-un-se-zakani-da-syzdade-nepobedima-armiia.429984", "text": "Севернокорейският лидер Ким Чен Ун проследи как протича учение с въздушен десант на снайперисти и се закани да създаде \"непобедима армия\", предадоха Асошиейтед прес и ТАСС, позовавайки се на Корейската централна телеграфна агенция (КЦТА).\n\r\nПхенян продължава да се държи предизвикателно, въпреки че САЩ и Южна Корея отмениха съвместните си учения, за да създадат благоприятни условия за дипломацията.\n\n\n\r\nДнешното съобщение на КЦТА се появи часове след като американският президент Доналд Тръмп призова Ким Чен Ун в Тwitter да \"действа бързо, за да постигне сделка\", и намекна за още една среща на върха, като написа: \"Скоро ще се видим!\".\n                \n                \n                \r\nСамо за три дни Северна Корея разпространи информация за две военни учения. Според съобщението от събота по време на демонстрация на ВВС Ким е призовал пилотите да се готвят да се изправят срещу \"въоръжения до зъби враг\".\n\r\nВашингтон и Сеул обявиха вчера, че отлагат за неопределено време съвместно военно учение като израз на добра воля към Пхенян, предаде БТА.", "date": "2019.11.18", "title": "Ким Чен Ун се закани да създаде непобедима армия"}
{"url": "https://www.dnes.bg/zvezdi/2019/11/18/tea-otpraznuva-27-g-naum-shopov-i-podari-kola.429994", "text": "Теа Минкова навърши 27 години в неделя и празнува в компанията на любимия си - Наум Шопов.\r\nЗвездата е в последните седмици на бременността си и всеки момент трябва да стане майка. Тя обаче скоро разкри, че бебето няма да е нейната зодия - Скорпион, така че трябва да се роди след 23 ноември. \r\n \r\nТеа публикува снимка от празника, на която Наум я целува и написа: \"27! Днес прекарах деня си с най-най-най любимите ми и близки хора.. Опитахме се на няколко пъти да си направим “читави” снимки, но от толкова смях няма нито една ставаща. Ей това означава, че сме си изкарали наистина хубаво. Хайде, да ни е успешна годината\". Тя поздрави и своята близначка - Ая Минкова.\r\n \r\n", "date": "2019.11.18", "title": "Теа отпразнува 27 г., Наум Шопов й подари кола"}
{"url": "https://www.dnes.bg/stranata/2019/11/18/kolko-pari-ni-triabvat-na-mesec-za-chetirima-2472-lv-v-sofiia-3259.429987", "text": "За нормален живот на четиричленно домакинство - двама възрастни и две деца, са необходими 2472 лева месечно. Това сочат данните на Института за социални и синдикални изследвания на КНСБ за третото тримесечие на годината. \n\r\nИздръжката на живот за човек от четиричленно домакинство е 618, 15 лв. \n\n\r\nПарите са необходимите за покриване на разходите за храна, за поддържане на жилището, здравеопазване, образование, транспорт и почивка спрямо средните български стандарти за четиричленно домакинство. \n\r\nОт началото на годината издръжката се е увеличила с 63 лева. \n\r\nТрадиционно издръжката на живота в София е по-висока от средната за страната, и е 815 лева на човек или 3259 лева за четиричленно домакинство. \n                    \n                    \n                \n                \n                \n                \r\n\"За София е разработена самостоятелна потребителска кошница, следвайки регионалната специфика на потребление. Тук има по-високи количества, заложени за наеми, транспорт, отопление, услуги, а фактическата нетна работна заплата изостава с около 19% от необходимата работна заплата за издръжка\", обясни експертът в Института Виолета Иванова.\n\r\nДанните на синдиката сочат, че 72,5 процента от домакинствата в България живеят с общ доход на лице под необходимите средства за издръжката на живота.\n\r\nЗа покриване на общата стойност на необходимите средства за нормална издръжка за четиричленно домакинство за страната, заплатите в семейството трябва да са поне 1 236 лева за всеки родител или бруто 1593 лева.\n\r\nЗа София нетната средна работна заплата не трябва да бъде по-ниска от 1629 лева, за да се осигурят необходимите средства за издръжка на живот. \n\r\nОт КНСБ настояват минималната пенсия за стаж и възраст да стане 250 лева, далеч преди обявеното намерение след коалиционен съвет на управляващите, припомни лидерът на синдиката Пламен Димитров. \n\r\nПенсионерите с пенсии под прага на бедността са около 1 млн. 323 хиляди и 300 души.\n\r\nПродължава и тенденцията на силно изразена поляризация на доходите. \n\r\nКНСБ ще настоява и за изпреварващ ръст на минималната работна заплата, последователно реализиран, през бюджетите на правителството. Синдикатът иска въвеждане на механизъм за определяне на минималната работна заплата, като нарастването на минималното възнаграждение да достигне до 50 на сто от средното за страната, допълва БТА.\n\r\nСпоред Димитров това съотношение ще залегне и в новата европейска рамкова директива за минималната заплата. Последователен 15 процентен годишен номинален ръст на заплатите , искат още от КНСБ, за да достигнем до 2022 година 60 процента от средноевропейското ниво на БВП и на доходите. КНСБ настоява и за промени в данъчната политика и въвеждане на необлагаем минимум. \n\r\nСиндикатът настоява още и за увеличение на паричното обезщетение за отглеждане на дете до двегодишна възраст от 380 на 415 лева.", "date": "2019.11.18", "title": "Колко пари ни трябват на месец за четирима? 2472 лв., в София -  3259!"}
{"url": "https://www.dnes.bg/world/2019/11/18/protesti-po-sveta-ot-honkong-prez-teheran-do-kochabamba.429968", "text": "\nВодещи теми за редица западни издания са различните протести в различни части на света.\r\n\n\r\nДемонстрациите в Иран доведоха до ново напрежение за правителството, което се бори с последиците от подновените американски санкции след решението на президента Доналд Тръмп да изтегли САЩ от иранското ядрено споразумение от 2015 г., пише британският в. \"Индипендънт\". Според изданието демонстрациите могат да се превърнат в политически риск за иранския президент Хасан Рохани в навечерието на парламентарните избори през февруари, тъй като са израз на широкоразпространеното недоволство от безработицата и колапса на националната валута.\n                    \n                    \n                \n                \n                \n                \r\n\"Не искаме ислямска република, не искаме, не искаме!\", скандираха демонстранти в квартала на средната класа Техранпарс в Техеран, пише американският в. \"Ню Йорк таймс\" по повод протестите в Иран. Според изданието демонстрациите в Иран засилват напрежението, провокирано от американските икономически санкции и неправилното управление на икономиката от страна на иранското правителство.\n\r\nДемонстрациите в Иран започнаха на фона на силното напрежение със Съединените щати, които целят да упражнят натиск върху Техеран, за да се откаже от ядрената си и балистична програма, пише американският в. \"Вашингтон пост\".\n\r\nПоразеният от американските санкции Иран, увеличи с 50 процента цените на горивата и така се стигна до ожесточен \"бунт на бензина\". \n\r\nСпоред иранската агенция МЕХР в протестите са участвали 87 хиляди души в стотина различни населени места в Иран, пише италианският в. \"Република\". Има жертви и хиляди арести, а властите в опит да заглушат гласа на протестиращите блокираха интернет, допълва изданието.\n\r\nИран наложи \"интернет комендантски час\" заради протестите, пише френският в. \"Либерасион\". Увеличението на цените на бензина с 50 процента за първите 60 литра месечно и с тройно повече, като се прехвърли този лимит, беше прието зле от обществеността, която е доста изтерзана от силното влошаване на състоянието на икономиката, разтърсена от умножаващите се ирански санкции. Според МВФ растежът на иранската икономика отново ще бъде негативен през 2019 г., а рецесията е почти 10-процентна. Иранците, които живеят от една година под така да се каже строго ембарго, сега очевидно са решили да накарат управляващите да чуят техния глас, допълва вестникът.\n\r\nИранските власти предупредиха, че няма да толерират несигурността в страната, породена от протестите срещу повишаването на цените на Бензина, отбелязва френският в. \"Монд\". Иран е една от страните в света, в която бензинът е най-субсидиран. Насърчена от ниските цени, консумацията на горивото се увеличи, като на ден се потребяват 90 милиона литра на 80 милиона жители. Сега властите твърдят, че печалбите от увеличението на цените на бензина ще бъдат раздадени на иранците, които са под икономически натиск, тоест на близо 75 процента от населението. Това означава, че тези пари би трябвало да бъдат раздадени на около 60 милиона иранци, допълва изданието.\r\n\n\r\nБританският в. \"Файненшъл таймс\" се фокусира върху демонстрациите в Чехия срещу премиера Андрей Бабиш. Изданието отбелязва, че проведената в навечерието на годишнината от \"Нежната революция\" демонстрация в Прага е една от най-големите протестни прояви в Чехия от три десетилетия. Въпреки големия брой хора, взели участие в демонстрациите срещу Бабиш, според анализаторите позициите на премиера продължават да са относителни силни, тъй като политическите му опоненти са разединени и защото той продължава да се ползва с подкрепата на президента Милош Земан, изтъква \"Файненшъл таймс\".\n\r\n\"Нежното поколение\" протестира срещу премиера Бабиш, пише италианският в. \"Република\". 30 години след \"Нежната революция\", свалила от власт комунистическата диктатура, чехите отново излязоха на улиците, за да протестират срещу премиера-магнат-автократ Андрей Бабиш и срещу неговите съюзници, суверенистите от Вишеградската четворка, лидерите на Полша и на Унгария, пише изданието. Така в Прага възпоминанията и честванията по повод 30-годишнината от падането на комунизма бяха различни от тези в Берлин и в други бивши столици на тогавашната \"Империя на злото\". Вестникът припомня, че огромното множество, протестирало в събота срещу Бабиш в пражки парк, упреква премиера в злоупотреби се европейски средства и конфликт на интереси.\n\r\nГерманският в. \"Бадише Нойесте Нахрихтен\" отбелязва във връзка с антиправителствените демонстрации в Прага, че надигането на национализма може да измени облика на Европа. \"Брюксел все още може да е спокоен, защото страните от Вишеградската четворка не са докрай съгласни с (политиката на унгарския премиер Виктор) Орбан. Може обаче да дойде ден, в който национализмът да раздели ЕС\" на отворени западни и затворени източни общества. \"Това ще бъде и краят на обединена Европа\", пише в редакционен материал изданието.\r\n\r\nБританският в. \"Индипендънт\" обръща внимание и на протестните прояви в Ирак. Иракските демонстрации се превърнаха в сблъсък на поколенията, в конфронтация между младите иракчани, израснали в сянката на предвожданата от Съединените щати инвазия, и политическия елит, който се възползва от иракската избирателна система, за чието оформяне допринесоха САЩ. Действията на властите срещу демонстрантите навлязоха в нова зловеща фаза на изчезвания на хора и на шпионаж, отбелязва изданието. Стотици демонстранти бяха арестувани, а лекари доброволци изчезнаха, докато пътуваха към площад \"Тахрир\" в Багдад и не се знае какво се е случило с тях, пише вестникът. Изданието съобщава, че демонстранти са показали получени на мобилните си телефони съобщения, съдържащи заплахи и призиви да си вървят у дома.\r\n\n\r\nТази нощ Хонконг отново потъна в хаос след относително спокойната събота - така \"Република\" коментира насилието в мегаполиса, където полицията щурмува барикадирали се в Политехническия университет студенти.\n\r\nИзминалата нощ прерасна в битка в Политехническия университет на Хонконг, който подобно на Средновековна крепост се оказа под обсада, пише италианският в. \"Кориере дела сера\".\n\r\nПротестиращите в Хонконг имат намерение да продължат с акциите, паразилиращи града, за да \"задушат неговата икономика\", отбелязва в. \"Монд\" и обрисува картина на напрежението в Политехническия университет тази нощ.\r\n\n\r\nСблъсъци и арести в първата годишнина на движението на жълтите жилетки, пише \"Република\" и описва погрома във френската столица в събота, където вандали палеха, чупеха, преобръщаха коли и замерваха полицията с каквото им попадне под ръка.\n\r\n\"Действие 53\" на бунта на жълтите жилетки прерасна в насилие, коментира и в. \"Кориере дела сера\" и публикува редица кадри от протестите, изродили се във вандалски прояви в събота.\n\r\nПървата годишнина на движението на жълтите жилетки показа, че то се е превърнало в празна черупка. Протестите през уикенда събраха едва 28 000 души в цяла Франция, което е доста по-малко от протестите в началото на движението миналата година. В тази празна черупка на мястото на ядката обаче се намърдаха вандали-професионалисти, подстрекавани от крайнодесни групички, предупреждава френският в. \"Фигаро\".\r\n\n\r\nОт началото на протестите в Боливия бяха убити най-малко 23 души. С оттеглянето на Ево Моралес и появата на временната президентка Янине Анес, която обеща бързо свикване на нови избори, нещата обаче не се уталожиха, пише в. \"Република\". Сблъсъците продължават, а производителите на кока, които са привърженици на Моралес, искат да се доберат до Ла Пас. Те дадоха дори ултиматум на Анес да се оттегли до 48 часа. Ако това не стане, те заплашват с блокада на всички пътища, допълва изданието.\n\r\nВременната власт в Боливия обещава бързи избори. В очакване на тях обаче напрежението си остава голямо. Най-интензивното огнище на съпротивата е в района на Кочабамба, в централната част на страната, който е бастион на Моралес. В петък там бяха убити 9 производители на кока, участващи в сблъсъци със силите на реда в Сакаба, близо до Кочабамба, отбелязва в. \"Монд\"\r\n\r\nЗа първи път от началото на протестите в Чили президентът Себастиан Пинера осъди насилието, извършено от полицията срещу протестиращите, отбелязва френският в. \"Монд\" и припомня, че за месец на протести са загинали 22 души, от които петима вследствие на интервенция на силите на реда. Ранените са над 2000, сред които 200 са с травми на очите. Обвиненията за нарушаване на правата на човека, отправени срещу полицаите в Чили се умножиха и накараха ООН да прати разследваща мисия в страната. \"Амнести интернешънъл\" също е пратил разследващи, коментира изданието.\r\n/БТА/", "date": "2019.11.18", "title": "Протести по света: От Хонконг, през Техеран до Кочабамба "}
{"url": "https://www.dnes.bg/stranata/2019/11/18/prebil-li-e-policai-mlad-shofior-v-novi-iskyr.429976", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Фрапиращ случай от последните дни в Нови Искър. Младеж твърди, че при проверка на пътя е бил пребит от полицай по неясни причини.\n\n\n\r\nМинко Тодоров е на 18 години. Той има книжка от 4 месеца и не познава полицая, който според него е осъществил побоя.\n\r\nДействието се разиграва в 2 ч. през нощта, когато Минко шофира автомобила си по главната улица в Нови Искър. Приятелката му звъни, той прави обратен завой и отбива в първата пряка. Полицейска кола тръгва след него. След около 400 метра спира пред дома на прителката си, а патрулката спира зад него. В колата заедно с Минко има още две непълнолетни момчета.\n                    \n                    \n                \n                \n                \n                \r\n\"Когато спрях полицаите ме попитаха защо бягам. Аз казах, че не съм бягал\", започна разказа си момчето пред репортер на .\n\r\nНеговата майка - Валентина допълни, че полицаите са изгонили двете непълнолетни момчета без да им искат документи.\n\r\n\"Побоят започна в момента, в който полицаят слезе от патрулката. Отключих колата и той ме удари. Първо с шамари в лицето, после ме свали на земята и започна да ме рита\", сподели още Минко в ефира на \"България сутрин\".\n\r\nСпоред майка му той е ритан и в крака, където скоро е претърпял тежка операция.\n\r\nЧакат КАТ до 5 часа сутринта, за да направят проба за алкохол, която се оказва отрицателна. Наркотици също не са открити. Минко получава акт, че не е спрял на стоп палка, каквато обаче той твърди, че не е имало.\n\r\nСпоред Минко и майка му полицаят е поискал пари, които не са му дадени и това го е провокирало да нанесе побоя.\n\r\nСемейството е подало жалба срещу служителя на МВР. Съдебномедицинската експертиза пък удостоверява, че насилие над Минко е имало.\n\r\nОчакванията на младежа са полицаят да си понесе последствията - поне уволнение от работа. Очаква се отговор по темата от страна на КАТ и прокуратурата.", "date": "2019.11.18", "title": "Пребил ли е полицай млад шофьор в Нови Искър?"}
{"url": "https://www.dnes.bg/world/2019/11/18/momiche-zagina-pri-padane-na-most-vyv-franciia.430003", "text": "Момиче на 15 години загина и няколко души са в неизвестност след срутване на мост над река в Мирпоа сюр Тарн, Югозападна Франция, предаде Франс прес.\r\n\r\nТялото на момичето, което заедно с майка си е пътувало с автомобил по моста, е извадено от водата. \r\n\r\nМайка му е спасена от очевидци на нещастния случай, съобщи прокуратурата в Тулуза. \r\n\r\nПредполага се, че сред хората, които са в неизвестност, са шофьор на камион и може би шофьор на трето превозно средство, заяви префектът Етиен Гуйо.\r\n/БТА/\r\n\r\n ", "date": "2019.11.18", "title": "Момиче загина при падане на мост във Франция"}
{"url": "https://www.dnes.bg/obshtestvo/2019/11/18/alpinistyt-skatov-izkachi-4-osemhiliadnika-za-edin-sezon.429998", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        За изкачването на 4 осемхилядника в рамките на един сезон, предстоящите пътувания и срещи в страната с почитатели, както и плановете за 2020 година говори алпинистът Атанас Скатов в сутрешния блок на Bulgaria ON AIR.\n\r\nТой ще посети 12 български града, за да се срещне с хора и да разкаже за своите приключения. Първата среща е в София в Дома на киното на 3 декември от 19 часа.\r\nАлпинистът е на \"растителна диета\" но споделя, че понякога също изпитва липса на енергия.\n\r\n\"Трябва да пазим природата. 11 хил. учени са написали 130 хил. страници доклад за затоплянето на нашата планета. Една от мерките е да намалим консумацията на животинска храна, защото по този начин пазим планетата\", каза Скатов в \"България сутрин\".\n                    \n                    \n                \n                \n                \n                \r\nТой допълни, че засаждането на повече дървета охлажда климата, а чрез изолирането на жилището, за да не се губи топлина, също можем да сме полезни на природата..\n\r\nАлпинистът каза, че има различни периоди, в които не се чувства толкова силен, особено по време на експедиция или след нея. \"След това започвам да се възстановявам\", разкри той за своя режим.\n\r\nПрез 2020 година се очаква Атанас Скатов да изкачи още 4 осемхилядника, за които той трябва да се подготви физически и финансово. \r\n ", "date": "2019.11.18", "title": "Алпинистът Скатов изкачи 4 осемхилядника за един сезон"}
{"url": "https://www.dnes.bg/stranata/2019/11/18/myj-skochi-ot-petiia-etaj-na-bolnica-v-burgas.430006", "text": "В 12.20 часа мъж с неустановена към момента самоличност е скочил от петия етаж на хирургическия корпус на УМБАЛ – Бургас, съобщава Радио „Фокус“ - Бургас.\n\r\n\r\nЕкипи на „Пожарна безопасност и защита на населението“ са на място.\r\n\r\nОт УМБАЛ - Бургас коментираха, че към момента здравословното състояние на мъжа все още се уточнява.", "date": "2019.11.18", "title": "Мъж скочи от петия етаж на болница в Бургас "}
{"url": "https://www.dnes.bg/obrazovanie/2019/11/18/fandykova-s-cel-da-niama-uchilishte-bez-fizkulturen-salon.430007", "text": "\nЕдна от важните задачи на Столичната община беше и остава да направим така, че да няма училище без физкултурен салон. На път сме да реализираме този приоритет, заедно със строителството на нови училищни сгради, заяви столичният кмет Йорданка Фандъкова. \n\r\nТя провери изграждането на нова сграда за разширение към 64 Основно училище \"Цар Симеон Велики\", предаде \"Фокус\".\n\n\r\n\"Цялостното строителство на нова училищна сграда в кв. \"Симеоново\" е на своя финал. Очаква се на 5 декември да приключи, както е по договор и след това сградата да бъде въведена в експлоатация. С нетърпение се очаква от директора на училището, както и от учителите и децата. Досега те са карали часовете по физкултура в класните стаи. Сградата е модерна и с всички мерки за енергийна ефективност\", обясни Фандъкова.\n                    \n                    \n                \n                \n                \n                \r\nТя допълни, че в училището има 311 деца, които ще могат да минат в една смяна – нещо, което са заложили в програмата, за да не се налага децата да стават в 5.00 часа за училище. По думите ѝ за нея образованието е най-важният приоритет.\n\r\n\"Около 20 млн. лв. средно на година инвестираме в строителството на нови сгради за детски градини и училища. Искам да поздравя правителството за вече заложената програма от 70 млн. лв. в проекта за бюджет за следващата година, от който ще се възползваме веднага. В момента се строят 10 нови детски градини и са заложени още 8 за година\", каза още Фандъков.", "date": "2019.11.18", "title": "Фандъкова с цел: Да няма училище без физкултурен салон!"}
{"url": "https://www.dnes.bg/stranata/2019/11/18/pss-pomogna-na-turist-padnal-v-ulei-krai-vryh-botev.429990", "text": "Екипи на ПСС са провели спасителна акция в района на Централен Балкан. Това съобщиха от Планинската спасителна служба към Българския червен кръст.\r\n\r\nСигналът е получен през линията на 112 в 19.45 часа от 26-годишен мъж в района на връх Ботев, съобщи \"Фокус\". Той съобщава за негов приятел, който паднал в улей по пътя. Малко по-късно подаващият сигнал е достигнал връх Ботев в тежки метеорологични условия.\r\n\r\nПодслонил се е в туристическата спалня, където дава подробна информация и телефон за връзка с неговия приятел, който се оказва в добро състояние на самоход, слязъл е към пътеката за хижа „Рай“.\r\n\r\nТам е посрещнат от екипи на ПСС, които го придружават и транспортират към Калофер.\r\n ", "date": "2019.11.18", "title": "ПСС помогна на турист, паднал в улей край връх Ботев"}
{"url": "https://www.dnes.bg/world/2019/11/18/parlamentyt-na-belarus-bez-predstavitel-na-opoziciiata.429999", "text": "Нито един представител на опозицията в Беларус не влиза в състава на долната камара на парламента, излъчен на изборите вчера, предадоха световните агенции, като се позоваха на Централната избирателна комисия.\n\r\nНа сайта на комисията са качени имената на избраните депутати и тяхната политическа принадлежност. Всички те са от партии и организации, подкрепящи властта, или са работили досега в държавната администрация. \n\r\nСред новоизбраните депутати има посланик на Беларус в Турция, бивш министър на информацията, високопоставен кадър на президентството, заместник-министър на отбраната и бивш говорител на външното министерство. Сред новоизбраните депутати е и \"Мис Беларус\" Мария Василевич.\n                    \n                    \n                \n                \n                \n                \r\nВчера жителите на Беларус избираха 110 депутати в долната парламентарна камара. За тези места се бореха над 500 кандидати. Избирателната активност беше 77,22 процента, с 3 процента повече, отколкото на изборите през 2016 г.\r\nЧленовете на долната камара се избират по мажоритарната система.\n\r\nИзборите бяха наблюдавани от 400 наблюдатели на Организацията за сигурност и сътрудничество в Европа, както и от наблюдатели на Общността на независимите държави (ОНД). Тези от ОССЕ ще обявят заключенията си по-късно днес. Представителите на ОНД вече казаха, че не е имало нередности.\n\r\nОще вчера обаче опозицията, която имаше двама депутати в досегашния парламент, заяви, че на изборите е имало масови измами. Двама досегашни депутати, както и други опозиционни лидери не бяха допуснати да се кандидатират за новия парламент, предаде БТА.", "date": "2019.11.18", "title": "Парламентът на Беларус без представител на опозицията"}
{"url": "https://www.dnes.bg/business/2019/11/18/vuzf-i-nebankoviiat-finansov-holding-mfg-s-programa-za-lidersko-razvitie.430013", "text": "Стартира първата съвместна обучителна програма между небанковия финансов холдинг Management Financial Group (MFG) и водещия бизнес университет Висше училище по застраховане и финанси в София (ВУЗФ), която ще продължи пет месеца. В рамките ѝ влизат модулни обучения по ключови за средния и висш мениджмънт компетенции. Обучението цели да предоставя на участниците цялостна картина на организациите, структуриране и методология на управлението и да ги подготви за предизвикателствата на топ мениджърските позиции в съществуващите бизнеси на MFG в страната и чужбина, както и на новооткриващи се пазари  и компании.\n\n\n\n\r\nБизнес обучителната програма на MFG и ВУЗФ включва теоретична подготовка в управленското счетоводство, управлението на проекти, маркетинга, управлението на човешките ресурси, информационните технологии, оперативното управление, корпоративните финанси, кредитния риск и бизнес анализа, планирането и прогнозирането. Освен лекционна част с доказани преподаватели от екипа на бинзес университета ВУЗФ като проф. д-р Боян Дуранкев, доц. д-р Любка Ценова, доц. д-р Боян Жеков, доц. д-р Станислав Димитров, доц. д-р Красимир Тодоров и др., модулите включват и сериозни практически казуси и работа. Първият модул, с който програмата започна на 15 ноември, е „Въведение в управленско счетоводство“ с лектор гл. ас. д-р Бисер Райнов.\n                    \n                    \n                \n                \n                \n                \r\nКурсът за лидерско развитие на MFG и ВУЗФ е част от дългосрочната мисия на бизнес университета да създава иновативни програми с водещи работодатели у нас, с които да осъществи ефективна връзка между висшето образование и бизнеса, подготвяйки специалисти за професии, от които пазарът има нужда. Благодарение на тесните си контакти с компании от всички сфери на бизнеса, водещи преподаватели и съвременен метод на обучение, в който практиката е водеща, дипломантите на ВУЗФ са сред най-високоплатените в страната, като над 90% от тях се реализират професионално по специалността си. \n\r\nManagement Financial Group е доказан  работодател на пазара на труда  в страната и устойчиво се  грижи за развитието на кадрите  в компанията и насърчаването  и повишаването на техните  квалификации и потенциал.\n\r\n\n\r\n\n\r\nMFG обединява компании  с различни опит, история и  традиции. Част от институциите  в структурата на MFG са в начален  етап на своята бизнес дейност, други са във фаза на динамично  развитие и растеж, а трети  са утвърдили се в своята  индустрия фирми с над 14-годишна  история в областта на финансовите  услуги. MFG и компаниите са работодател  на над 7 700 служители и сътрудници  в близо 450 офиса в България, Украйна, Румъния, Полша и Македония.\n\r\nРъководейки се от своите мисия и визия за разрастване, MFG има амбициите да се утвърди като един от най-бързо развиващите се доставчици на финансово-технологични продукти и услуги в полза на хората.\n\r\n\r\n\n\r\nПрез последните години университетът се доказа като една от най-активните образователни институции в България, която се отличава с иновативни и практически академични програми. Университетът поддържа Лаборатория за научно-приложни изследвания, която целогодишно анализира и предлага решения по актуални финансови, икономически и други казуси както на национално, така и на международно ниво.", "date": "2019.11.18", "title": "ВУЗФ и небанковият финансов холдинг MFG с програма за лидерско развитие"}
{"url": "https://www.dnes.bg/obshtestvo/2019/11/18/direktorka-na-zabavachka-aut-zaradi-razvalena-hrana.430012", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Десетки родители се събраха тази сутрин пред детска градина \"Светлина\" в пловдивското село Царимир в подкрепа на директорката, която била отстранена заради появили се в интернет снимки, показващи развалена храна, предназначена за консумация от децата, съобщиха от Bulgaria ON AIR. \r\nМария Маринчешка ръководи детското заведение от почти 3 години. Преди това тя е била директор 5 години в друга градина. Досега тя е била един от най-обичаните преподаватели в царимирската детска градина \"Светлина\". \n\r\nПреди седмица обаче получава заповед за уволнение. В момента 48 деца остават в детското заведение без директор. Маринчешка е отговаряла за качествата на получаваната храна.\r\n                    \n                    \n                \n                \n                \n                От Община Съединение определиха случая като престъпление и затова са пристъпили към дисциплинарно уволнение на директора.\n\r\nДесетки родители се обявиха срещу уволнението на директорката. Според тях това е манипулация, а самото уволнение е станало без направена проверка.\n\r\nСпоред кмета на Община Съединение - Атанас Балкански, в детската градина в Царимир е извършено нарушение. Въпреки това признава, че е базирал заключенията си само на появилите се в интернет снимки на некачествени храни. От общината са сезирали и прокуратурата по случая. \n\r\nДен след публикуването на снимките те са били изтрити, а в склада на детската градина не са открити некачествени продукти.", "date": "2019.11.18", "title": "Директорка на забавачка аут заради развалена храна"}
{"url": "https://www.dnes.bg/balkani/2019/11/18/11-raneni-sled-strelba-v-kafene-v-odrin.429957", "text": "11 души бяха ранени при престрелка в кафене в турския град Одрин. По посетителите е стреляно с пистолет, предаде . \r\n\r\nПострадалите са седели отпред, съобщава вестник \"Сабах\". Те са били откарани в болница. \r\n\r\nСпоред свидетели, цитирани от вестника, става въпрос за вражда между две фамилии, които живеят в квартала, където се намира и кафенето.", "date": "2019.11.18", "title": "11 ранени след стрелба в кафене в Одрин"}
{"url": "https://www.dnes.bg/stranata/2019/11/18/sniag-v-planinite-i-esenni-temperaturi-prez-sedmicata.429956", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        През следващите 2-3 дни се очаква нарастване на броя на активността на циклоните в Средиземно море, носейки много дъжд над Италия и голяма част от Балканите. \n\r\nУ нас днес минималните температури в населените места ще бъдат от 10 до 15 градуса. От юг облаците ще се увеличават и преди обед в югозападните райони ще завали. Следобед краткотрайни валежи ще има в Родопите, а през нощта и в района на Добруджа. \n\r\nТова съобщи синоптикът на  Владимира Илиева.\n\r\nВятърът ще бъде слаб от югоизток. Максималните температури ще са от 13 до 19 градуса, в югоизточните райони - до 20-21. Над планините ще бъде ветровито и с разкъсана облачност - преди обед значителна над Рила и Пирин, а следобед над Родопите и Централна Стара планина. Ще превали дъжд, над 2300 м и сняг. Температурата на височина 2500 м ще достига 1 градус, а на 1500 м около 8-9.\n                    \n                    \n                \n                \n                \n                \r\nВъв вторник временно облаците над западните райони ще се разкъсат. През нощта от югозапад ще се заоблачи отново и около Сандански и Гоце Делчев слабо ще превали.\n\r\nВ сряда над страната ще премине слабо изразен студен атмосферен фронт. През деня в западните райони ще превали, а през нощта валежи се очакват и по Черноморието. \n\r\nВ четвъртък в Централна България ще има слънце, а в Добруджа и северозападните части от страната ще превали. В последния работен ден облачността ще се задържи значителна, с по-плътни облаци над югоизточните райони, където е възможно да преръмява.", "date": "2019.11.18", "title": "Сняг в планините и есенни температури през седмицата"}
{"url": "https://www.dnes.bg/index/2019/11/18/receptata-dnes-shokoladovi-biskviti-s-parchenca.429735", "text": ":\r\n2 и 1/4 ч.ч. брашно\r\n1/2 ч.ч. натурално какао на прах\r\n1 ч.л. сода за хляб\r\n1 и 1/4 ч.ч. захар\r\n1 чаша масло\r\nняколко капки ванилова есенция\r\n1/4 чаша прясно мляко\r\n1 ч.ч. шоколадови парченца\r\n \r\n:\r\n \r\nВ дълбока купа пресейте брашното, какаото, солта, содата. Отделно разбийте маслото, захарта, ванилията, млякото, след което добавете сухите съставки. Разбъркайте добре и сложете шоколадовите парченца. От полученото тесто оформете бисквити, сложете ги в тава върху пергаментова хартия и печете в предварително загрята фурна на 180 градуса за 10-15 минути.\r\n\r\n", "date": "2019.11.18", "title": "Рецептата Dnes: Шоколадови бисквити с парченца "}
{"url": "https://www.dnes.bg/obshtestvo/2019/11/18/zashto-pochina-dete-greshkite-sa-lichni-lekarite-sys-slaba-kvalifikaciia.429960", "text": "Лекарите, които са преглеждали починалото 3-годишно дете в София, не са били добре квалифицирани, смята бившият здравен министър проф. Радослав Гайдарски. \n\r\nВече тече проверка в три столични болници заради случая в починалото момченце. Родителите го завели първо в детската болница, но там никой не им обърнал внимание. След това отиват в болница \"Лозенец\", където изписват детето за домашно лечение. Оттам се връщат в детската болница, но ги изпращат в \"Пирогов\", където детето умира. \n\n\n\n\r\n\"Потресен съм от случая. Това е голяма трагедия\", заяви бившият министър на здравеопазването проф. Гайдарски пред bTV. \n                    \n                    \n                \n                \n                \n                \r\n\"Мисля, че грешките са лични\", каза Гайдарски, според когото, случилото се говори много зле за подготовката на лекарите, които са били замесени в този случай.\n\r\n\"Ако са в достатъчна добра кондиция и квалификация, щяха да видят, че е нещо сериозно\", смята бившият здравен министър.\n\r\nСлучилото се говори за \"слаба квалификация на приемащите лекари и едно определено отношение към дадения случай\". \n\r\nБългария е една от страните с лесен достъп на пациентите до болница и има свободно придвижване на пациентите в страната към болничните заведения, за разлика от Запад, където понякога трябва да се чака с дни и седмици за прием, отбеляза Гайдарски, според когото е неразбираемо как едно легло е било запазено за друг пациент на 15 ноември и е отказан прием на момченцето, което впоследствие е починало. \n\r\n\"Трябва да се каже, че и у нашето общество отсъства реципрочно уважение към лекарите, което създава едно негативистично отношение на самите лекари към пациентите вече и се създава пропаст между тях. Това трябва да спре\", смята Гайдарски, според когото има създадено недоверие между лекаря и пациента. \n\r\n\"Категорично ще има наказани\" за случая с починалото дете след проверката, смята Гайдарски.", "date": "2019.11.18", "title": "Защо почина дете? Грешките са лични, лекарите със слаба квалификация"}
{"url": "https://www.dnes.bg/usa/2019/11/18/sinyt-na-djordj-bush-vzel-300-000-ot-izdirvanata-ruja-ignatova.429963", "text": "Синът на президента Джордж Буш – старши – Нийл Буш, е взел $300 000 от BG кралицата на криптовалутата Ружа Игнатова, която е издирвана от ФБР заради измама за няколко милиарда долара. Това става ясно от показанията на адвокат Марк Скот, който също е обвиняем по делото за $4 млрд., съобщи bg-voice.\n\r\nСпоред Скот Нийл Буш е взел парите, за да уреди среща на Ружа Игнатова с китайски предприемач, за когото той работел. Китаецът е трябвало да инвестира в криптовалутата на българката \"OneCoin\". \n\n\n\n\n Присъствието на Буш е щяло да гарантира сигурност на сделката. \n\r\nПо-късно Нийл се свързва с агенти на ФБР, които разследват схемата и дава показания, тъй като е бил  член на борда на директорите на китайската компания, която е трябвало да получи $60 млн. от \"OneCoin\". \n                    \n                    \n                \n                \n                \n                \r\nТой обяснил, че не очаквал, че сделката е измамна.\n\r\nИдеята на инвестицията била китайската компания да извърши с парите сделка с петрол в Мадагаскар. \n\r\nОт сделката Нийл Буш щял да получи 10 процента, стига собственика на китайската компания да може да продаде криптовалутата.\r\nВ края на миналата седмица братът на Ружа - Константин, се призна за виновен в криптовалутната измама на OneCoin и е пледирал виновен по няколко обвинения, сред които пране на пари.\n\r\nИгнатов беше арестуван на летището в Лос Анджелис през март. На 4 октомври той е сключил извънсъдебно споразумение, оповестено едва на 12 ноември. Срещу него няма да се повдигат повече обвинения за престъпление заради ролята му в OneCoin. Игнатов все още не е осъден, но може да получи до 90 години затвор за ролята в измамата.", "date": "2019.11.18", "title": "Синът на Джордж Буш  взел $300 000 от издирваната Ружа Игнатова "}
{"url": "https://www.dnes.bg/stranata/2019/11/18/voda-samo-10-chasa-na-den-pochva-rejimyt-v-pernik.429961", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        От днес в Перник и някои села в областта се въвежда воден режим. Водоподаване ще има само по 10 часа в денонощието заради пресъхването на язовир Студена.\n\r\nВода ще има от 5 ч. до 10 ч. сутринта и от 17 ч. до 22 ч. вечер, пише \"Tруд\". Изчислено е, че при такъв график водата в язовира ще стигне за пет месеца.\n\n\n\r\nСпоред жители на града не е нормално да нямат вода през 21 век и да е необходимо да се запасяват с вода в туби, легени и бидони. \n\r\nПерничанин коментира, че ВиК имат най-голяма вина за режима на водата, защото е имало сигнали още юли и август, но от дружеството не са направили нищо и са разчитали да завали през есента. \n                    \n                    \n                \n                \n                \n                \r\nНовоизбраният кмет на Перник Станислав Владимиров заяви, че общината е готова да заведе дела срещу ВиК дружеството в града, ако то не спазва поетите ангажименти за часовете, в които трябва да осигурява питейна вода. И отбеляза, че на този етап детските градини, училищата и болниците имат готовност за извънредната ситуация. \n\r\n\"Бях в една от детските градини и те имат необходимите съоръжения, за да приемат тези първи предизвикателства, пред които сме изправени с водния режим\", каза Владимиров пред .\n\r\nКметът допълни, че режимът ще продължи 5 месеца при отток от 1 млн. куб. м. на месец.\n\r\n\"От днес ВиК имат определени ангажименти, които трябва да спазват спрямо абонатите си и аз много стриктно ще съблюдавам дали в този времеви диапазон перничани имат вода\", категоричен бе градоначалникът в ефира на \"България сутрин\". \n\r\nСтанислав Владимиров се надява природата да е по-благосклонна, да валят повече дъждове и да имаме снежна зима, за да може по-бързо да се излезе от ситуацията. \n\r\nПерничани пък подготвят протест в сряда с искане за оставка на управителя на ВиК.", "date": "2019.11.18", "title": "Вода – само 10 часа на ден. Почва режимът в Перник"}
{"url": "https://www.dnes.bg/akoshtete-vqrvaite/2019/11/18/sedmichen-liuboven-horoskop-za-18-24-noemvri.429820", "text": "Тази седмица Марс влиза в знака на Скорпион. Тази планета управлява интимността и страстта, което подсказва, че ще ни е повече от интересно в любовен план. Правейки любов с партньор ще може да се свържем емоционално по един наистина красив начин. Ето какво ви очаква според зодията. \r\n\r\nАко напоследък сте били объркани по отношение на някого, към когото имате чувства или пък, който жадува за вас, то сега много неща ще се разкрият. Марс ще окаже влияние на вашия 8-и дом на интимността. Сексуалното ви желание ще се повиши и нищо няма да ви спре да споделите своите най-тайни желания с любимия човек. От друга страна Венера и Юпитер ще ви накарат да повярвате силно в любовта.\r\n                    \n                    \n                \n                \n                \n                \r\nМарс ще се премести във вашия партньорски сектор и ще остане там до 3 януари. Меркурий също ще напомни за себе си. Какво искате да получите и за какво сте готови да се борите в любовта, Телци? Ако напоследък връзката ви прилича на една непрестанна борба, то това може да ви отегчи. Но ако успеете да се наслаждавате на моментите заедно ви очаква една хубава седмица.\r\n\r\nПредставителите на зодията спечелиха космически джакпот по отношение на любовта. Това се дължи на отличната връзка между Венера и Юпитер във вашия партньорски сектор. Ако отскоро се срещате с някого, нещата между вас може да се задълбочат. Тези от вас, които се намират в сериозна връзка, ще се радват на хармония.\r\n\r\n ", "date": "2019.11.18", "title": "Седмичен любовен хороскоп за 18 – 24 ноември"}
{"url": "https://www.dnes.bg/stranata/2019/11/18/dostaviat-bezplatnite-protivogripni-vaksini-za-pensioneri.429955", "text": "Доставят безплатните противогрипни ваксини за пенсионери в областните центрове, предаде Нова тв.\r\n\r\nВ петък страната ни получи 100 хиляди дози, които в следващите дни ще бъдат разпреде между личните лекари.\r\n\r\nТази година държавата за първи път подсигурява безплатни ваксини за хората над 65-годишна възраст.\r\n\r\nПраво на имунизация ще имат около 150 хиляди души. Ваксините трябваше да бъдат налични още в началото на месеца. Оказа се, че забавяне на доставките е имало не само извън България, но и у нас.", "date": "2019.11.18", "title": "Доставят безплатните противогрипни ваксини за пенсионери"}
{"url": "https://www.dnes.bg/notifikacii/2019/11/18/policai-goniha-i-zakopchaha-piian-shofior-izbiagal-ot-ptp.429965", "text": "Полицията в Бургас задържа 28-годишен мъж, който направил опит да блъсне униформен служител при проверка, съобщават от МВР. \n\r\n17 ноември около 20:25 часа служители от 2-ро Районно управление – Бургас посетили частен имот на ул. \"Балкан\" в кв. \"Долно Езерово\", обитаван от водача на лек автомобил \"Дачия Докер\", допуснал ПТП и избягал от местопроизшествието. \n\r\nПолицаите не открили водача, който по първоначални данни бил и пиян. Малко по-късно на кръстовището на улиците \"Босна\" и \"Залесителна\" служителите забелязали автомобила, но водачът му не се съобразил с подадения сигнал със СТОП палка, а рязко ускорявайки, продължил да се движи, като направил опит да блъсне спиращия го полицай. \n                \n                \n                \r\nСлужителят на реда успял да избегне фаталния сблъсък, като заедно с колегите си последвал лекия автомобил с включени светлинна и звукова сигнализации. \r\nСлед кратко преследване и с използване на физическа сила, полицаите успели да арестуват мъжа. Той е задържан за срок до 24 часа, образувано досъдебно производство. ", "date": "2019.11.18", "title": "Полицаи гониха и закопчаха пиян шофьор, избягал от ПТП"}
{"url": "https://www.dnes.bg/temida/2019/11/18/asociaciiata-na-prokurorite-tova-be-nai-otkritiiat-izbor.429964", "text": "За първи път при действието на сегашната нормативна уредба гласът на магистратите беше отчетен при проведената процедура за избор на следващ главен прокурор. Становището на Асоциацията на прокурорите в България е, че процедурата беше проведена при стриктно спазване и съзвучие с разпоредбите на Конституцията, Закона за съдебната власт и правилата, приети от Висшия съдебен съвет. Това каза в Сутрешния блок на БНТ Владимир Николов, член на управителния съвет на асоциацията.\n\n\n\r\nПо думите му Асоциацията на прокурорите в България е взела активно участие в процеса - първо в консултациите при президента, като излезли с мотивирано становище какви трябва да са професионалните качества на кандидата, задали са въпроси при прослушването на Иван Гешев пред ВСС, както и са изразили своята подкрепа, на базата на всички законови критерии. За първи път се провежда толкова открита и публична процедура, каза Владимир Николов.\r\n                    \n                    \n                \n                \n                \n                \n\r\nТой коментира, че трябва да бъде зачетено правото на глас на всички хора от системата, които са изразили своята подкрепа за Иван Гешев.\n\r\n\"Номинацията на г-н Иван Гешев беше направена от целия състав на прокурорската колегия на ВСС, там за първи път участват и избрани пряко от прокурорите и следователите наши колеги. Всички те застанаха с името си, с честта си, с професионалните си достойнства зад тази номинация. Много е лесно анонимно да хвърляш яйца и кофички с кисело мляко по сградата на Висшия съдебен съвет, докато отговорната и разумна позиция в една правова държава е всеки, съобразно своите правомощия, съблюдавайки разделението на властите, да защити своето мнение\", каза Николов.", "date": "2019.11.18", "title": "Асоциацията на прокурорите: Това бе най-откритият избор "}
{"url": "https://www.dnes.bg/business/2019/11/18/lizingyt-na-zemia-glytka-vyzduh-za-fermerite.429904", "text": "Фермери, които искат да закупят земя или да финансират нови бизнес начинания, но нямат достатъчно средства, вече могат да се възползват от новите условия за лизинг на кредитиращата компания \"Агрион Финанс\", част от лидера в управлението на земеделски земи \"Агрион\".\r\nНационално маркетингово проучване сред фермерите в цялата страна показва, че всеки втори има оптимистични очаквания за бизнеса си през следващата година, но му трябват поне 200 000 лева кредити, за да поддържат бизнеса си действащ. Според арендаторите, най-важното при тегленето на кредит са бързото получаване на средствата, липсата на бюрокрация, изгодните условия и гаранцията, че те няма да се променят.\r\n                    \n                    \n                Според същото проучване, за над половината от арендаторите \"Агрион\" е предпочитаният партньор и се ползва с най-голямо доверие сред небанковите институции, предоставящи лизинг на земя. Предишно изследване показа, че компанията е предпочитан партньор на над 75 на сто от собствениците на земя.\r\nЗа да отговори на тези условия и на огромното доверие на земеделските стопани, \"Агрион\" предлага лизинг при нови по-гъвкави условия, по-ниски лихви, без такси и комисиони. \"Облекчената процедура е в помощ на малките и средни производители, които са гръбнакът на модерното българско земеделие. Затова решихме да облекчим максимално достъпа им до бързо и лесно финансиране. Сега те могат да получат нужните им средства лесно, при съкратени срокове на кандидатстване за финансиране\", заявиха от компанията.\r\n\r\nОгромно предимство е, че \"Агрион Финанс\" отпуска до 100% от пазарната оценка на земята, обект на лизинга. Когато цената на избрания терен съвпада с оценката, на лизингополучателя не се налага да участва със собствени средства в сделката, а директно започва да си плаща вноските по лизинга. В допълнение, \"Агрион Финанс\" не удържа и такса за разглеждане на документите и за оценка на обезпечението.\r\nПазарната оценка на желаната земеделска земя се извършва от експертите на компанията и е абсолютно безплатна за лизингополучателя. Размерът на отпуснатото финансиране не зависи от дохода на физическото лице, а се определя от стойността на имота, който се предлага за обезпечение. Това е крачка напред към подпомагането на предприемачи, които тепърва стартират своя бизнес. Предвидена е и възможност дружеството да финансира разходите по прехвърлянето на имота.\r\nСериозно облекчение за фермерите е и изготвянето на индивидуален погасителен план за всеки лизингополучател. \"Агрион Финанс\" може да разсрочи изплащането на земята за период до 10 години, като в зависимост от финансовите потоци на клиента си, вноска може да се плаща дори само веднъж годишно.\r\nИнформация за пълните условия на финансовите продукти на \"Агрион Финанс\" може да бъде намерена на , на националния телефон 0800 111 66 или във всеки един от офисите на дружеството в цялата страна.", "date": "2019.11.18", "title": "Лизингът на земя- глътка въздух за фермерите"}
{"url": "https://www.dnes.bg/stranata/2019/11/18/avtoinstruktori-na-protest-zaradi-novite-pravila.429959", "text": "Автоинструктори и собственици на школи за шофьорски курсове излизат на протест заради новите правила за шофьорите. Те вече са готови и съгласувани между институциите, предаде . \r\n\r\nЧасовете за кормуване се увеличават от 31 на 42. За първи път се предвижда нощно шофиране, както и кормуване в силен трафик, на магистрала и в мъгла. Не се въвежда обаче задължението за кормуване на полигон. \r\n\r\nПреди всеки час практика ще се прави селфи между курсист и инструктор, което ще става след сдвояване на двата смартфона чрез специалното мобилно приложение. \r\n\r\nСнимките ще доведат до отлив на инструктори, предупреждават от Съюза на преподавателите по авто-мото подготовка. Според тях тази мярка ги третира като престъпници.", "date": "2019.11.18", "title": "Автоинструктори на протест заради новите правила"}
{"url": "https://www.dnes.bg/stranata/2019/11/18/slabo-zemetresenie-mejdu-pernik-i-dupnica.429973", "text": "Слабо земетресение е регистрирано тази сутрин между Перник и Дупница, съобщават от Областната администрация – Перник, цитирани от Фокус.\r\n\r\nПо данни на Националния институт по геофизика, геодезия и география към БАН, трусът е станал в 6:49 часа. Епицентърът е бил на окoло 35 км в югозападна посока от София.\r\n\r\nЗеметресението е с магнитуд 2.5 по скалата на Рихтер и не е усетено на територията на страната. \r\n\r\nНяма данни за жертви и нанесени материални щети.", "date": "2019.11.18", "title": "Слабо земетресение между Перник и Дупница"}
{"url": "https://www.dnes.bg/sofia/2019/11/18/chasti-ot-sofiia-ostavat-bez-voda-vyv-vtornik-19-noemvri.429971", "text": "От 23:00 часа на 19 ноември 2019 г. (вторник) до 05:00 часа на 20 ноември 2019г. (сряда), във връзка с извършване на тест на налягането във водопроводната мрежа в жк. „Белите брези\", се налага спиране на водоподаването на клиентите на „Софийска вода”, живеещи в района на:\r\nжк. „Белите брези\" - бул. „Гоце Делчев, бул. „България“ и ул. „Кюстендил“ \r\nж.к. „Борово“ – ул. „Грамада“, ул. „Пирински проход“ и бул. „България“\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Дойран“ ъгъла с ул. „Ворино“.\n                    \n                    \n                \n                \n                \n                \r\nОт 23:00 часа на 19 ноември 2019 г. (вторник) до 04:00 часа на 20 ноември 2019г. (сряда), във връзка с извършване на тест на налягането във водопроводната мрежа в Център, се налага спиране на водоподаването на клиентите на „Софийска вода”, живеещи в района на:\r\nбул. „Евлоги и Христо Георгиеви“, ул. „Граф Игнатиев“, бул. „Патриарх Евтимии“, бул. „Витоша“\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Алабин“ ъгъла с ул. „Цар Калоян“.\n\r\nНа 19 ноември 2019 г. (вторник), във връзка с изграждане на сградно водопроводно отклоненние на ул. „Боян Магесник“ кв. „Подуене“ се налага спиране на водоподаването от 09:30 до 18:30 часа на клиентите на „Софийска вода”, живеещи в района на:\r\nул. „Боян Магесник“ от ул. „Асенова крепост“ до ул. „Велчо Атанасов“\r\nул. „Погледец“ от ул. „Боян Магесник“ до ул. „Бричебор“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Боян Магесник“ ъгъла с ул. „Иларион Драгостинов“. \n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n„Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.11.18", "title": " Части от София остават без вода във вторник, 19 ноември"}
{"url": "https://www.dnes.bg/usa/2019/11/18/nova-kasapnica-v-sasht-4-ubiti-i-6-tejko-raneni-pri-strelba.429975", "text": "Четирима души са били убити, а шестима тежко ранени при стрелба в Калифорния. Нападението е станало в неделя през нощта във Фресно.\n\r\nСемейни приятели гледали мач на двора, когато един или повече нападатели се промъкнали и открили огън по тях.\n\r\nПовечето от ранените са в критично състояние. \n\r\nВсе още няма заподозрени, съобщи Бил Дули от полицията в Калифорния, цитиран от bg-voice.com.\n\r\nВ момента полицаи вървят от врата на врата и събират кадри от охранителните камери. Те се надяват, че на тях може да е запечатан евентуалният извършител.\n\r\nКъм момента разследващите предполагат, че стрелецът не е познавал жертвите си. Най-вероятно той е пристигнал пеша, а след това е избягал по същия начин.\n                    \n                    \n                \n                \n                \n                \r\nВ двора, където е станала касапницата, е имало 35 души. \n\r\nНикой от оцелелите не може да даде описание на извършителя.\r\n \r\n \r\n", "date": "2019.11.18", "title": "Нова касапница в САЩ: 4 убити и 6 тежко ранени при стрелба "}
{"url": "https://www.dnes.bg/politika/2019/11/18/bsp-alarmira-na-pes-izborite-u-nas-bili-neprozrachni.429967", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        БСП настоява Партията на европейските социалисти (ПЕС) да накара Брюксел да обърне внимание на начина, по който в България се провеждат избори. Председателят на червения предизборен щаб Кирил Добрев настоява за мерки срещу намесата на държавни институции в изборния процес.\n\n\n\r\nЕвродепутатът от БСП Цветелина Пенкова заяви пред , че няма как да очакваме някой да дойде и да ни реши проблемите, а трябва да се справим сами.\r\n\n                    \n                    \n                \n                \n                \n                \r\n\"Имах възможност да участвам в кампанията за местните избори. Обстановката, в която се развиха изборите беше изключително тежка. Срещу нашите кандидати беше изправен целият държавен апарат\", каза Пенкова за зрителите на \"България сутрин\".\n\r\nСпоред нея граждани са се страхували да упражнят правото си на глас, притеснени за работните си места и семействата си. А малките населени места било изключително трудно да опазиш тайната на своя вот.\n\r\nПреди следващите парламентарни избори БСП ще избере новия си партиен председател, при това при нови правила. Междувременно отново се чуха призиви за оставка на лидера Корнелия Нинова.\n\r\n\"БСП е семейство, в което всеки има право да изказва своето мнение. БСП е доказала, че е най-демократичната политическа формация. Отстрани може да изглежда като проблемна ситуация, но всеки има право на лично мнение. Винаги има приемственост с младите хора\", коментира Цветелина Пенкова и отбеляза, че дискусията в БСП винаги ще бъде жива. \n\r\nТя присъства на среща с главния преговарящ от страна на ЕС по процеса на Brexit - Мишел Барние.\n\r\n\"При Brexit ситуацията със студентите ще е много сложна. В момента таксите за студенти от ЕС са многo по-ниски, а при Brexit ще станат недостъпни за голяма част. В момента имаме възможност да ползваме нисколихвени заеми, което също няма да бъде възможно след Brexit. Мишел Барние ясно заяви, че на него трябва да се гледа като на бракоразводен адвокат, но не може да очакваме да спре Brexit\", обясни Пенкова.\n\r\nЕвродепутатът от БСП добави, че една от основните точки, за която се борят, е да бъдат защитени правата на всички граждани от ЕС на Острова и да не се отнема правото им на работа.\r\n \r\nТя посочи още, че продължават разговорите за двойните стандарти при храните. Позициите на много от държавите се обединяват около това, че трябва да бъдат взети мерки, стана ясно от думите ѝ.", "date": "2019.11.18", "title": "БСП алармира на ПЕС: Изборите у нас били непрозрачни "}
{"url": "https://www.dnes.bg/obshtestvo/2019/11/18/dve-godini-po-malka-prisyda-za-akusherkata-bila-bebeto-nikol.429945", "text": "Шестнайсет години затвор за опит за убийство на новородено - това е наказанието, което Софийският апелативен съд определи на акушерката Емилия Ковачева. То е с 2 г. по-малко от присъдата, която тя получи на 15 септември 2017 г. при първото разглеждане на делото от Софийския градски съд.\n\r\nРешението е взето от 3-членен състав на САС с председател Алексей Трифонов в края на октомври, но още не е оповестено официално наред с мотивите, пише \n\r\nКовачева трябва да плати 400 000 лв. обезщетение на родителите на битото бебе Никол. Тя бе обвинена, че е удряла пеленачето по време на нощна смяна в столична болница през април 2015 г. Тогава Никол е само на 4 дни.\n\n\r\n                    \n                    \n                \n                \n                \n                Според прокуратурата на 18 април 2015 г. от 1,49 ч. до 3,12 ч. акушерката е ударила бебето поне 39 пъти. На записите от камери се виждали притискания с ръце по главата на детето и душене. Още на първа инстанция обаче е отхвърлено първоначалното обвинение, че акушерката е налагала бебето със стъклено шише за хранене.\n\r\nКовачева още е под домашен арест в дома на родителите си в Самоков. Мярката ѝ за неотклонение не е променяна от септември 2015 г.\n\r\n“Не сме подавали такава молба и в края на процеса в апелативния съд”, каза адвокатката ѝ Жанет Желязкова. Тя се въздържа от коментар на мотивите на последното съдебно решение, докато не бъдат публикувани.\n\r\nПо време на процеса защитата поиска да се установи дали акушерката е страдала от синдрома на бърнаут (професионално прегряване), тъй като била близо 36 ч. на работа без почивка. Заключението на вещите лица обаче е, че няма такъв синдром. След побоя малката Никол отключи епилепсия.\n\r\nРешението на апелативния съд е взето от състав с председател Камен Иванов, бивш член на ВСС. Съдия докладчик е Алексей Трифонов. Той, докато вървеше процеса, бе избран за шеф на градския съд в София.\n\r\n ", "date": "2019.11.18", "title": "Две години по-малка присъда за акушерката, била бебето Никол"}
{"url": "https://www.dnes.bg/balkani/2019/11/18/osmanski-balkani-tova-jelae-redjep-erdogan.429946", "text": "Настъпление по всички фронтове - в икономиката, образованието и религията. Турция не пести средства за разширяване на влиянието си на Балканите. Албания играе ключова роля в \"неоосманската външна политика” на Ердоган.\n\r\nВ средата на октомври Европейският съюз (ЕС) блокира започването на преговори за членство с Албания и Северна Македония. Според анализатори ветото на френския президент Еманюел Макрон ще създаде вакуум в Тирана и Скопие, който държави като Русия, Китай и Турция ще се опитат да запълнят. Борбата за влияние в страните от Западните Балкани не е от вчера, но напоследък се забелязва една нова динамика, която решението на ЕС може само да подсили, пише .\n                    \n                    \n                \n                \n                \n                \r\nВ края на октомври Сърбия подписа Споразумение за свободна търговия с водения от Русия Евразийски икономически съюз. През 2018 година пък стана ясно, че заемът в размер на 1,3 милиарда, който Черна гора взе от Китай за изграждане на магистрала в страната, може да доведе страната до финансов колапс, а публично-частното партньорство с китайска компания, което Подгорица обмисля за завършването ѝ, би означавало нови задължения. Предстои да видим какви ходове ще предприемат Скопие и Тирана сега. Една държава вече инвестира сериозно не само в икономическото, но и в културното си влияние в двете държави.\r\n\n\r\nПаркът се намира в Тирана и беше завършен на 15 юли 2019 година. На този ден стотици жители на албанската столица отидоха на тържественото откриване, развявайки албански и турски флагове. На възпоменателна плоча от черен гранит са изписани имената на 251 души, загубили живота си по време на опита за преврат в Турция на 15 юли 2016 година. До нея се стига по алея от 251 дънери на дървета, докарани специално от Турция.   \n\r\n\"Паркът на демокрацията” е финансиран от Турската агенция за сътрудничество и координация (TİKA). Тя е създадена през 1992 година. Целта на агенцията е да осигурява подкрепа за развиващите се страни. Първоначалният фокус е върху държавите с тюркско население в Централна Азия. В периода 2002-2012 година обаче координационните офиси на агенцията нарастват от 12 на 33, а дейността се разширява в Близкия изток, Африка и на Балканите. Нови офиси са отворени в Тирана, Скопие, Прищина, Подгорица, Сараево и Белград.\n\r\n\n\r\nСпоред албанския политолог Енри Хиде Албания играе ключова роля в \"неоосманската външна политика” на Турция. По повод масовото изкупуване на учебни заведения в страната от турски фондации едно албанско частно училище излезе с прессъобщение, в което определи това поведение на Анкара като “културна агресия”.\n\r\nНараства и турското участие в различни културни и религиозни проекти. Един от тях е най-голямата джамия на Балканите, която се изгражда в центъра на Тирана. Тя е финансирана изцяло от \"Дианет” - Турската дирекция по религиозните въпроси.\n\r\nПрисъствието на Турция в образованието е видимо и не е от вчера. През 2018 година турската държавна фондация „Маариф“ закупи Нюйоркския университет в Тирана и дъщерните му училище и детска градина. В тях се обучават общо над 1000 деца и младежи. Тази година церемонията на абсолвентите в университета включваше специално послание от президента Ердоган. През тази година фондацията откри училище в град Елбасан и огромна детска градина в Тирана с 2 000 квадратни метра площ. \r\n\n\r\nКакто медиите в Турция отбелязват, фондацията „Маариф“ е създадена с цел да замени „свързаните с тероризъм училища в чужбина“, с което се визират учебните заведения, свързани с живеещия в САЩ ислямски проповедник Фетхуллах Гюлен. Училищата, финансирани от неговото движение, датират още от деветдесетте години на миналия век. Сред тях е и първият частен колеж в Тирана, основаван през 1993 година по време на президента Тургут Йозал.\n\r\nАлбанският елит праща децата си да учат там заради качественото образование, казва журналистът Ермир Ходжа пред \"Балкан Инсайт“. Сега Ердоган обяви война на тези институции. Според председателя на „Маариф“ към февруари 2019 година 191 от училищата, свързани с Гюлен, вече са под контрола на фондацията, която е подчинена на турското Министерство на образованието. Затова Ермир Ходжа смята, че дейността на „Маариф” не е само образователна, но и политическа.  \n\r\nТурският президент настоява Албания да закрие училищата, които те смятат за свързани с Гюлен. Отговорът от албанска страна е, че не виждат основание да затварят лицензирани учебни заведения, които работят от години в Албания и за които няма никакви данни, че представляват заплаха за страната. Не е ясно обаче докога правителството в Тирана ще игнорира исканията на Анкара и дали няма скоро и тези учебни заведения да бъдат заменени от такива, финансирани от “Маариф”.\r\n \r\n   ", "date": "2019.11.18", "title": "Османски Балкани – това желае Реджеп Ердоган"}
{"url": "https://www.dnes.bg/world/2019/11/18/33-000-domakinstva-vyv-franciia-ostavat-bez-tok-zaradi-snega.429947", "text": "Френският енергиен оператор Енедис обяви вчера, че почти напълно е ликвидирал последиците от силните снеговалежи в източната част на страната, но 33 хиляди домакинства продължават да са без електричество, предаде ТАСС.\r\n\r\n\"В над 90 процента от домакинствата е възстановено подаването на електричество. Продължаваме работата спрямо други 33 хиляди, които още са без ток, в департаментите Дром, Изер и Ардеш\", се казва в съобщение на компанията в Тwitter.\r\n\r\nСилните снеговалежи в Югоизточна Франция на 14 ноември доведоха до сериозни нарушения в движението на транспорта и прекъсване на електроподаването. На 15 ноември близо 300 хиляди домакинства останаха без ток. По данни на телевизия Бе Еф Ем един човек е станал жертва на лошото време в департамента Изер, предаде БТА.\r\n ", "date": "2019.11.18", "title": "33 000 домакинства във Франция остават без ток заради снега"}
{"url": "https://www.dnes.bg/science/2019/11/18/nabliudavana-e-tainstvenata-9-a-planeta-v-slynchevata-sistema.429948", "text": "Космическият телескоп TESS, който е предназначен за търсене на екзопланети чрез транзитния метод, може да е наблюдавал мистериозната девета планета, известна също като планетата Х, в Слънчевата система, съобщи Сайънс алърт, позовавайки се на учени от САЩ и Унгария.\n\r\nСпециалистите потвърждават, че TESS може да се използва за проследяване на транснептунови обекти, т.е. небесни тела отвъд орбитата на Нептун. \n\r\nБе изяснено, че в случая може да става дума за три небесни тела - Седна с видима звездна величина 20,5-20,8, кандидата за планета джудже 2015 BP519 с видима звездна величина 21,5 и обекта 2015 BM518 с видима звездна величина 21,6. Оказало се, че изображенията на трите обекта са размити, но разпознаваеми.\n                    \n                    \n                \n                \n                \n                \r\nРезултатите от моделирането показали, че планетата Х ще е различима като обект с видима звездна величина 19-24. Това означава, че съществува хипотетичната възможност TESS да \"разгледа\" планетата Х.\n\r\nСпециалистите предполагат, че космическият телескоп вече я е наблюдавал, но ще мине много време до анализирането на получените данни. \n\r\nТелескопът открива екзопланети, когато те преминават на фона на диска на звездата си. Това намалява видимия блясък на светилото. \n\r\nДеветата планета в Слънчевата система обаче никога не преминава между TESS и Слънцето. Откриването й все пак е възможно, защото телескопът дълго време наблюдава определени участъци от небето, създавайки множество изображения. Сумирането им позволява да се усили яркостта на далечни обекти. \r\n \r\n/БТА/\n\r\n ", "date": "2019.11.18", "title": "Наблюдавана е тайнствената 9-а планета в Слънчевата система?"}
{"url": "https://www.dnes.bg/balkani/2019/11/18/desetki-arestuvani-pri-bezredici-v-atina.429949", "text": "Гръцката полиция арестува 28 души по време на безредиците в Атина, избухнали след мирната демонстрация по повод 46-ата годишнина от студентските бунтове срещу военната хунта, съобщи Асошиейтед прес.\r\n\r\nСблъсъците между полицията и анархисти са станали главно в квартал \"Екзархия\". \r\n\r\nПострадали са двама полицаи, репортер от местна електронна медия и 20-годишно момиче, съобщи агенция АМНА, цитирана от ТАСС.\r\n\r\nНад 20 хиляди души участваха в традиционното шествие в Атина от Политехническия институт, мястото на студентския бунт през 1973 г., до посолството на САЩ, предаде БТА.\r\n ", "date": "2019.11.18", "title": "Десетки арестувани при безредици в Атина"}
{"url": "https://www.dnes.bg/sofia/2019/11/18/vijte-kyde-spira-vodata-v-sofiia-dnes-18-noemvri.429951", "text": "На 18 ноември 2019 г. (понеделник), във връзка с реконструкция на уличен водопровод на ул. „Буря“ кв. „Карпузица“  се налага спиране на водоподаването от 09:00 до 21:00 часа на клиентите на „Софийска вода”, живеещи в района на:\r\nкв. „Карпузица“ -  ул. „Ива“\r\nкв. „Горна баня“  –  ж.п. линия  „София –Перник“,  ул. „Ехо“, ул. „Извор“,  ул. „Топло изворче“, ул. „Вечерница“,  бул. „Никола Петков“,  ул. „Георги Богровски“,  ул. „Планиница“,  ул. „Лотос“\r\nул.  „Гръстниче , ул. „Урал“,  ул. „Градище“, ул. „Синьо езеро“,  ул. „Дон“, ул. „Подлозище“  \n                    \n                    \n                \n                \n                \n                \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: кв. „Горна баня“ ул. „Николай Хрелков“ ъгъла с бул. „Никола Петков“.\n\r\nНа 18 ноември 2019 г. (понеделник), във връзка с превключване на уличен водопровод на ул. „Чавдар Мутафов“ кв. „Витоша“ се налага спиране на водоподаването от 10:00 до 22:00 часа на клиентите на „Софийска вода”, живеещи в района на:\r\nул.“Данаил Крапчев“ №10, ул. „Иван Пейчев“ №1, №2, №4, №10\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.“Иван Пейчев“. \n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n“Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.\n\r\n\r\n ", "date": "2019.11.18", "title": "Вижте къде спира водата в София днес, 18 ноември"}
{"url": "https://www.dnes.bg/world/2019/11/18/trus-s-magnitud-5-6-krai-bregovete-na-ostrov-guam.429950", "text": "Земетресение с магнитуд 5,6 беше регистрирано днес край бреговете на тихоокеанския остров Гуам, съобщи Геофизичният институт на САЩ, предаде ТАСС, цитирана от БТА.\r\n\r\nЕпицентърът на труса се намирал на 41 км от селището Джиго, на дълбочина 67 км.\r\n\r\nНяма постъпили сведения за пострадали и разрушения, нито за опасност от цунами.\r\n\r\nОстров Гуам, с население от 210 хиляди души, е владение на САЩ. Той е най-големият от Марианските острови, намиращи се в западната част на Тихия океан.\r\n ", "date": "2019.11.18", "title": "Трус с магнитуд 5,6 край бреговете на остров Гуам"}
{"url": "https://www.dnes.bg/world/2019/11/18/obviniha-britanskata-armiia-che-prikriva-ubiistva-i-iztezaniia.429952", "text": "Бивши следователи, натоварени с разследване на обвинения срещу британските въоръжени сили за извършени военни престъпления, обвиниха армията, че е прикрила убийства и изтезания на цивилни в Ирак и Афганистан. Това съобщиха в. \"Таймс\" и Би Би Си, предаде Франс прес.\n\r\nБританското министерство на отбраната отхвърли тези обвинения.\n\r\nДвете медии са събрали показания от десетина бивши членове на органи, натоварени със задачата да разследват евентуални случаи на нарушаване на човешките права от страна на британската армия. Правителството сложи край на тези разследвания през 2017 г.\n\r\nЕдин от тях, цитиран от \"Сънди таймс\", каза, че е имало \"нарастващ натиск от страна на министерството на отбраната за затваряне на тези досиета възможно по-скоро\".\n                    \n                    \n                \n                \n                \n                \r\nВ статията на \"Сънди таймс\" се съобщава за убийствата на три деца и един младеж в Афганистан през 2012 г. от войник на специалните сили, без да му бъдат повдигнати обвинения. Съобщава се за насилие срещу затворници през 2003 г. в иракския град Басра, довели до смъртта на поне един човек.\n\r\nЕдин от бившите следователи каза в интервю за предаването \"Панорама\", което ще бъде излъчено тази вечер по Би Би Си, че министерството на отбраната не е имало намерения да повдига обвинения на войници, освен ако не е било крайно необходимо, предаде БТА.\n\r\n ", "date": "2019.11.18", "title": "Обвиниха британската армия, че прикрива убийства и изтезания"}
{"url": "https://www.dnes.bg/obshtestvo/2019/11/18/kriminalno-proiaven-sybira-dareniiata-za-bolno-ot-rak-momche.429953", "text": "За потресаващи злоупотреби сигнализира семейството на 14-годишния футболист, болен от рак – Теодор Велинов. През последния месец криминално проявен мъж е събирал от различни учреждения и магазини средствата от касите за дарения, предназначени за момчето. \n\r\nЗаради коварната болест Теди вече загуби единия си крак, но битката с рака продължава, а за това са необходими средства, пише „Монитор“.\n\r\n„Знаем кой е този човек, той има богато криминално минало, като отделно от това се е представял за бащата на Теодор. Снощи уведомих моя адвокат и още днес е пусната жалба, защото не може някой да се гаври със състоянието на детенцето ни“, обясни майката на момчето – Светлана Велинова.\n\n\r\n                    \n                    \n                \n                \n                \n                По нейни думи единствено бабата на 14-годишния кюстендилец има пълномощно и само тя може да събира средствата от касите за дарения.\n\r\n„Масово парите за детенцето ни се крадяха по този начин от знайни и незнайни хора. Със сигурност сумата е голяма и е в хиляди левове. Потресена съм от това, което се случва. От месец юни аз и съпругът ми сме в Германия и лекуваме детето си. Повярвайте, че борбата за живота на Теди не е никак лесна“, обясни през сълзи на очи Светлана.\n\r\nКъм момента Теди е приключил четвъртия курс от провежданите химиотерапии в Германия.\n\r\n„Поради ниските кръвни показатели му преливаха тромбоцитна маса и водно-солеви разтвори. Утре отново сме на контролни изследвания и когато покачи показателите, ще продължим с химиотерапиите. На фона на всичко това, което преживяваме, сега и кражбата на пари ни съсипва“, обясни още майката на момчето\n\r\nТази година Теодор Велинов трябваше да е ученик в 7-и клас в Основно училище „Даскал Димитрий“ в Кюстендил. Мечтаеше да продължи образованието си и да стане известен футболист, тъй като от малък е на футболното игрище. Сега единствената му надежда е да пребори рака и да събере достатъчно средства за поставянето на протеза, с която да може да се придвижва и да води нормален начин на живот.\n\r\nСемейството на Теди няма представа точно колко пари ще бъдат необходими за лечението му, но те със сигурност не са малко. Всеки ден Теди е изправен пред ново изпитание, но надеждата му е да успее да се излекува и да се върне към нормалния си начин на живот.\n\r\nЕто как можете да помогнете на Теди\n\r\nБАНКА ДСК\r\nBG 47 ST SA 93 0000 2075 7923\r\nPAYPAL: me/teodorvelinov\r\n ", "date": "2019.11.18", "title": "Криминално проявен събира даренията за болно от рак момче"}
{"url": "https://www.dnes.bg/obshtestvo/2019/11/18/bolnichnite-ot-djipitata-do-7-dni-a-ne-14-kakto-e-sega.429954", "text": "Болничните да се издават до 7, а не до 14 дни, както е сега. Тази мярка срещу прекомерния им брой особено по празниците предложи социалният министър Бисер Петков по време на посещението си в град Елена и уточни, че става въпрос за тези, които се дават от личните лекари. \n\n\n\n\r\nМинистерството на труда и социалната политика предлага 15% увеличение на заплатите на работниците в социалния сектор за 2020 г., за да спрат протестите, каза още министър Петков, цитиран от \"Монитор\".\n\r\nТой призна, че в системата има текучества, причината за което били ниските възнаграждения и голямото натоварване. Той каза, че предстои допълнително регламентиране на нормативната база и финансовите продукти, за да не се стига до ситуация държавната пенсия и тази, която ще изплащат частните пенсионни фондове, взети заедно, да бъдат по-малко от една пенсия.\n                    \n                    \n                \n                \n                \n                \r\n\"Въпросът с болничните е сериозен, определено има проблем с измами. Онези, които вадят фалшиви болнични,\r\nкрадат от онези, които плащат своите данъци и осигуровки и се вижда ясно, че болничните се увеличават през дългите уикенди. Има цяла схема с много участници, които ощетява онези български граждани, които си плащат задълженията\",  заяви пред БНР депутатът от ГЕРБ Тома Биков.\n\r\nТой отчете като положително шумното обсъждане на темата и обществения отзвук.\n\r\nПредложението на управляващата коалиция да не се заплаща първият ден от болничния няма да реши въпрос с фалшивите болнични листове. В тази позиция се обединиха по време на дискусия по БНР бившият социален министър и вицепремиер Ивайло Калфин, председателят на „Подкрепа“ Димитър Манолов и заместник- председателят на Българската стопанска камара Димитър Бранков. По изчисления на експерти\r\nнезаплащането на първия ден ще спести на бизнеса не по-малко от 50 млн. лева\n\r\nОт своя страна „Подкрепа“ предупреди, че ще напусне Националния съвет за тристранно сътрудничество и има готовност за национален протест, ако предложението стане факт. Синдикатът е категоричен, че не бива работещите да бъдат оставени без средства точно когато имат най-много нужда от пари.\n\r\nВ следващите дни предложението на коалицията ще бъде внесено в парламента за гласуване като част от текста към бюджет 2020 година.", "date": "2019.11.18", "title": "Болничните от джипитата - до 7 дни, а не 14, както  е сега"}
{"url": "https://www.dnes.bg/obrazovanie/2019/11/18/bazar-na-profesiite-sreshta-decata-s-mechtanata-profesiia.429974", "text": "За пета поредна година “Базар на професиите” ще запознае деца и младежи със специалисти от най-различни области, които ще им представят по интересен и увлекателен начин своите професии. Инициативата, реализирана от Българската мрежа на Глобалния договор на ООН (БМГД), подпомага ранното кариерното ориентиране и насърчава съзнателния избор на професия. Тя ще събере деца на възраст 8-16 години на 22 и 23 ноември в София Тех Парк, а входът е свободен.\n\r\nПрофесионалисти от над 20 компании и над 40 лектори вече подготвят своите интерактивни щандове и вълнуващи презентации, за да разкажат на младите участници как преминава един техен работен ден, какъв е пътят до мечтаната професия и защо трудът им е ценен за oбществото.\n                    \n                    \n                \n                \n                \n                \r\n“Изборът на професия е важен и трябва да бъде направен информирано и отговорно. Базарът е чудесна възможност деца и родители да се срещнат с много специалисти от различни области. Колкото и контакти и възможности да има всеки от нас, непосилна задача за всеки родител е да осигури не само такова разнообразие, но и хора, които са се подготвили специално, за да представят професиите си по интересен и разбираем начин”, коментира Огнян Траянов, председател на Българската мрежа на Глобалния договор на ООН. “Чест прави на професионалистите и фирмите, които се включват и инвестират своето време за подготовка и участие, защото това е инвестиция, която ще се възвърне след много време и не директно към тях”, допълва той.\n\r\nВ програмата в петък, 22 ноември, ще вземат участие организирани училищни групи, които могат да се регистрират до запълване на местата тук. А в събота, 23 ноември, събитието ще е отворено за всички деца и младежи, които имат желание да разберат тайните на различните професии, както и за техните родители и близки. Освен ценен помощник в насочването в кариерния свят, Базарът е прекрасна възможност децата да прекарат един ден в смислени занимания с любимите си хора.\n\r\nПосетителите на Базар на професиите 2019 ще имат уникалната възможност  да чуят от самия Владимир Николов как се става волейболист от световно ниво, да научат как се става композитор от Мария Каракушева и да не забравят, че работата може да е кауза - от Ива Петрова от фондация Bcause. От  Жюстин Томс ще разберат какво е да си специалист по дигитален маркетинг, а защо е важно да има защитник на правата на децата ще разясни Мария Янкова от UNICEF. Посетителите на Базара ще се запознаят с още куп интересни професии - 3D артист, минералог, жестомимичен преводач, фотограф, астроном, социален предприемач и още много. Презентациите ще са интересни и забавни, ще има и игри, например “Пътешественик в бъдещето”, която ще пренесе участниците в 3D виртуален свят! Част от лекциите ще бъдат заснети и ще могат да бъдат ползвани като обучителни материали.\n\r\n“Базар на професиите” е част от програмата “Гордея се с труда на моите родители” на Българската мрежа на Глобалния договор на ООН. Тя стартира преди 7 години и до момента над 5200 деца са опознали работното място на своите родители, научили са с какво мама и татко са полезни на обществото и са оценили труда им. Целта на финалната част от програмата - „Базар на професиите” - е да помогне на децата и младите хора да разберат от първо лице какво прави даден професионалист в своята сфера, да осъзнаят, че трудът не е само средство за изкарване на средства, а потребност и ценност, която може да носи удовлетворение и радост. Мащабното събитие е и доказателство, че бизнесът има визионерска и общественополезна роля.\n\r\n“Преди седем години, със старта на програмата, БМГД демонстрира силата на колективния проект. Успя да запали интереса на хиляди деца, компании, учители, родители и днес инициативата е разпозната от МОН, Европейската комисия, обществото.”, разказва Дарина Георгиева, изпълнителен директор на БМГД, и допълва: “Програмата има много привърженици и последователи. Решението на младите хора при избор на професия трябва да се базира на личностните им качества, на доброто себепознаване, информираност и за професиите и възможностите за реализация. Именно възможност за такива срещи дават „Гордея се с труда на моите родители“ и Базара на професиите. Очакваме и вие да се включите, за да покажем заедно, че бизнесът е сила за добро!”\n\r\nПетото издание на “Базар на професиите” се осъществява с медийното партньорство на Economy.bg, Investor.bg, Bulgaria ON AIR, Bloomberg TV Bulgaria, Dnes.bg, Teenproblem.net, Az-jenata.bg, b2b Media, Детски дневник, Жената днес, Mama Ninja, ПоПоТам, Майко мила, Mediabricks.bg, Danybon.com, Computerworld.bg, LoveTheatre.bg, Аз чета, Uspelite.bg, Sofia Plays.\r\n ", "date": "2019.11.18", "title": "“Базар на професиите” среща децата с мечтаната професия"}
{"url": "https://www.dnes.bg/kino/2019/11/18/teodor-ushev-s-nagrada-za-prinos-kym-bylgarskata-kutura.429977", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         В емоционалната атмосфера на препълнената зала 1 на НДК зрителите на Киномания станаха свидетели на уникално събитие, включващо две премиери в една вечер, озаглавена \"Нарисувай ми тъга\" - музикално-визуалният спектакъл на Токийския университет \"Четирите годишни времена\" в изпълнение на Куарто кватрет и художествени картини на четирите сезона, нарисувани от четирима различни художници, сред които и Теодор Ушев, както и българската премиера на филма на Теодор Ушев \"Физика на тъгата\" по романа на Георги Господинов.\r\nЕдин от най-успешните визуални артисти на България - Теодор Ушев получи Наградата на НДК за принос към българската култура - статутката \"Възраждане\", реплика на едноименната статуя на художника Димитър Бойков, разположена в Централното фоайе на НДК.\r\n                    \n                    \n                \n                \n                \n                Теодор Ушев получи и Грамота за принос, популяризиране, опазване и развитие на културата в София от Столична община, която му бе връчена от кмета на столицата – Йорданка Фандъкова, която му благодари за всичко, което прави за нашия град.\r\n\"Миналата година, знаете първата изложба, която направи Теодор Ушев в България в София беше в общинската Градска художествена галерия „Като в тъмно огледало” – невероятно преживяване, но заедно с това той помогна и се включи в дискусията за превръщането на пространството под мавзолея в галерия за съвременно изкуство, а утре ще бъде част и от проекта, в който вече се включи и Георги Господинов, и ще се срещне с ученици, студенти и с младите хора на София.\", заяви Фандъкова.\r\nВидимо развълнуван Теодор Ушев сподели, че тази награда му е сред найважните: \"Защото ми напомня на летящ човек, а това е основното нещо, към което се стремим.”", "date": "2019.11.18", "title": "Теодор Ушев с награда за принос към българската кутура"}
{"url": "https://www.dnes.bg/stranata/2019/11/18/deca-na-10-i-14-godini-ograbiha-baba-vzeha-i-1000-lv.429972", "text": "10 годишен, заедно с друг 14-годишен, са обрали дома на 81-годишна жена във великотърновското село Асеново, съобщи полицията в града.\n \r\n\r\nВъзрастната жена е потърсила помощ от органите на реда тази събота. Тя съобщила, че от жилището й са били отнети 980 лева. Последвалите издирвателни и разследващи действия установили престъпниците, две непълнолетни момчета. Част от сумата е възстановена на жената. \r\n\r\nПо случая е образувана преписка, която е подготвена за доклад в прокуратурата, с мнение за налагане на възпитателни мерки.", "date": "2019.11.18", "title": "Деца на 10 и 14 години ограбиха баба, взеха й 1000 лв."}
{"url": "https://www.dnes.bg/politika/2019/11/18/stanishev-vs-ninova-s-tozi-lider-bsp-niama-da-specheli-izbori.429969", "text": "БСП няма шанс да спечели парламентарни избори с този председател, смята лидерът на ПЕС Сергей Станишев. \n\r\nСоциалистите се събраха вчера на пленум, за да анализират резултатите от местния вот. На този фон вътрешната опозиция на \"Позитано\" 20, от която е и Станишев, поиска оставки заради лошото представяне на изборите.\r\nСтанишев обвини лично Корнелия Нинова, че превръща левицата в авторитарна партия. \n\n Лидерът на ПЕС обяви тази сутрин, че след силния старт през 2016 г. с победата на президентските избори БСП има поредица от пропуснати шансове. \n\r\nТой предупреди пред bTV, че левицата няма автоматично да стане първа политическа сила, а трябва да се бори за това. \n                    \n                    \n                \n                \n                \n                \r\nСпоред него това не трябва да е на чужди терени – силовашкия подход на ГЕРБ или на терена на националистите. \r\nСтанишев обаче отказа да посочи кой би трябвало да седне на мястото на Нинова начело на БСП. \n\r\nНека се заявят кандидати и партията ще реши, никой не е незаменим, коментира лидерът на ПЕС. \n\r\nСпоред него основният въпрос е как БСП се готви за избори, защото през последните години ГЕРБ ерозира и въпреки това БСП не печели. \n\r\nГолемият проблем е, че в БСП под лозунга за промяна, се извършва промяна на съдържанието и на политиките, смята още Станишев.", "date": "2019.11.18", "title": "Станишев vs. Нинова: С този лидер БСП няма да спечели избори!"}
{"url": "https://www.dnes.bg/stranata/2019/11/18/zdraven-absurd-telk-ostavi-dete-s-autizym-bez-lichen-asistent.429958", "text": "Решение на един от съставите на ТЕЛК в Пазарджик остави дете с аутизъм без право на личен асистент. Оказва се, че експертната комисия взема важни решения, свързани с тежки диагнози, без да има на разположение съответния специалист.\n\r\nСтаналият вече известен ”Първи състав на ТЕЛК” към МБАЛ ”Пазарджик” спокойно заменя психиатър с педиатър. И без да преглежда, драстично реже проценти на дете с тежко заболяване. Дори и го оставя без средства за препитание, но му позволява частично право на професионална работа, съобщава Нова тв.\n\r\nЯвяване пред \"Първи състав на ТЕЛК\" в Пазарджик на практика оставя майка и болното й дете без никакви средства.\n\r\n\"Няма да получавам никакви пари и не мога да бъда личен асистент на детето, защото трябва да обжалвам решението на ТЕЛК пред НЕЛК. През цялото това време оставаме без доходи и без никакви пари\", споделя майката на Кристина - Недка Кичукова.\n\r\n\"В този ден не е имало психиатър. Тъй като има психиатрична диагноза, уместно е да бъде консултиран и от психиатър”, заяви директорът на МБАЛ \"Пазарджик\" д-р Красимир Темнилов, който също е психиатър. \"Първи състав на ТЕЛК\" не преглежда детето, но има издадено решение.  \n\r\n\"Само ме попитаха дали детето посещава училище. Изпратиха ме да чакам пред вратата, където се намира \"Първи състав на ТЕЛК\". И там чакахме доста. Представиха детето на председателя на ТЕЛК д-р Генов. Той попита дали посещава училище. Това беше, приключи се с прегледа”, разказва Кичукова. Оказва се, че липсата на психиатър, изобщо не е проблем.\n\r\n\"От една година децата, които са с психични разстройства, са дадени да се гледат от педиатър. Съжалявам за това, което се е случило. Това е много голямо недоразумение\", заяви още директорът на болницата. Той също е издавал ТЕЛК решение на Кристина през 2017 година.\n\r\nПосещаваме център за психично здраве в Пловдив. Там квалифицирани специалисти диагностицират Кристина от години. Говорим с един от лекарите, изготвили експертизата, нужна за явяване пред ТЕЛК в Пазарджик. \n\r\n\"Съвестта ми и на моите колеги е чиста. Детето страда от генерализирано разстройство на развитието. Поведението е аутистично, страда езиково-говорното развитие\", обясни лекарката, изготвила експертизата на Кристина.\n\r\nСпоред майката детето има нужда от постоянни грижи. Това потвърждават и експертите от пловдивския център за психично здраве, които са дали препоръки, че детето не може да се обслужва и функционира самостоятелно, без помощ от възрастен.\n\r\nНедка Кичукова и дъщеря й се връщат, за да попитат дали ТЕЛК  може да поправи собствената си грешка, но от там им отвърнали, че това е невъзможно. Според майката, този състав на ТЕЛК е допуснал още една грешка, даваща абсурдна възможност на детето й – способност  за извършване частично на професионална работа.", "date": "2019.11.18", "title": "Здравен абсурд: ТЕЛК остави дете с аутизъм без личен асистент"}
{"url": "https://www.dnes.bg/usa/2019/11/18/driazgi-mejdu-pekin-i-vashington-za-iujnokitaisko-more.429962", "text": "Китай призова въоръжените сили на САЩ \"да престанат да показват мускули\" в Южнокитайско море и да не прибавят \"нови неясноти\" около Тайван, предадоха Ройтерс и Асошиейтед прес.\n\r\nИзявлението на китайския министър на отбраната Вей Фънхъ е било направено на среща с шефа на Пентагона Марк Еспър в Банкок, ден след като Еспър публично обвини Пекин, че \"все повече прибягва до натиск и сплашване за постигане на стратегическите си цели\" в региона.\n\r\nНа срещата на закрити врата в рамките на форум на министри на отбраната в Банкок Вей е призовал Еспър \"да престане да \"показва мускули\" в Южнокитайско море и да не предизвиква и ескалира напрежението в Южнокитайско море\", каза говорител на китайското министерство на отбраната.\n                    \n                    \n                \n                \n                \n                \r\n\"Споразумяхме се да продължим разговорите и да контактуваме редовно. Продължаваме да отбелязваме напредък по редица въпроси\", каза Еспър след срещата.\n\r\nКитай има претенции към почти цялата богата на енергийни ресурси акватория на Южнокитайско море, където е разположил военни постове на изкуствени острови. Бруней, Малайзия, Филипините, Тайван и Виетнам обаче също имат претенции за различни райони на морето.\n\r\nВМС на САЩ редовно дразнят Китай с операции, които наричат операции \"за свободата на мореплаването\", с кораби, които преминават близо до заети от Китай острови в Южнокитайско море.\n\r\nВ отговор на въпрос към Вей какво Китай би искал от САЩ да променят в поведението си и дали това включва спирането на операциите \"за свобода на мореплаването\", говорителят на китайското министерство на отбраната отвърна: \"Призоваваме САЩ да престанат да се намесват в Южнокитайско море и да спрат военната провокация в Южнокитайско море.\"\n\r\nВей и Еспър са обсъдили и деликатния въпрос с Тайван, който Китай възприема като своя бунтовна провинция.\n\r\nВей е подчертал пред Еспър, че Китай \"няма да търпи никакви инциденти за независимост на Тайван\" и че Пекин не приема никакви официални или военни контакти с Тайван.\n\r\nВчера Китай изпрати първия си самолетоносач - \"Ляонин\", с придружаващи военни кораби в Южнокитайско море за тестове и участие в учения. Корабната група премина през Тайванския проток, което Тайван определи като сплашване и обяви, че е изпратил самолети и кораби да следят отблизо движението на китайските съдове, предаде Франс прес.\n\r\nВторият китайски самолетоносач, който още не е влязъл официално във въоръжение, също мина вчера през Тайванския проток. Според китайските ВМС той изпълнява \"научноизследователски тестове и рутинни тренировки\".\r\n ", "date": "2019.11.18", "title": "Дрязги между Пекин и Вашингтон за Южнокитайско море"}
{"url": "https://www.dnes.bg/notifikacii/2019/11/18/piian-s-3-19-promila-se-zabi-v-mantinela-krai-gabrovo.429979", "text": "Шофьор, карал с 3,19 промила алкохол катастрофира и се заби в крайпътна мантинела, съобщи МВР - Габрово.\r\n\r\nНа 17 ноември, около 17:40 часа е получен сигнал за пътнотранспортно произшествие с лек автомобил, настъпило на път Трявна - село Вонеща вода.\r\n\r\nПо първоначални данни, на ляв завой, при движение в посока към село Вонеща вода, водачът на автомобила - 40-годишен жител на Трявна, губи контрол над управляваното от него моторно превозно средство, и се удря в крайпътната мантинела.\r\n\r\nПри извършена проверка за употреба на алкохол с техническо средство, е отчетена концентрация 3,19 промила алкохол в издишания от водача въздух.", "date": "2019.11.18", "title": "Пиян с 3.19 промила се заби в мантинела край Габрово"}
{"url": "https://www.dnes.bg/notifikacii/2019/11/18/spipaha-kradeca-zadignal-140-000-lv-ot-kola-v-sofiia.429983", "text": "Полицията задържа крадеца, който преди дни отмъкна от кола в София голяма сума пари. \r\n\r\nОбирът стана посред бял ден на 14 ноември. Пострадалият е бил до колата си на ул. \"Хан Пресиян\", а крадецът е успял на отмъкне 120 000 лв. и 10 000 евро. \n\r\n\r\nОбирджията е бил с кола с македонска регистрация. \r\n\r\nВ хода на разследването са събрани достатъчно доказателства, че извършителят на престъплението е С. Николов, на 41 години, осъждан  за кражба.\r\n\r\nИзготвено е постановление за привличането му към наказателна отговорност, като му е повдигнато обвинение за извършено престъпление, уточняват от Софийската районна прокуратура.\r\n\r\nКрадецът е зад решетките за 72 часа, като прокуратурата ще поиска за него най-тежката мярка за неотклонение – \"задържане под стража\". \r\n\r\n ", "date": "2019.11.18", "title": "Спипаха крадеца, задигнал 140 000 лв. от кола в София"}
{"url": "https://www.dnes.bg/muzika/2019/11/18/joro-ot-ostava-s-nov-singyl-pretenciozen.429985", "text": "“Претенциозен” е новият сингъл на Жоро от Остава, който той реализира с личния си, страничен музикален проект – HOMEOVOX. Песента е четвърта по ред за бандата, която е съставена изцяло от страхотни музиканти – приятели и съидейници.\r\nHOMEOVOX са Георги Георгиев (Остава) - музика, текстове, вокали, китари, Петко Славов (Airbag) - бас китара, вокали, Калин Петров (Akaga, Slng) – клавишни, Мартин Профиров (PIF) – ударни, Боян Петков (Остава) – бас. Стилът им е смесица от инди, китарен поп и рок, с привкус на 80-тарско диско.\r\nМузиката на сингъла \"Претенциозен\" е на Георги Георгиев, текстът е негов и на Елин Рахнев, а аранжиментът на Homeovox.\r\n                    \n                    \n                \n                \n                \n                Видеото на парчето е дело на младия, алтернативен режисьор Васил Валери Витанов. Оператор е Aлександър Бенев, а продуценти са Влади Герасимов и “handplayed productions”.\r\nВидеото e иронично, много сипатично и непретенциозно и с усмивка показва комлекса и лутанията на един съвременен, градски човек. В главната роля е младият и чаровен Мичел Мичев, който е завършил в Англия и се оказва професионален музикант по класическа и джаз кирата, отбелязват от екипа.\r\n\"Претенциозен\" ще е част от предстоящия албум на HOMEOVOX, който се очаква да е готов през 2020 г. В него ще вземат участие още интересни приятели и съвременни музиканти като Стефан Вълдобрев, Ерсин (Jeremy?), Благо Анастасов( Hayes& Y)  и др. Място в него ще намерят и първите песни на HOMEOVOX  - “Само тя” (2001 г.), „Изгубен“ (2014 г.) и „Само ти“ (2017 г.).\r\nHOMEOVOX e част и от лейбъла HOMEOVOXMUSIC, от който стартираха групи като Hayes&Y, Bears and Hunters, VICK. Артисти на лейбъла в момента са набиращите скорост Jin Monic, Innerglow и разбира се HOMEOVOX, която дава името на лейбъла.\r\nМожете да ги видите чуем  през декември -  на 5 декември в София в Бар “АМОК” и на 7 декември в Пловдив в “Bee Bop Café”, заедно с Innerglow.", "date": "2019.11.18", "title": "Жоро от \"Остава\" с нов сингъл: \"Претенциозен\""}
{"url": "https://www.dnes.bg/zvezdi/2019/11/18/nikol-shercinger-topli-charshafite-na-bivsh-rygbist.429989", "text": "Говори се, че певицата Никол Шерцингер има ново гадже. Бившата на Григор Димитров излизала с участник от предаването \"X Factor: Celebrity\", в което самата тя е част от журито. Никол била забелязана на среща с бившия ръгбист Том Еванс.\r\n \r\nТом е на 34 години, а изпълнителката - на 41 г.\r\n \r\nМежду двамата имало голяма химия, твърдят очевидци. Те си пращали съобщения дълго време, а накрая спортистът е решил да покани Шерцингер на среща.\r\n \r\n\"Том е точно типа на Никол. Той винаги е казвал, че Никол е една от най-красивите жени в света. Той я харесваше дълго време преди двамата да се запознаят в  X Factor: Celebrity. Той беше малко притеснен и се чудеше дали това няма да провали участието му в шоуто, но те имат страхотна химия от самото начало. Те няколко седмици си писаха, като най-накрая Том събра куража да я покани на среща и я заведе на вечеря\", посочва източник на \"The Sun\".\r\n \r\nИзглеждало така, сякаш двамата много се забавляват. Но решили засега да се фокусират над предаването, а след края му - да видят дали може да се получи между тях. \r\n \r\n\r\n ", "date": "2019.11.18", "title": "Никол Шерцингер топли чаршафите на бивш ръгбист"}
{"url": "https://www.dnes.bg/obshtestvo/2019/11/18/sindikatite-gotovi-s-nacionalen-protest-zaradi-bolnichnite.429978", "text": "КНСБ и КТ \"Подкрепа\" подготвят обща национална протестна демонстрация за края на месец ноември, ако в близките дни управляващите не оттеглят предложението си първият ден от болничните да не се заплаща. Това обяви президентът на КНСБ Пламен Димитров след спешна среща с лидерите на федерациите членки на Конфедерацията. \n\r\nПредстоят срещи на стачните комитети на двата синдиката. \n\n Работещите са готови на радикални действия заради намерението първият ден от болничните да не се плаща, каза още Димитров.\n\r\nТой отправи апел към всички български работници да са готови за участие в това национално действие\n\r\n\"Казахме ясно, двамата с Димитър Манолов - това няма да стане\", заяви Димитров. \n                    \n                    \n                \n                \n                \n                \r\nВчера от Конфедерация на труда “Подкрепа“ вече обявиха готовност да напуснат Националния съвет за тристранно сътрудничество, както и да организират национален протест.\n\r\nСиндикатите искат спешна среща с Борисов и оттегляне на предложението за болничните. \n\r\nСиндикатите настояват Борисов да се запознае с техните аргументи в спешен порядък, тъй като срокът за промени в бюджет 2020 изтича на 20 ноември 2019 г. \r\n ", "date": "2019.11.18", "title": "Синдикатите готови с национален протест заради болничните"}
{"url": "https://www.dnes.bg/notifikacii/2019/11/18/bashta-naryga-sina-si-pri-semeen-skandal-vyv-vyrbica.429993", "text": "61-годишен баща е ранил с нож 40-годишния си син при семеен скандал в град Върбица, съобщиха от ОДМВР - Шумен.\r\nСигнал за битовия скандал е получен в полицията във Велики Преслав снощи малко преди 21.30 часа.\r\nНа адреса полицаи откриват, че баща нанесъл три прободни рани с нож на сина си. Раните били в областта на лявото бедро, коремната и гръдната кухина.\r\nОбразувано е досъдебно производство.", "date": "2019.11.18", "title": "Баща наръга сина си при семеен скандал във Върбица"}
{"url": "https://www.dnes.bg/balkani/2019/11/18/zaev-severna-makedoniia-stava-chlen-na-nato-prez-ianuari.429970", "text": "Премиерът на Северна Македония Зоран Заев обяви, че страната ще стане пълноправна членка на НАТО през януари, пише в. \"Независен весник\". \n\r\nЗаев каза, че Испания и Франция скоро ще ратифицират протокола за членство на Северна Македония в НАТО. Той съобщи, че в петък испанският премиер Педро Санчес го е уверил, че новото правителство в Испания ще бъде формирано бързо и ще ратифицира протокола. Сенатът на Франция вече е одобрил документа и сега се очаква парламентът да го ратифицира до края на ноември. \"Независен весник\" отбелязва, че Испания и Франция са последните страни членки на алианса, които още не са ратифицирали протокола.\n\n\n\r\n                    \n                    \n                \n                \n                \n                Франция предлага Западните Балкани да влязат в ЕС на етапи - крачка напред, крачка назад, пише в. \"Вечер\". Франция е изпратила на страните членки на ЕС \"нон пейпър\", в който настоява за нов метод в политиката за приемане на нови членки от Западните Балкани. Тя иска Европейската комисия да обяви в началото на следващата година принципите в политиката на разширяване. \n\r\nФренското предложение се базира на четири основни принципа - етапно присъединяване към ЕС, по-строги условия в хода на процеса, по-конкретни облаги за гражданите и обратимост, тоест възможност за връщане назад или санкциониране, ако държавата кандидат изостава в изпълнението на критериите. Утре министрите от Ес ще разговарят за това и за други предложения за политиката на разширяване, съобщава вестникът, цитиран от БТА.\n\r\n ", "date": "2019.11.18", "title": "Заев: Северна Македония става член на НАТО през януари"}
{"url": "https://www.dnes.bg/football/2019/11/18/mesi-e-1-po-dribyl-ronaldo-chak-peti.429980", "text": "Голямата звезда на Барселона Лео Меси има най-добрия дрибъл от сезон 2006/07 насам.\r\nЗа този период петкратният носител на Златната топка е преминал през съперници с топка в крака 1880 пъти, съобщава Opta. Това са 57,2% успешни опити, което отрежда на аржентинския гений лидерската позиция в петте най-силни европейски първенства.\r\n \r\nСлед Меси е новата звезда на Реал Мадрид Еден Азар с 1220 дрибъла и 57,1% успешни опити. После се нареждат Франк Рибери (939, 47,9%) и Серхио Агуеро (832, 46,6%).\r\n \r\nНа пето място е асът на италианския хегемон Ювентус Кристиано Роналдо. Той има 816 дрибъла, процентът му на успеваемост е 44%. Наскоро португалската звезда беше критикуван от Фабио Капело, че не е преминавал съперник в топка с крака от 3 години насам.\r\n \r\n, защото само през този сезон Роналдо има няколко успешни дрибъла.\r\n \r\n ", "date": "2019.11.18", "title": "Меси е №1 по дрибъл, Роналдо чак пети"}
{"url": "https://www.dnes.bg/zvezdi/2019/11/18/djoni-dep-otnovo-sam-24-godishnoto-mu-gadje-go-napusna.430009", "text": "Актьорът Джони Деп се раздели с приятелката си Полина Глен, съобщи БТА, позовавайки се на Контактмюзик.\r\nДвамата се сближиха в началото на годината, но танцьорката е сложила край на връзката им и се е върнала в Русия. Според близки на двойката тя не е могла да се справи с вниманието на медиите.\r\nАктьорът, който е на 56 години, дори е искал двамата да сключат брак, но за 24-годишната Полина това е било немислимо, защото той е бил твърде погълнат от съдебната битка с бившата си съпруга Амбър Хърд.\r\nПреди брака с Амбър Хърд, Джони Деп имаше дълга връзка с френската певицата и актриса Ванеса Паради, която му роди две деца - 20-годишната Лили-Роуз и 17-годишния Джак.\r\nКогато е бил 20-годишен, Джони Деп се е оженил за гримьорката Лори Ан Алисън, но бракът им е продължил само две години.", "date": "2019.11.18", "title": "Джони Деп отново сам, 24-годишното му гадже го напусна"}
{"url": "https://www.dnes.bg/sofia/2019/11/18/smeniha-shefa-na-tec-sofiia-georgiev-sam-podade-ostavka.430014", "text": "Изпълнителният директор на ТЕЦ - София инж. Кремен Георгиев подаде оставка и на негово място Надзорният съвет на дружеството назначи  Александър Александров.\r\n\r\nРешението на Георгиев да напусне поста е било предмет на предварително обсъждане и на по-ранен етап с Надзорния съвет, който своевременно е предприел действия за осигуряване нормалното функциониране на дружеството. \r\n\r\nОставката му е приета единодушно, съобщиха от пресцентъра на ТЕЦ- София. \r\n \r\nНовият шеф на дружеството Александър Александров е магистър \"Топлоенергетика\" от Технически университет - София, с няколко специализации в Германия, включително по Програма за обучение на висши мениджърски кадри (еквивалент на МВА) и повече от 20 годишен опит на ръководни позиции във водещи български и международни компании. \r\n ", "date": "2019.11.18", "title": "Смениха шефа на ТЕЦ-София, Георгиев сам подаде оставка "}
{"url": "https://www.dnes.bg/akoshtete-vqrvaite/2019/11/18/kakvo-vi-ochakva-v-liubovta-tazi-sedmica.429992", "text": "\r\n \r\nМислите (а и чувствата ви) ще се лутат между миналото и бъдещето през тази седмица. Ще ви е трудно да разпределите вниманието си между онова, което имате и онова, което реалността ви предлага, между съществуващата връзка и непрекъснато изникващите предизвикателства. Чувствата към половинката ви са силни, но и новите възможности не са за изпускане. Помислете още веднъж дали имате нужда от промяна преди да отговорите на поредната покана за среща с нов/а познат/а.\r\n \r\n\r\n \r\nВероятно ще се наложи да се преборите със самите себе си. Изведнъж ще ви се стори, че гаджето на най-добрия/ата ви приятел/ка е къде-къде по-готино от вашето, че е по-добре да прекратите сегашната си връзка и да започнете нова с него/нея. Опитайте да си отговорите на въпроса какво всъщност искате. Дали да преживеете измислени емоции или да подхраните егото си? И дали не застрашавате както любовта, така и приятелството си? След като излезете от този омагьосан кръг ще знаете какво да правите.\r\n\r\n\r\n \r\nНе са редки случаите, в които обещавате нещо, което ни най-малко нямате намерение да изпълните. И ако пред родителите и приятелите от ежедневието този номер може и да мине, то половинката ви едва ли ще го преглътне без коментар. През тази седмица не само ще ви напомнят за неизпълнените обещания, но и най-вероятно ще в потърсят отговорност за действията. Ще се почувствате като в капан - хем виновни, хем в известна степен застрашени. Направо ще ви „замирише“ на раздяла. Ще осъзнаете, че любовта не само иска жертви, а е свързана и с ангажименти. Променете поведението си без излишни коментари и се опитайте да му/й покажете, че сте осъзнали грешката си и повече не бихте я допуснали.\r\n \r\n", "date": "2019.11.18", "title": "Какво ви очаква в любовта тази седмица?"}
{"url": "https://www.dnes.bg/politika/2019/11/18/borisov-obeshta-shte-harchim-oshte-za-modernizaciia-na-armiiata.430017", "text": "От началото на 2018 г. България успешно прилага националния План за нарастване на отбранителните разходи до 2024 г. \n\r\n\"С авансовото плащане на 8 броя самолети F-16V Block 70 тази цел вече е постигната и в края на настоящата 2019-а година разходите се очаква да достигнат 3,1% от БВП\", е казал в телефонен разговор премиерът Бойко Борисов на генералния секретар на НАТО Йенс Столтенберг, цитиран от правителствената пресслужба.\r\nДвамата разговаряха в навечерието на Срещата на върха между държавните и правителствени ръководители на страните членки от НАТО, която ще се проведе на 3 и 4 декември 2019 г. в Лондон. \n\n\n\n                    \n                    \n                \n                \n                \n                \r\nБорисов е допълнил, че целите на страната ни са фокусирани в три основни области – повишаване на разходите за отбрана, модернизация и превъоръжаване, и преодоляване на дефицита на личен състав във Въоръжените сили. \n\r\nПо приоритетите се работи активно и в следващите години ще продължи реализацията на ключовите проекти по модернизацията  - придобиването на нови бойни самолети, кораби и бойни машини.\n\r\n\"Високо оценявам ролята на Алианса за защита на сигурността, свободата и демократичните ни ценности. За нас – националната сигурност и отбрана на България са гарантирани само в рамките на колективната отбрана на НАТО\", е изтъкнал премиерът пред Столтенберг.\n\r\nБорисов е посочил още, че отчитайки днешните рискове и предизвикателства пред международната среда за сигурност, страната ни разглежда единството на Европа и Северна Америка като по-важно от всякога. \n\r\n\"За България трансатлантическата връзка е в основата на нашата колективна отбрана\", е акцентирал Бойко Борисов.\n\r\nТой е дал висока оценка на темите, които ще бъдат във фокуса на Срещата на върха на НАТО в Лондон, касаещи всички ключови елементи от архитектурата на сигурността в Евроатлантическия регион.\n\r\n\"Вярвам, че решенията на висшия форум ще доведат до по-нататъшно укрепване както на възможностите за възпиране и отбрана, така и на трансатлантическата връзка между Европа и Северна Америка\", е заявил премиерът пред генералния секретар на НАТО.\n\r\n\"България ще продължи да оказва подкрепа на усилията на Алианса към постигане на световен мир и сигурност. Разглеждаме участието си в мисии и операции на НАТО като основен приоритет и възнамеряваме да запазим ангажимента и приноса си към тях\", е казал още Борисов в телефонния си разговор със Столтенберг.\n\r\nПремиерът специално е обърнал внимание върху ролята на съвместните военни учения, които допринасят за подобряването на оперативната съвместимост на българските въоръжени сили с тази на други държави членки на НАТО.\n\r\nБорисов и Столтенберг са обсъдили още укрепването на сътрудничеството между НАТО и ЕС, тъй като именно Алиансът е фундаментът на колективната отбрана в Европа. \n\r\nМинистър-председателят и генералният секретар на Алианса са били категорични, че заедно трябва да защитаваме нашите споделени ценности и принципи – свобода, човешки права, демокрация, върховенство на закона, което ни прави силни и способни.\n\r\nСтолтенберг бе на посещение у нас само преди няколко месеца – през пролетта т.г. по покана на премиера Борисов, която бе отправена към генералния секретар на НАТО по време на Общото събрание на ООН в Ню Йорк \r\nпрез 2018-а на приема на американския президент Доналд Тръмп.", "date": "2019.11.18", "title": "Борисов обеща: Ще харчим още за модернизация на армията"}
{"url": "https://www.dnes.bg/science/2019/11/18/100-novi-gigantski-risunki-otkriha-v-pustiniata-naska.430016", "text": "Японски учени от университета на Ямагата откриха в пустинята Наска в Перу повече от 100 неизвестни досега гигантски рисунки, съобщи \"Лента\", цитирана от БТА.\n\n\r\n\r\nНа платото са изобразени огромни животни, чудовища, линии и загадъчни същества.\r\n\r\nУчените са открили 143 геоглифа, като формите на някои от тях са определили с помощта на изкуствен интелект. Според тях изображенията са създадени от 100 г. пр. н. е. до 300 г.\r\n\r\nИзследователите сега работят над създаването на карта на местността на основа на получените снимки от въздуха. Те се надяват, че новите резултати ще им помогнат да разкрият загадката на геоглифите.\r\n\r\nПрез юни учени от същия университет разказаха, че на някои рисунки на платото Наска са изобразени птици. Според тях древните перуанци са харесвали екзотични същества, нехарактерни за земите им.", "date": "2019.11.18", "title": "100 нови гигантски рисунки откриха в пустинята Наска "}
{"url": "https://www.dnes.bg/sofia/2019/11/18/opasno-mrysen-vyzduh-v-sofiia-visoki-niva-na-azoten-dioksid.430019", "text": "Нови тревожни данни за мръсен въздух в столицата. Последните измервания на AirBg.info през октомври на нивата на азотен диоксид показват значително повишаване на нивата му.\n\r\nОказва се, че автомобилите са причина за завишените нива на азотния диоксид във въздуха. На 30 места до момента е направено мащабното проучване. Притеснителен е фактът, че всички измерени точки, с изключение на една, светят в червено.\n\r\n\"Трябва да разберем още по-добре местата на замърсяване и техните източници. Да видим доколко отоплението е проблем и откъде трябва да започнем в тази сфера. Стигаме до извода, че автомобилният трафик е проблем.\r\nСлагаме тръбички на места, където има по-голямо струпване на хора\", каза Стефан Димитров от AirBg.info пред камерата на \r\n                    \n                    \n                \n                \n                \n                Той подчерта, че трябва да се предпазваме, като избягваме места с голямо струпване на автомобили и хора. По думите му трябва да планираме деня си съобразно това.\r\n\"Трябва да се замислим дали имаме нужда от толкова автомобили и да се возим самостоятелно в тях\", отбеляза още Димитров.", "date": "2019.11.18", "title": "Опасно мръсен въздух в София - високи нива на азотен диоксид"}
{"url": "https://www.dnes.bg/stranata/2019/11/18/byrz-vlak-pregazi-legnal-na-relsi-myj.430023", "text": "Мъж е легнал на релсите и е бил прегазен от бърз влак близо до гара \"Костенец\", съобщава МВР, цитирано от от агенция \"Фокус\". \r\n\r\nСигналът за инцидента е подаден 12:18 часа. \r\n\r\nИзвършен е оглед на местопроизшествието и е образувано досъдебно производство.", "date": "2019.11.18", "title": "Бърз влак прегази легнал на релси мъж"}
{"url": "https://www.dnes.bg/business/2019/11/18/poshtenska-banka-s-nagrada-za-otlichno-klientsko-prejiviavane-v-bankiraneto.430022", "text": "Пощенска банка получи престижна международна награда за осигуряването на отлично клиентско преживяване в банкирането (Excellence in Customer Centricity or Customer experience). Финансовата институция е сред победителите в 12-те категории на оспорваното състезание The Retail Banking: Europe 2019 Awards, организирано от водещото европейско списание с фокус върху банкирането на дребно Retail Banker International. Сред другите участници и победители в конкурса се открояват имената на едни от най-големите, стабилни и утвърдени банки в Европа  ̶  Santander, Dankse Bank, Nordea, BBVA, Raiffeisen bank, OTP.\n\r\nПризнанието на Пощенска банка е за постигнатите високи резултати и оптимизация на работа, благодарение на въведения иновативен начин за потвърждение на платежни документи с дигитален подпис. Като модерна банка, работеща с отношение към опазването на околната среда и с грижа за своите клиенти, финансовата институция е сред първите на пазара у нас, която въвежда подписване на документи с дигитален подпис в цялата си клонова мрежа.\n                    \n                    \n                \n                \n                \n                \r\n„За нас дигитализацията на банковите услуги не е самоцел, а начин да отговорим на нуждите на нашите клиенти, затова непрекъснато развиваме дигиталните си канали за банкиране. Разполагаме и с широка клонова мрежа с над 170 офиса в цялата страна, за да сме по-близо до клиентите ни и да им предоставим максимално удобство. Тяхното удовлетворение ни стимулира да продължим да инвестираме в стратегията ни за дигитализация на банката, която успешно развиваме вече няколко години. Стремим се да предоставяме възможно най-доброто преживяване на клиентите си в контакта с нас, като залагаме на иновациите и технологиите. Щастливи сме, че 57% от всички трансакции в банката се подписват по електронен път. Благодарение на дигиталните ни услуги намалихме разходите за хартия с 43%, за логистика с 30%, а времето за обслужване на клиенти ̶ с 12%. Така спестяваме време както на клиентите ни, така и на нашия екип. Имаме възможност за разработка на иновации и надграждане на професионализма на експертите ни, за да отговорим на най-високите очаквания на потребителите и да бъдем техният доверен партньор за всяко финансово решение“, коментират от Пощенска банка.\n\r\nНаградите събраха на едно място над 200 мениджъри на международни финансови институции, водещи на пазара банки, представители на финтех компаниите, инфлуенсъри в индустрията, старши мениджъри и технологични подизпълнители. Те разгледаха трендовете във финансовата индустрия, новите възможности за сектора, предизвикателствата, пред които финансовите институции са изправени в техния преход към следващата фаза за въвеждане на дигиталното банкиране.\n\r\n***\n\r\nRetail Banker International (RBI) е търговското наименование на холдинговата компания „Прогресив Диджитъл Медиа“ (Progressive Digital Media), регистрирана в Англия. Независимо редакторско издание, което се публикува на ежемесечна база от май 1981 г. Обхваща ключови теми в различни области: продуктови иновации, канали за дистрибуция, лидерски стратегии, регулации и маркетинг чрез новини, гледни точки и анализ на глобалното потребителско финансиране. RBI е предпочитано издание от мениджъри на високи позиции в банкирането на дребно и потребителското финансиране. То е единственото глобално независимо редакторско издание, което съдържа информация за банкирането на дребно.", "date": "2019.11.18", "title": "Пощенска банка с награда за отлично клиентско преживяване в банкирането"}
{"url": "https://www.dnes.bg/balkani/2019/11/18/bylgari-obraha-kamion-spretnaha-si-gonka-s-gryckata-policiia.430024", "text": "Двама българи, мъж и жена, са били преследвани няколко часа от гръцката полиция. Полицаите ги засекли да обират камион до Катерини, подали сигнал за арест, но българите се качили в личната си кола, направили опит да прегазят униформените и с много висока скорост се насочили към границата.\n\n\n\r\nТе изоставили колата до граничния пункт \"Промахон\" и направили опит да напуснат Гърция.\n\r\n44-годишната българка е арестувана и предадена на прокуратурата в Катерини, издирва се мъж на 50 години. Това информира БНР.\n\r\nПо време на разследване е доказано, че за една година те са извършили поне 13 обира на коли и са откраднали над 18 хиляди евро и ценни предмети.\n                    \n                    \n                \n                \n                \n                \r\nАрестуваната българка признала пред полицията, че заедно с 50-годишния й приятел обирали коли от паркинги в близост до Лариса и Катерини. Използвали заглушител за алармите на автомобили. Идвали често в Гърция, всеки път с различни коли, за да се предпазят от разпознаване от охранителни камери.", "date": "2019.11.18", "title": "Българи обраха камион, спретнаха си гонка с гръцката полиция"}
{"url": "https://www.dnes.bg/stranata/2019/11/18/i-v-lovech-se-vyvejda-rejim-na-vodata.430025", "text": "И в Ловеч се въвежда режим на водата, съобщиха от местното ВиК. От тази вечер водоподаването ще бъде спирано от 23.00 ч. до 6.00 ч. сутринта.\r\nИзпълнителният директор на дружеството Данаил Събевски поясни, че режимът се налага заради намалелия дебит на водоснабдителната група \"Черни Осъм\". \n\n\r\nПо думите му той е спаднал до 300 л/сек, при необходимите за нормалното питейно водоснабдяване 400-450 литра за общините Ловеч и Плевен. Затова, до падане на валежи и до нормализиране на водните количества, се въвежда режим.\r\nСъбевски уточни, че засега няма опасност от по-сериозен воден режим в региона, тъй като прогнозата за времето предвиждала дъжд.\r\nВоден режим от вчера е въведен в Перник заради драстично намаления обем на язовир \"Студена\". Заради продължителното засушаване в района и огромния брой аварии това лято водният обем на язовира е паднал под 6 млн. кубически метра при максимален обем над 25 млн. кубика\r\n\r\n ", "date": "2019.11.18", "title": "И в Ловеч се въвежда режим на водата"}
{"url": "https://www.dnes.bg/notifikacii/2019/11/18/sniag-vielici-avstriia-i-italiia-v-kapan-na-losho-vreme.430026", "text": "\nЕжедневието в някои части на Австрия днес все още е затруднено заради обилния паднал сняг, заплахата от лавини и наводнения от преливащи реки и езера, предаде Асошиейтед прес, като се позова на австрийски медии.\n\r\nКално свлачище в Бад Гастайн, южно от Залцбург, разруши две къщи през нощта и затрупа две жени. Аварийните служби реагираха и бързо извадиха едната жена, а другата - след неколкочасови усилия.\n\r\nПо-късно през деня друго кално свлачище е засипало жилищна сграда в Бад Клайнкирхен. Спасители с помощта на обучени кучета издирват един изчезнал 80-годишен мъж.\n\n\n\r\nВ Гурктал, провинция Каринтия, са евакуирани обитателите на 15 сгради заради преливане на река Гурк. Около 1700 домакинства са без електричество от часове, а няколко села в Южна Австрия са отрязани от света заради падналия сняг.\n                \n                \n                \r\nУчилищата в засегнатите от стихиите райони са затворени. Хеликоптери оглеждат планинските хребети за евентуални лавини.\n\r\nВластите в италианската област Тоскана обявиха извънредно положение заради лошото време, съобщи ТАСС, като се позова на \"Скай Ти Джи 24\". Според телевизията така управата на областта ще може да поиска от правителството в Рим финансиране от специалните му фондове. Днес в Тоскана и Емилия-Романя бе обявен най-високият, червен код за заплаха от наводнение. Причината е очакваните там силни дъждове и бури, които могат да предизвикат разливи на реки.\n\r\nДПА отбеляза, че след няколко дни на \"висока вода\" днес Венеция леко си отдъхва, защото прогнозите са, че през следващите дни нивата на реките ще спаднат. По данни на кмета на града вчера 70 процента от града са били под вода, а нивото е било със 150 см над морското.", "date": "2019.11.18", "title": "Сняг, виелици... Австрия и Италия в капан на лошо време"}
{"url": "https://www.dnes.bg/eu/2019/11/18/donald-tusk-edinstveniiat-kandidat-za-shef-na-enp.430027", "text": "Доналд Туск, който в момента е председател на Европейския съвет, е единственият кандидат за лидер на Европейската народна партия, съобщи днес дясната паневропейска формация, цитирана от Франс прес.\n\r\nЗа пръв път източноевропеец ще ръководи голямото семейство на десницата в ЕС, в която членуват партии като Християндемократическия съюз от Германия и \"Републиканците\" от Франция, пише БТА.\n\r\nОчаква се Туск да бъде официално номиниран в сряда на конгреса на ЕНП в Загреб. Около 700 делегати ще гласуват тайно и резултатът ще бъде обявен същата вечер, каза пред АФП говорител на ЕНП.\n\r\nШейсет и две годишният Туск заемаше през последните пет години един от ключовите постове в европейските институции - председател на Европейския съвет. Той ще отстъпи на 1 декември мястото си на бившия белгийски премиер Шарл Мишел.\r\nПреди това Туск бе министър-председател на Полша от 2007 до 2014 г.\n                    \n                    \n                \n                \n                \n                \r\nМандатът на председателя на ЕНП е тригодишен и може да бъде подновяван неограничен брой пъти. Белгиецът Вилфрид Мартенс ръководи партията 23 години (1990-2013 г.).\n\r\nОт създаването си през 1976 г. ЕНП е имала петима председатели: двама белгийци, един холандец, един французин и един от Люксембург.", "date": "2019.11.18", "title": "Доналд Туск – единственият кандидат за шеф на ЕНП"}
