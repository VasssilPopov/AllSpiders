{"url": "https://www.dnes.bg/notifikacii/2018/07/25/iunker-es-i-sasht-ne-sa-nepriiateli-a-syiuznici.383268", "text": "Председателят на Европейската комисия Жан-Клод Юнкер заяви, че Европейският съюз и Съединените щати не са неприятели, а съюзници и трябва да работят заедно, а президентът Доналд Тръмп каза, че очаква нещо много положително от срещата с Юнкер, предадоха Франс прес и Ройтерс.\r\nДвамата направиха тези изявления преди днешните им разговори в Белия дом.\r\nНие сме близки партньори, съюзници, а не неприятели и трябва да работим заедно, каза Юнкер.\r\nТръмп изрази надежда, че минимумът, който желае, е взаимност в търговията със съюзниците.\r\nСпоред Франс прес с тези думи двамата дават сигнал за успокояване на отношенията преди срещата им на четири очи, на която ще се опитат да предотвратят търговска война.\r\n/БТА/", "date": "2018.07.25", "title": "Юнкер: ЕС и САЩ не са неприятели, а съюзници"}
{"url": "https://www.dnes.bg/health/2018/07/25/4-griji-za-po-beli-zybi.383146", "text": "Пудри за избелване на зъби, ленти, шини, кабинетно избелване... Днес има много и различни начини да направим усмивката си по-бяла. Като част от добрата ни визия, белите зъби изискват ежедневни грижи, за да запазим максимално дълго блясъка им. Споделяме 4 лесни стъпки за повече белота и красота всеки ден.\r\n\r\nАко сте любители на газираните и оцветени напитки, кафето, чаят, червеното вино, цигарите и същевременно искате да запазите усмивката си бяла, трябва да знаете, че изброените оказват влияние върху цвета на зъбите.\r\nСред другите виновници за оцветяването им са червените сосове, лютеници, соев сос и други. За да се наслаждавате на вкуса на любимите си храни и напитки, без да се притеснявате, че усмивката ви губи от блясъка си, почиствайте зъбите си след консумацията им с четка и паста, която съдържа добър избелващ агент.\r\r\n                    \r\n                    \r\nЯбълките са не само вкусни и полезни за здравето ни, но помагат да почистим зъбите си от натрупана плака. Други свежи храни с твърди частици, които ще ви помогнат да поддържате добро орално здраве са моркови, целина, пуканки. Следващият път, когато изпиете любимото си кафе, хапнете веднага една ябълка, за да почистите зъбите от петната.\r\n", "date": "2018.07.25", "title": "4 грижи за по-бели зъби"}
{"url": "https://www.dnes.bg/stranata/2018/07/25/fermerite-vs-instituciite-zaradi-chumata-bez-reshenie-v-boliarovo.383266", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Няма развръзката на кризата в Болярово заради чумата по животните там. Това стана ясно след днешното заседание на Областния кризисен щаб.\r\nРазговорът между властта и фермерите протече без присъствието на медиите и с размяна на обиди. Не е ясно и дали ще бъдат взети втори проби от стадото на Ани и Тодор, които отказват да пуснат ветеринарите, преди да видят резултатите от първите проби, предава .\r\nДотогава и съдбата на животните в тяхното стадо остава неясна.", "date": "2018.07.25", "title": "Фермерите vs. институциите заради чумата - без решение в Болярово"}
{"url": "https://www.dnes.bg/blizak-iztok/2018/07/25/erdogan-se-sreshta-s-putin-no-za-kakvo-shte-si-govoriat.383252", "text": "Реджеп Тайип Ердоган посочи днес, че ще обсъди с руския си колега Владимир Путин офанзивата, която осъществява режимът в Дамаск в провинция Дераа, Южна Сирия, с подкрепата на Москва, предаде АФП.\n\r\nВ Йоханесбург започна форум на страните от БРИКС (Бразилия, Русия, Индия, Китай, Република Южна Африка) и очакваната среща между президентите на Турция и Русия се очаква да е утре.\n\r\nЕрдоган съобщи пред журналасти в Анкара преди да отпътува за Република Южна Африка, че двамата с Путин ще обсъдят темата за Сирия и по-специално \"въпроса за Дераа, който е един от най-трудните\".\n\r\nЕрдоган посочи, че ще постави за разглеждане и въпроса за Идлиб - провинция в Северозападна Сирия, контролирана от джихадистка коалиция. Тази провинция се намира до границата с Турция и Анкара се опасява, че евенутална операция на режима срещу този район може да предизвика нова миграционна вълна.\r\n                    \r\n                    \r\nВ Дераа и в Идлиб \"всичко може да се случи във всеки един момент\", заяви Ердоган. От началото на сирийската криза през 2011 г. Турция подкрепя сирийските бунтовници, които искат да свалят президента Башар Асад, на когото Русия и Иран оказват военна подкрепа.\n\r\nВъпреки противоположните си позиции, Анкара и Москва си сътрудничат тясно по сирийската тема от миналата година. Русия, Иран и Турция са гаранти на процеса от Астана, който позволи намаляване на интензивността на стълкновенията, чрез създаване на \"зони за деескалация\" миналата година.\n\r\nТурското правителство обаче остро критикува предприемането миналия месец от сирийския режим с подкрепата на руската авиация на офанзива в провинция Дераа. Турция бе силно засегната от сиирйската криза с пристигането на нейна територия на над три милиона бежанци, предава БТА.", "date": "2018.07.25", "title": "Ердоган се среща с Путин. Но за какво ще си говорят?"}
{"url": "https://www.dnes.bg/rusia/2018/07/25/1937-ma-sssr-zapochva-s-represiite-a-dnes-tyga-po-otminali-vremena.383219", "text": "На финала на Световното първенство по футбол в Русия активисти на \"Пуси Райът\" се втурват в знак на протест на терена. Малко по-късно по време на разпит в полицейско управление служител на правоохранителните органи раздразнено им казва: \"Колко жалко, че не е 1937-ма\". Гласът му се чува във видеоклип, публикуван в YouTube. Самият служител не е в кадър.\n\r\n1937-ма година се е превърнала в символ на масовите репресии. По-точно е обаче да се говори за Големия терор, пише \"\". Така британският историк Робърт Конкуест озаглавява и излязлата си през 1968 година книга за този ужасен период. Всъщност историците не ограничават Големия терор само до 1937 година - масовите разстрели и арести продължават до края на 1938-ма година. Едва след това вълната на терора започва да затихва.\r\n                    \r\n                    \r\nСъщевременно репресиите от 1937-1938 не са били нищо ново. Защото веднага след идването си на власт болшевиките залагат на терора. Да споменем само колективизацията, разкулачването, гладомора.\n\r\nГолемият терор обаче се различава с нещо от предишните репресии - най-вече със своята масовост. От юли 1937, когато строго секретна заповед на НКВД, одобрена от Политбюро, определя, така да се каже, официалните рамки на репресиите срещу \"антисъветските елементи\", до декември 1938-ма са арестувани между 1,3 и 1,7 милиона души, над 680 000 са разстреляни. Има и още 115 000 жертви - някои се самоубиват, а други умират от мъченията, на които са били подложени.\n\r\nОсвен с масовост и жестокост, Големият терор се отличава и с универсалност. Докато преди репресиите са насочени главно срещу определени социални групи и слоеве - например срещу \"белогвардейци\", \"попове\", \"буржоа\" - при Големия терор обект на репресии става цялото съветско общество.\n\r\nПо времето на Хрушчов и започналото \"топене на ледовете\" официалната пропаганда представя Големия терор от 1937-1938 като репресии главно срещу висшата партийна номенклатура, срещу \"верните ленинисти\". Но това не отговаря точно на истината. Вярно е, че членове на ЦК, на наркомите и на комунистически бригади, старите болшевики и други представители на партийната върхушка са пострадали много, защото една от целите на Сталин е била да създаде нова, монолитна и предана нему партия. Само че едва няколко десетки хиляди от над милион и половината арестувани по политически обвинения в периода на Големия терор са ръководни кадри. Мнозинството от жертвите на терора са най-обикновени хора, редови граждани, става ясно от данни на неправителствената организация \"Мемориал\".\n\r\nЗа \"врагове на народа\", \"шпиони\", \"вредители\", \"контрареволюционери\" са били обявявани инженери и работници, колхозници, учени, писатели, старци и младежи... Какви са били причините за ареста им? Имало ли е изобщо някакви причини?\r\nПричини винаги са се намирали, разбира се. Репресирани са били тези, които са се числели към опозицията. Арестувани са били хора от близкия кръг на вече разстреляните \"врагове на народа\".\n\r\nСъществувала е например специална директива за \"репресиите против ЧСИР\" (съкратено от \"членове на семействата на изменници на родината\"), като децата не са били изключени. Дъщерята на разстреляния председател на Съвета на наркомите Алексей Риков, чиято съпруга впрочем също е била разстреляна, е пратена в затвора заради \"антисъветска пропаганда\": дъщерята твърдяла, че родителите ѝ са честни хора. Репресирани са \"контрареволюционни национални контингенти\" - съветски граждани от различни националности: поляци, германци, естонци, гърци, българи...\r\nВ големия терор Сталин играе централна роля. Защото неговата теза за изострянето на класовата борба в условията на изграждане на социализма е теоретическата основа на ужаса от 1937-1938. Сигналът за разправата е даден от речта на Сталин пред февруарско-мартенския пленум на ЦК през 1937 година, в която той подчертава: \"Вредителската и диверсионно-шпионската дейност на агентите на чужди държави, много активна роля сред които играят троцкистите, прониква в една или друга степен във всички или почти всички наши организации - както икономически, така и админстративни и партийни.\"\n\r\nСталин контролира списъците на подлежащите на разстрел, винаги дава съгласие да се увеличи \"оперативния лимит\" на разстрелите, за които настояват местните органи на НКВД и партийните организации. Всичко това се вижда от архивните документи. В тях например четем искане на секретаря на Кировския областен комитет за увеличаване на лимита по \"първа категория\" (т.е. разстрел) до 300 души. Резолюцията на Сталин гласи: \"Да се увеличи не до 300, а до 500 души\".\n\r\nИменно Сталин е инициатор на изтезанията над арестуваните: така са били изтръгвани от тях признания за несъществуващи, често напълно измислени престъпления. В началото на 1939, т.е. в период на сравнително отслабване на репресиите, постъпват оплаквания от тези практики на НКВД. Сталин изпраща телеграма до ръководителите на партийните организации, в която се казва: \"Прилагането на физическо въздействие в практиката на НКВД беше допуснато през 1937 с разрешение на ЦК на ВКП (...) ЦК смята, че методът на физическото въздействие задължително трябва да се прилага и занапред.\" \n\r\nИ действително се прилага - макар и не в такива мащаби. Що се отнася до репресиите изобщо, макар разстрелите да намаляват, системата на ГУЛАГ през 1940-те и началото на 1950-те години се разраства. Новата вълна от терор започва с \"ленинградското дело\" - серията от съдебни процеси, в резултат от които са арестувани и екзекутирани много невинни хора. Много от осъдените са от партийно-стопанския актив. За щастие, Сталин и слугите му не успяват да довършат \"делото\".\r\n", "date": "2018.07.25", "title": "1937-ма – СССР започва с репресиите. А днес – тъга по отминали времена... "}
{"url": "https://www.dnes.bg/usa/2018/07/25/demi-lovato-i-tejkiiat-pyt-kym-vyzstanoviavaneto.383251", "text": "\n\r\nТова е част от първите 30 секунди от документалния филм \"Simply Complicated\", в който Деми Ловато свободно говори за проблемите си с различни пристрастяващи вещества, борбата си с хранителните и психичните разстройства. \n\r\n\"Последното интервю\", за което Ловато говори, всъщност е по време на снимките за друг документален филм от 2012 г. - \"Stay Strong\", в който засяга същите проблеми. \nМалко след излизането на филма, Ловато вече твърди, че е напълно чиста. И така 6 години – на 15 март певицата публикува пост в Twitter, в който отбеляза постижението си и благодари за подкрепата.\r\r\n                    \r\n                     \n\r\nДеми Ловато публикува болезнено откровена песен, с която изненада феновете си, а и шокира всички. \"Трезвен\" разкрива, че певицата вече не е чиста и моли за прошка всички свои близки. \n\r\nДнес стана ясно, че музикалната звезда е приета в болница, а съмненията са за свръхдоза хероин. Семейството й, обаче, все още не потвърждава спекулациите и моли за уединение. Случката разтърси всички нейни почитатели, които следят пътя на 25-годишната певица от звезда на \"Дисни\" до проблемна поп икона. \n\r\n\r\nЛовато има проблемна връзка с баща си, претърпяла е тормоз в училище и всичко това я завлича все по-надолу, без дори да осъзнава. Когато го прави, вече е твърде късно. А пътят назад се оказва много по-труден и дълъг, отколкото всички са очаквали. \n\r\nПроблемите й с храната, както и сюицидните мисли, започват много преди телевизионният и дебют в шоуто \"Барни и приятели\", още когато е на 10 години. \n\r\n\n\r\nНапрежението става още по-голямо, когато става световна знаменитост, след огромния успех на филма Camp Rock и сериалът \"Съни на алеята на славата\". \n\r\n, казва певицата в документалния филм. \n\r\n\n\r\n споделя Деми Ловато в болезнено откровения филм.  \r\nПървите сигнали, че нещо не е наред с детето-звезда идват през 2010 г., когато певицата отменя турнето си с момчешката банда Джонас Брадърс и се подлага на рехабилитация. В публичното пространство тогава се тиражира, че Ловато има психични проблеми.\n\r\nТочката на пречупване идва, когато Ловато и част от нейните танцьорки се напиват, пушат трева и разбиват напълно хотелска стая, в която са отседнали. По това време певицата приема и Адерал – лекарство, действащо като стимулант на централната нервна система. Една от танцьорките й, обаче, споделя за това на родителите на Ловато. Двете момичета се спречкват и певицата проявява физическа агресия. \n\r\n \n\r\nДеми Ловато е диагностицирана и с биполярно разстройство. По време на лечението си, обаче, все още употребява различни наркотици. \n\r\nМомичето дори е успяло да заблуди няколко пъти лекарите по време на наркотичен тест – давала урината на други хора, вместо своята. Прави и опит за самоубийство.\n\r\nКогато удря абсолютното дъно, Ловато вече може да се изправи на крака и поема по пътя към възстановяването. Този път наистина. \n\r\nПевицата не употребява наркотици в продължение на 6 години, но така и не успява да победи болимията. \n\r\n\", споделя Ловато.\n\r\nСлед излизането на документалния филм \"Simply Complicated\" почитателите на певицата наистина вярват, че тя е поела по правилния път. И така до юни 2018, когато излиза песента \"Трезвен\".  \r\nЛовато е намерена в безсъзнание в апартамента си във вторник. Смята се, че е предозирала с хероин. В момента певицата вече е в съзнание, а семейството и моли за уединение по време на този тежък период. \n\r\nПодкрепата към Ловато е огромна – феновете стартират хаштаг в Twitter #PrayForDemi, а редица знаменитости и приятели на звездата изразяват подкрепата си.", "date": "2018.07.25", "title": "Деми Ловато и тежкият път към възстановяването"}
{"url": "https://www.dnes.bg/zvezdi/2018/07/25/geri-nikol-pokori-disnilend.383257", "text": "Гери-Никол е решила да сбъдне една детска мечта и се радва на атракциите в Дисниленд.\r\n Певицата публикува кадри от екскурзията си в личния си профил в Instagram. На един от кадрите тя позира пред парка, а на другия си е направила селфи.\r\n \r\nТематично за преживяването, изпълнителката на „Над закона“ е избрала като основен аксесоар диадема с ушички като на Мини Маус.\r\n \r\nРозовият цвят тя е съчетала с нюансите на косата си и розовите сенки за очи в грима.\r\n \r\nРазбира се, вярна на себе си, тя е заложила на дръзка комбинация от къси панталонки и къс топ.\r\n \r\n„Имало едно време... Една принцеса, която се казвала Гери-Никол“, написа над един от кадрите изпълнителката.\r\n \r\n", "date": "2018.07.25", "title": "Гери-Никол покори Дисниленд"}
{"url": "https://www.dnes.bg/stranata/2018/07/25/vypreki-dyjdovete-systoianieto-na-iazovirite-normalno.383245", "text": "Към момента състоянието на язовирите на територията на цялата страна е нормално, заяви председателят на Държавната агенция за метрологичен и технически надзор (ДАМТН) Петър Горновски по време на съвместна работна среща с областния управител на област Стара Загора Гергана Микова, кметове и представители на общини от региона. \n\r\nВъв връзка с проливните дъждове в страната през последните дни е задействан кризисният щаб на държавната агенция, въведени са 24-часови дежурства, а ръководството провежда среща по места с цел недопускане на инцидент на водоемите в страната.\n\r\n\"Напомняме на всички собственици на водоеми, независимо дали са общински или частни, да продължават да изпълняват нашите предписания, както и да следят нивата на стопанисваните от тях язовири\", подчерта Петър Горновски. От думите му стана ясно, че инспектори на ДАМТН продължават да следят проблемните водоеми, а кризисният щаб на агенцията ще продължи работа до нормализирането на метеорологичната обстановка.\r\n                    \r\n                    \r\nКметовете от област Стара Загора бяха запознати и с възможността да внесат в Министерството на икономиката мотивирано предложение за промяна на собствеността на язовирите при наличие на взето решение от съответния общински съвет за прехвърляне собствеността безвъзмездно на държавата. Тази възможност може да бъде реализирана в тримесечен срок, а държавата ще е ангажира с техния ремонт. Ръководството на ДАМТН подчерта, че след приетите промени в Закона за водите, контролът от страна на агенцията ще бъде още по-засилен.\n\r\nПо време на дискусията беше обсъдено и предстоящата категоризация на язовирите по степен на потенциална опасност, която ще се извършва от комисиите, назначени със заповед на областните управители. \n\r\nС въвеждането й ще се даде възможност за определяне на различна периодичност на проверките от страна на контролните орган. По този начин ще се оптимизира контрола на язовирите и ще се детайлизират изискванията за експлоатацията им.\r\n ", "date": "2018.07.25", "title": "Въпреки дъждовете: Състоянието на язовирите - нормално"}
{"url": "https://www.dnes.bg/obshtestvo/2018/07/25/poveche-prava-za-horata-s-uvrejdaniia-po-visok-standart.383267", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Свидетели сме на ескалиране и ултимативност на исканията на хората с увреждания, граничещи с анархизъм, заяви пред депутатите социалният министър Бисер Петков. А национално представителните организации на хората с увреждания също се установиха пред парламента, само че в палатков лагер срещу този на майките на деца с увреждания.\n\r\nХари Хараламбов от Съюза на слепите в България е на мнение, че министърът не е имал предвид всички хора с увреждания. По думите му е мит, че хората с увреждания трябва да са единни.\n\r\n\"В момента е важно, че виждаме различни решения на проблемите. Протестите повече се отразяват от медиите. Те (бел. ред. - протестиращите майки на деца с увреждания) да си решат дали искат да бъдат още малко под светлината на прожекторите или да дойдат и да допринесат с нещо\", каза Хараламбов.\r\n                    \r\n                    \r\nВеска Събева от Асоциацията на родителите на деца с епилепсия очаква да бъдат урегулирани \"политиките и подкрепи, които трябва да се дадат на семействата и на самите хора с увреждания, за да настъпи спокойствие\".\n\r\n\"Действията за излизането навън са крайна мярка, когато не си постигнал никакъв резултат при диалога. Това е последната стъпка, че нещо в системата куца наистина\", посочи тя в предаването.\n\r\nСъбева подчерта, че в момента се работи по най-важния закон, който урежда правата на хората с увреждания. А Хари Хараламбов настоя, че е нужно повишаване на жизнения стандарт на хората с увреждания.\n\r\nДвамата се обявиха срещу законопроекта за личната помощ. Този законопроект раздува администрацията и разделя хората с увреждания, смятат те.\r\n ", "date": "2018.07.25", "title": "Повече права за хората с увреждания, по-висок стандарт"}
{"url": "https://www.dnes.bg/akoshtete-vqrvaite/2018/07/25/trite-zodii-s-koito-lyvyt-si-syvpada-nai-mnogo-v-liubovta.383149", "text": "Негова управляваща планета е Слънцето. Рядко може да го сбъркате с друг зодиакален знак, защото Лъвът се отличава от всички останали. Той има силна енергия, горделив е, роден лидер. Любовната връзка с него не прилича на никоя друга. Кои са трите зодиакални знаци, с които си съвпада най-много в любовта, вижте в следващите редове.\r\n\r\nЛъвът е кралят на зодиака, а Водолеят сякаш е там, за да го свали и да се бори за независимост.  Представете си привлекателността и страстта между два толкова силни индивида.\r\nСексуалният им живот е борба и невероятно преживяване за двамата. Освобождаващо, но топло и страстно, чувствено, но все още интересно. Когато намира истинска емоция, в крайна  сметка Водолеят може да започне да уважава краля.\r\r\n                    \r\n                    Красотата на сексуалния им живот е в неща, които те могат да научат за телата си, тяхната увереност и начинът, по който гледат на половия акт.  Двамата партньори формират силна връзка чрез просто гравитационно действие, което Слънцето има над Уран, управляващата планета на Водолея.\r\nЛъвът, точно като Водолея трябва да намери любовта в живота си. Докато Лъвът е Слънцето, другият е мълния и обикновено излиза в дъждовния ден.  Това е точно това, което те трябва да разберат - има време и за двамата да блестят и не застрашават взаимно шанса си да го направят.\r\nКогато Лъв се влюбва, целият свят го чувства и човек няма начин да не го забележи.\r\nВодолеят може да скрие своите емоции и често има проблеми да изразява и да признава как се чувства.  Топлата и емоционална природа на Лъва помага на другия да изрази любовта си.\r\nЕдинственото нещо, което може да застраши емоционалната им връзка е тяхната вечна битка с егото и те трябва да ѝ обърнат внимание, и да не бъдат твърде горди, за да се отдадат на любов.\r\n\n\r\n", "date": "2018.07.25", "title": "Трите зодии, с които Лъвът си съвпада най-много в любовта"}
{"url": "https://www.dnes.bg/politika/2018/07/25/edinodushno-podkrepiha-vetoto-vyrhu-zakona-za-privatizaciiata.383264", "text": "Парламентарната икономическа комисия подкрепи единодушно ветото на президента Румен Радев върху текстове от Закона за приватизация и следприватизационен контрол.\n\r\nС 18 гласа \"за\" и без \"против\" и \"въздържал се\" депутатите отхвърлиха текстовете от закона, които бяха оспорвани от президента.\n\r\nРадев наложи вчера ветото на промените в закона, който бе приет от парламента на 18 юли 2018 г. \"Обединени патриоти\" обвиниха тогава управляващите, че промените са в полза само на \"Бояна филм\", Български морски флот и \"Булгартабак\".\n\r\nДържавният глава оспори записаната промяна специфични задължения на приватизираното дружество да не могат да бъдат изисквани за повече от пет години. Той възрази срещу параграфите §3 и §4, които според него ще доведат до преразглеждане на вече сключени приватизационни договори в ущърб на държавата и обществото.\r\n                    \r\n                    \r\nСоциалистът Румен Гечев декларира, че БСП ще подкрепят ветото в пленарна зала. Той определи ветото като очаквано и нарече промените в закона \"нагъл опит пред очите на цялата държава да се опрощават милиони левове задължения на приватизатори\".\n\r\n\"Съжалявам колегите, които са били накарани да гласуват, то е станало при някакви \"духовни стимули\", каза депутатът от БСП.\n\r\nДелян Добрев (ГЕРБ) също предложи депутатите да се съобразят с ветото и законът да бъде гласуван отново преди лятната ваканция на парламента без оспорваните от президента параграфи.\n\r\nТака от промените в закона ще остане единствено идеята за създаване на електронна платформа, чрез която да се извършва продажбата на държавно имущество.\r\n", "date": "2018.07.25", "title": "Единодушно: Подкрепиха ветото върху Закона за приватизацията"}
{"url": "https://www.dnes.bg/football/2018/07/25/politikata-sreshta-futbola-za-iozil-i-erdogan-ot-bylgarskite-turci.383228", "text": "\"Всичко е политика, примесена с много национализъм. Аз го наричам неонационализъм и Ердоган е неговият баща\", така Вели Шакир, координатор на строящия се в Кърджали високотехнологичен завод, коментира случващото се около Месут Йозил в Германия. \n\r\n\"Да не забравяме, че преди години Турция не го прие в националния си отбор, а германците го взеха с удоволствие. А относно снимката му с Ердоган: да не го усуква, че се е снимал просто от уважение към най-високопоставения политик на родината на неговите родители. Щях да го приема за честен и свободен избор, ако се беше снимал с него след изборите\", казва икономистът. Откога футболната слава е в услуга на политическите партии и защо Йозил забравя, че е израснал като талантлив футболист в Германия, а не в Турция, пита се той.\n\n\n\n\r\n                    \r\n                    \r\n\"След толкова години в Бундестима по-логично е да се снима с Меркел\", подчертава Вели Шакир и се чуди дали пътят на Йозил продължава на Запад, където е роден и отгледан като спортист, или пък на Изток, където са готови да го използват за своите нечисти политически цели. \"Хак да му е на Месут, забрави кой му даде попрището и къде стана световна звезда, а сега се снима с диктатора! От цялата тази история сякаш печели само Ердоган, който обра гласовете на гурбетчиите и имигрантите, които много го харесват, но не чак дотам, че да се завърнат да живеят в Турция\", казва още Шакир пред .\n\r\nСобственикът на голяма ферма с кози в Исперих Еждан Ремзиоглу припомня за турския президент Тургут Йозал, който навремето осинови световноизвестния щангист Наим Сюлейманоглу и така стана любимец на българските изселници там. \"А помните ли Хакан Шукюр, фаворитът голмайстор, колко гласове докара на управляващата партия в Турция като стана депутат? Сега вързаха кусури на Йозил, че се снимал с Ердоган\", казва той и добавя: \"Политиците си вдигат рейтинга с известни спортисти, следвани от милиони фенове\". Фермерът е убеден, че Ердоган е поискал прословутата снимка с германския национал, а не обратното.\n\r\nТой свързва негативните нагласи срещу Йозил с \"новия стар тренд в Европа - расизма\" и припомня за стената, обградила ромския квартал в чешкия град Усти над Лабем. \"Бившите соцдържави по принцип мразят турците и циганите. Но ако в България дойдат емигранти от Украйна, ще се надпреварват да им помагат. Аз съм израснал в Добруджа и в Лудогорието, но ме тегли към Турция, към турските обичаи и традиции, макар че съм живял там само три години\", казва Еждан Ремзиоглу.\n\r\nИкономистът от Хасково Орхан Мюмюн припомня, че Йозил е наказвал с голове не само турския национален отбор, а и турски клубни отбори, когато е бил в \"Арсенал\". \"Но като едно от лицата на германския национален отбор той би трябвало да се замисли преди да се снима с изявен единодържец и противник на светската власт, какъвто е Ердоган. Защото Йозил е поканен за снимка с Ердоган именно като голям футболист, а не като гражданина Йозил\", коментира Мюмюн. Икономистът донякъде го оправдава. \n\r\n\"Все пак той е футболист, а не политик, за да предвиди всички аспекти и последствията от постъпката си\", казва Мюмюн. Той е склонен да му повярва и за обвиненията от футболната федерация. \"Благодарение на бежанската и миграционната вълна шовинизмът и национализмът в цяла Европа получиха силен тласък, а и виждаме какви ги върши Тръмп в САЩ\", казва икономистът.\n\r\nЗапитан дали реакцията в България би била толкова силна, ако примерно български национал се снима с Путин, Орхан Мюмюн предполага, че на такава снимка малцина ще реагират критично. А за много други вероятно ще е гордост, казва той. Икономистът изтъква, че в случая с Йозил са се сблъскали двата национализма - турският и германският. \"Турският обаче е примесен с мюсюлмански фанатизъм, докато германският няма толкова изразени религиозни корени\", уточнява той.\n\r\nСпоред него не само мигрантите са причина за нарастващата ксенофобия в Европа, а и хибридната война, водена от Русия. \"Тя предхождаше и съпътстваше бежанската вълна, като бълваше откровени лъжи за издевателства, изнасилвания и убийства, извършени от бежанци срещу местното население\", припомня той. И добавя: \"Йозил все пак правилно отбеляза: \"Когато побеждаваме, съм германец, но когато губим, съм пришълец\".\n\r\nСтоматологът д-р Фикри Гюлестан от Момчилград смята, че \"от гледна точка на турците, за които Турция е \"ана ватан\" (майката родина), няма нищо странно или неморално да се снимаш с Ердоган\". \"Европейците просто не могат да разберат това. Има разлика между ценностните системи на Запада и Изтока\", уточнява той.\n\r\n\"Едва ли има турчин, който би отказал снимка с президента на Турция. Ако Йозил беше отказал, всички турци в Германия и Турция щяха да му се обидят. Спортът е част от политиката и политиката е част от спорта. Няма политик, който да не поиска да се възползва от славата и популярността на определен спортист\", подчертава стоматологът.\n\r\n\"Когато обаче Германия отпадна, започнаха да търсят виновните. И ги намериха сред другите, сред малцинствата и мигрантите, а Йозил се оказа удобната мишена\", казва Фикри Гюлестан. \"А що се отнася до проблема с интеграцията, той е глобален, не е само германски, има го и в България\", категоричен е той. \"Случващото се с Йозил в момента не е частен случай, а част от проблема с интеграцията на малцинствата - страната-приемник инвестира в неговото развитие, а в един момент го възприема като враг\", коментира д-р Гюлестан.\n\r\nЗа общинския съветник в Кърджали Кадир Мустафов в тази ситуация поведението на Месут Йозил е нормално. Няма нищо укоримо в снимката му с Ердоган, както и в решението да напусне бундестима, казва той. \"Но все пак Йозил си вкара автогол, футболната му кариера на национал загина. От друга страна той се превърна в герой в очите на германските турци, защото за тях етническата принадлежност е над всичко\", казва общинският съветник.\r\n", "date": "2018.07.25", "title": "Политиката среща футбола: За Йозил и Ердоган от българските турци"}
{"url": "https://www.dnes.bg/stranata/2018/07/25/40-kg-svinsko-spipano-na-granicata-ot-rumyniia-na-bokluka.383248", "text": "Около 40 кг са конфискуваните колбаси от свинско месо в двата фризера на Областната дирекция по безопасност на храните-Добрич, на двата ГКПП с Румъния – Кардам и Дуранкулак, съобщи директорът д-р Борислав Каменов.\nПричината те да не бъдат допуснати в България е чумата по свинете в северната ни съседка.\r\n\"Има и свински меса, които са вакуумирани. Всичко, което е от свински произход и не е преминало термична преработка, се конфискува\", добави той. \r\nВчера в дирекцията получиха конфискуваните храни от двата гранични пункта, а днес те ще бъдат предадени на Екарисажа.", "date": "2018.07.25", "title": "40 кг свинско, спипано на границата от Румъния - на боклука"}
{"url": "https://www.dnes.bg/cars/2018/07/25/gorivo-i-cena-top-5-na-nai-ikonomichnite-nehibridni-avtomobili.383237", "text": "\nАмериканското издание SlashGear публикува класация на най-икономичните нехибридни модели, предлагани на местния пазар. Посочени са 5 модела, които се задвижват от бензинови двигатели, като в случая те са подредени по съотношение разход на гориво/цена.Повече подобни новини четете в Automedia. ", "date": "2018.07.25", "title": "Гориво и цена: Топ 5 на най-икономичните нехибридни автомобили"}
{"url": "https://www.dnes.bg/stranata/2018/07/25/na-pricel-direktoryt-na-slujbata-za-socialno-podpomagane-v-popovo.383246", "text": "Сигнал за нарушения срещу директора на службата за социално подпомагане в Попово - Димитър Димитров, е подаден в прокуратурата в Търговище. Образувана е преписка по сигнала.\r\nПреписката е с наблюдаващ прокурор Лиляна Стоянова.\r\n\"На 23 юли е регистриран сигнал, подаден от областен председател на политическа партия АБВ Йорданка Георгиева. Образувана е преписка, която ми е разпределена за наблюдение и работа. Ще се запозная със сигнала и ще взема писмено отношение по него, за което подалият сигнала ще бъде уведомен\", посочва Стоянова, цитирана от БНР.\r\nТя допълни, че проверката на изнесените факти ще продължи един месец.", "date": "2018.07.25", "title": "На прицел: Директорът на службата за социално подпомагане в Попово"}
{"url": "https://www.dnes.bg/science/2018/07/25/za-pyrvi-pyt-otkriha-goliamo-podzemno-ezero-na-mars.383265", "text": "Голямо подземно езеро за пръв път беше открито под Южния полюс на Марс, като никога досега учените не се бяха натъквали на толкова голямо количество течна вода на Червената планета, предават световните агенции.\n\r\nТе цитират съобщение на Европейската космическа агенция. \n\r\n\"Радиолокационните данни, получени от апарата на ЕКА \"Марс експрес\", свидетелстват за наличието на течна вода под слой лед и прах в областта на Южния полюс на Марс\", се отбелязва в сайта на ЕКА.\n\r\nЕзерото е било открито с помощта на италианския радар MARSIS, монтиран на борда на сондата \"Марс експрес\".\n\r\nЕзерото е с диаметър около 20 километра и се намира на дълбочина 1,5 километра под Южния полюс на Червената планета. То е защитено от космическите лъчи и \"съответства на условията за възможно съществуване на форми на живот\".\r\n                    \r\n                    \r\nПо време на изследването на данните от радара, работещ от 2005 година, учените от университетите \"Рома тре\", \"Сапиенца\" и университета в Пескара са могли да изяснят, че този водоем е съществувал отдавна в непроменен вид.\n\r\n\"Резултатите от това изследване са изненадващи, коментира проф. Алън Дъфи, професор в австралийския университет Суинбърн. Това означава, че наличието на вода на Марс не е било бегло и епизодично, както бе установено при предишни открития. Става дума за постоянни водни маси, които дават възможност за възникването на живот в дълги периоди от време!\"\n\r\nНякои учени са скептични относно това дали може да бъдат открити форми на живот в подземното марсианско езеро, изтъква Франс прес. \r\nТвърде възможно е водоизточникът да не е сладководен. Той се намира на 1,5 километра дълбочина в много сурова и студена среда. \r\nТемпературата може да бъде под тази на зъмръзването на питейната вода и със сигурност езерото е в течно състояние заради присъствието в него на магнезий, калций и натрий. Поради тази причина е рано да се правят изводи за съществуването на живот на Марс. Прекалената концентрация на соли, поддържаща езерото течно, може да се окаже фатална за всякакъв вид микробен живот, подобен на този на Земята.\n\r\nПонастоящем планетата Марс е студена и пустинна, но преди 3,6 милиарда години тя е била топла и влажна, като на нея е имало голямо количество вода и езера. \n\r\n/БТА/", "date": "2018.07.25", "title": "За първи път: Откриха голямо подземно езеро на Марс"}
{"url": "https://www.dnes.bg/notifikacii/2018/07/25/igra-na-shpioni-ruskite-opiti-da-se-destabilizira-germaniia.383210", "text": "Тайните служби на Русия влагат големи финансови и организационни ресурси в дейност, насочена против Германия. Атаките засягат всички сфери, включително политиката и икономиката. Това заявява в представения си вчера годишен доклад германското контраразузнаване - Федералната служба за защита на конституцията, пише руското издание \"РБК\".\n\r\nРусия, Китай и Иран се посочват в документа сред \"играчите\", шпиониращи Берлин, допълва вестникът, цитиран от БТА.\n\n\n\r\nДокладът определя трите страни като най-големи заплахи за Германия в кибершпионажа, но изтъква активността и на други държави, включително западни, предаде Ройтерс.\r\nСпоред германското контраразузнаване основните усилия на Русия са насочени към външната политика на Германия, по-специално като членка на НАТО и ЕС. Същевременно Москва използва за пропаганда в Германия социални мрежи, спонсорирани от руската държава фондации и институти, също и руските държавни медии - телевизии, радиа и онлайн издания, се казва в доклада, цитиран от \"РБК\".\n\r\nПрез март на германските държавни служители бе препоръчано да не си вземат смартфоните, ако пътуват за световното по футбол в Русия, защото може да станат обекти на шпионаж, напомнят \"Лента\" и \"Наша версия\".\n\r\n\"Русия води в цял свят целенасочена пропаганда и дезинформационна кампания с цел да дестабилизира федералното правителство (на Германия) и да разклати единството по повод разширяване на антируските санкции\", цитира \"Взгляд\" мнение на берлинските контраразузнавачи.\n\r\nНо допълва, че според същия доклад са излезли неоправдани подозренията за руска намеса в изборите за Бундестаг през 2017 г.\n\r\nНараснал е мащабът на руския шпионаж срещу Германия, смята берлинската тайна служба според \"Ведомости\". Докладът свързва това със захлаждането на отношенията между Русия и Европейския съюз.\n\r\n\"Използването на киберпространството увеличи няколко пъти размера на шпионажа (. . .) В центъра на вниманието са всички сфери от политиката, икономиката, науката и техниката, също и въоръжените сили\", цитира всекидневникът документа.\n\r\nСпоред \"Ведомости\" Берлин е убеден, че руските специални служби полагат усилия за дестабилизация на политическата ситуация в Германия с оглед там \"да дойдат на власт сили, по-лоялни към политиката на Русия\". Контраразузнаването твърди, че Русия \"все така осъществява своята стратегия да насърчава разцеплението в Германия и Европа и да делегитимира демократичните институции. Съответно няма основания да отслабим вниманието във връзка с евентуално руско влияние в киберпространството\", заключава германската служба.", "date": "2018.07.25", "title": "Игра на шпиони: Руските опити да се дестабилизира Германия"}
{"url": "https://www.dnes.bg/stranata/2018/07/25/nankov-prizna-polojenieto-v-tetevensko-e-tragichno.383249", "text": "В тетевенските села Глогово и Градежница положението е трагично.  Трябва да осигурим достъп до три от махалите в село Глогово, които са  откъснати, каза министърът на  регионалното развитие и благоустройство Николай Нанков.\r\nОбстановката в  община Тетевен продължава да е тежка, вчера там беше обявеното бедствено положение заради обилните дъждове. Днес министърът заминава за общината.\n\n\n\r\n\"Бедственото положение продължава“, заяви той и обясни, че в общината максимално бързо трябва да се възстанови инфраструктурата, която още е залята.\r\nЗа размера на щетите Нанков обясни, че първо трябва да се отстранят последствията от бедствието и тогава ще се преценяват щетите. \"Ще бъдат остойностени в рамките на няколко дни, ще  бъдат възстановени от бюджета\", обеща министърът.\r\r\n                    \r\n                    \"Целта ни е инфраструктурата  да се възстанови максимално бързо. Голяма част от засегнатата  инфраструктура е общинска, но държавата няма да остави общината в  положение на \"свободно падане“. Ще помогнем, ще осигурим ресурс“, заяви  регионалният министър, цитиран от \"Фокус\".\r\nПо думите му проблем има и по поречието на река Черни вит,  която подкопава пътя, който е основно ремонтиран през 2011 година. \"В случая причина за кризисната ситуация са  дъждовете“, каза още той.\r\n ", "date": "2018.07.25", "title": "Нанков призна: Положението в Тетевенско е трагично"}
{"url": "https://www.dnes.bg/notifikacii/2018/07/25/izdirvan-prestypnik-se-razhojda-krai-parij-s-kola-pylna-s-eksploziv.383255", "text": "Прословутият френски престъпник Редуан Фаид, който се издирва след зрелищното му бягство от затвора в началото на месеца, е бил засечен в околностите на Париж в кола, в чийто багажник впоследствие били открити експлозиви, предаде Франс прес, като се позова на полицейски източници. \n\r\nФаид бил идентифициран като единият от двамата мъже в кола, която избегнала пътна проверка около 16,30 ч. вчера близо до бензиностанция.\r\nЖандармеристите започнали преследване, в което се включил и полицейски екип. Колата влязла в подземния паркинг на търговски център в Сарсей, северно от Париж, където двамата мъже я изоставили и избягали.\r\nВ багажника са открити шест пакета с пластичен експлозив, както и\"различни регистрационни табели\". Молът днес е евакуиран, започнала е операция по обезвреждане на експлозивите. \"Все още не можем да кажем за какво са били предназначени те\", заяви представител на прокуратурата.\rНа 1 юли 46-годишният рецидивист Фаид избяга с хеликоптер от затвор край Париж, пет години след първото си зрелищно бягство от френски затвор.\r\n", "date": "2018.07.25", "title": "Издирван престъпник се разхожда край Париж с кола, пълна с експлозив"}
{"url": "https://www.dnes.bg/notifikacii/2018/07/25/v-kapana-na-trafika-na-hora-nai-chesto-mladi-i-bezrabotni.383244", "text": "Жертвите на трафик на хора се увеличават, сочи статистиката. \n\r\n\"Те са предимно млади и безработни. Притиснати в ъгъла, те гледат само каква заплата им се предлага, като често не обръщат внимание на липсата на трудов договор и осигуровки\", каза във Варна Петя Атанасова, председател на сдружение \"Младежка инициатива за устойчиво развитие\".\n Тя допълни, че асоциация \"Анимус\" е направила експеримент, който напълно потвърдил опасенията им. Разпространили фалшива оферта, че набират рибари за Дания, които да вадят, буквално написано в офертата, зелен хайвер. Над 120 кандидати, част от които били с със средно и висше образование, подали почти веднага молби. \r\nЗа първите три месеца на годината общо 266 са пострадалите от престъпления, за които се води разследване за трафик на хора, съобщи секретарят на местната комисия за борба с трафика на хора във Варна Димитър Василев, който участва в отчета на резултатите от кампанията за превенция на трафика с цел трудова експлоатация \"Робски трудNO\" на сдружение \"Младежка инициатива за устойчиво развитие\".\n\r\nТой уточни, че изнесените данни са на Върховната касационна прокуратура. По думите му от всички пострадали от трафик на хора 226 са жени. Най-много са регистрираните случаи на пострадали с цел сексуална експлоатация - 183,  каза още Василев и допълни, че 181 от тях са жени. \n\r\nПострадалите от трафик с цел принудителен труд са 39, а спрямо бременни жени с цел продажба на детето - 34. \n\r\nВасилев посочи още, че се наблюдава увеличение на идентифицираните непълнолетни жертви на трафик на хора - 50.", "date": "2018.07.25", "title": "В капана на трафика на хора - най-често млади и безработни"}
{"url": "https://www.dnes.bg/temida/2018/07/25/prokuraturata-razsledva-sluchaia-s-blysnatoto-dete-v-sandanski.383259", "text": "Под наблюдението на Районна прокуратура – Сандански се води разследване на пътно-транспортно произшествие, при което по непредпазливост е нанесена тежка телесна повреда на дете, съобщиха от Апелативна прокуратура - София . \n\r\nОт там посочват, че тази сутрин, на ул. „Александър Буйнов“ в Сандански, водачът на лек автомобил „Фолксваген“ предизвикал пътен инцидент, при който тежко пострада шестгодишно дете. \n\r\nПри спускане по улицата с голям наклон, на която по същото време се извършвали строително-ремонтни работи, шофьорът не се е съобразил със забрана за преминаване и предприел маневра с висока скорост. Потегляйки напред, той по непредпазливост ударил стоящия наблизо автомобил, след което прегазил намиращото се там дете и блъснал друг автомобил. \r\n                    \r\n                    \r\nШофьорът на колата, предизвикал пътно-транспортното произшествие, е 73-годишен мъж, неосъждан и няма криминални прояви. Извършената проверка с техническо средство за употреба на алкохол от страна водача е дала отрицателен резултат. \n\r\nПонастоящем той е задържан за срок до 24 часа по Закона на МВР. \n\r\nПострадалото дете е в тежко здравословно състояние и се намира за лечение в болница.", "date": "2018.07.25", "title": "Прокуратурата разследва случая с блъснатото дете в Сандански"}
{"url": "https://www.dnes.bg/zvezdi/2018/07/25/pak-potroshiha-zvezdata-na-trymp-na-aleiata-na-slavata.383254", "text": "За пореден път строшиха звездата на Доналд Тръмп, поставена на Алеята на славата в Холивуд, предаде телевизионният канал Ей Би Си 7, цитиран от БТА. \r\nРазрушителният акт е бил извършен с кирка, към 3 часа часа местно време. Съобщава се, че злосторникът се сдобил с \"оръдието си\", като умело е укрил кирката в калъф за китара.\r\nВандалът така е раздробил звездата, че отломки са се разхвърчали по цялата улица. Липсва описание на външността на извършителя.\r\nТова не е първият инцидент, при който звездата на Доналд Тръмп е повредена. \r\nНяколко дни преди гласуването в президентската надпревара през ноември 2016 година на нея й посегна грубиян, облечен като строител.", "date": "2018.07.25", "title": "Пак потрошиха звездата на Тръмп на Алеята на славата"}
{"url": "https://www.dnes.bg/notifikacii/2018/07/25/jega-nai-goreshtiiat-iuli-v-shveciia-ot-pone-260-godini.383250", "text": "Според метеорологичната служба на Швеция това е най-горещият юли в страната от поне 260 години.\n\r\nНеобичайно високите температури и фактът, че през целия месец не е капнала и капка дъжд, доведе и до избухването на редица пожари. \n\n Шведските власти заявиха днес, че 25 пожара продължават да горят в горите в цялата страна, като уточниха, че ситуацията донякъде се е стабилизирала, но остава сериозна.\n\r\nПожарите, които започнаха по-рано този месец, се разпространиха бързо поради изключително сухото и горещо време, пише БТА. \n\r\nГорските пожари са обхванали площ от 250 кв. км. Според оценката на шведската агенция за горите загубите възлизат на около 900 млн. крони (101 милиона долара), макар че част от дървесината от изгорелите гори ще може да се използва в строителството.\r\nВ опит да предотврати появата на нови горски пожари, шведската национална агенция за борба с извънредни ситуации призова местните и регионални власти да засилят прилагането на забраната за палене на огън на открито и на скари за грил в частни градини. \n\r\nРискът от пожари ще достигне изключително високи равнища в цяла Швеция в края на седмицата. Следователно контролът върху забраните за палене на огън трябва да бъде засилен, за да се избегне появата на нови пожари, коментираха властите.", "date": "2018.07.25", "title": "Жега! Най-горещият юли в Швеция от поне 260 години"}
{"url": "https://www.dnes.bg/stranata/2018/07/25/zaradi-chumata-zasileni-merki-i-po-granicata-s-gyrciia.383262", "text": "Заради заразите по животните засилиха мерките по границата с Гърция. В Смолянско най-голямата опасност от зарази са дивите прасета.\r\n\"Строг контрол върху превоза на месо, животни и фуражи, както от съседни страни, така и от други области на нашата страна. Човекът е основен приносител на вируса, специално при чумата при прасетата. Затова са предприети мерки по дезинфекция на влизащите автомобили през ГКПП \"Златоград\". Направена е и организация от страна на Агенцията по безопасност на храните, да има денонощно присъствие на пункта и с мобилна дезинфекционна станция да се осъществява дезинфекциране на влизащите от съседна Гърция автомобили\", каза пред БНР областният управител Недялко Славов.", "date": "2018.07.25", "title": "Заради чумата: Засилени мерки и по границата с Гърция"}
{"url": "https://www.dnes.bg/stranata/2018/07/25/bedstveno-polojenie-v-pirdop-zaradi-prolivnite-valeji.383263", "text": "Заради влошената метеорологична обстановка и проливни валежи, със заповед на кмета на община Пирдоп Ангел Геров се обявява бедствено положение на територията на града, съобщиха от пресцентъра на общината. \r\nЗадействан е планът за бедствия и аварии, като всички включени в него фирми са се отзовали своевременно и оказват съдействие.  Общината е предприела всички необходими мерки за ограничаване на пораженията, причинени от проливните дъждове. \r\nКъм момента няма опасност от преливане на язовир Душанци. Водното му ниво е в норма и не представлява опасност за населението. Осъществява се непрекъснато наблюдение и контрол. \r\nВалежите ще продължат и през следващите дни. На 26 и 27 юли в Пирдоп се очакват валежи от 30 л / кв. м., в часовете от 13.00 до 19.00 часа. Прогнозата е на дежурния синоптик на Националния институт по метеорология и хидрология.", "date": "2018.07.25", "title": "Бедствено положение в Пирдоп заради проливните валежи"}
{"url": "https://www.dnes.bg/zvezdi/2018/07/25/haknaha-feisa-na-biliana-iotovska.383261", "text": "Биляна Йотовска е станала жертва на хакери, които са проникнали в личния ѝ профил в Instagram.\r\n \r\nБрюнетката сподели новината в личния си профил във Facebook като разказа, че хакерите са изтрили цялото съдържание на профила ѝ в Instagram.\r\n \r\nЙотовска разказва, че е направила всичко необходимо, за да си го върне, но не таи големи надежди това да се случи.\r\n \r\nУспоредно с това тя определя комуникацията с екипа на апликацията като „доста неадекватна и неефективна“ и започва изграждането на съдържанието наново.\r\n \r\n", "date": "2018.07.25", "title": "Хакнаха фейса на Биляна Йотовска"}
{"url": "https://www.dnes.bg/politika/2018/07/25/tyrsi-se-koncesioner-za-plaja-na-zlatni-piasyci.383253", "text": "Правителството откри процедурите за концесия за срок от 20 години на четири морски плажа - \"Златни пясъци\", \"Китен - Атлиман\", \"Созопол - централен\" и \"Приморско - север\". \r\nКонцесионерите ще бъдат определени с конкурс, организиран от министъра на туризма и проведен от комисия, назначена от премиера. \r\nРазмерът на минималното годишно концесионно възнаграждение е определен съгласно действащата методика. За плаж \"Златни пясъци\" е 1,713 милиона лева, за \"Китен - Атлиман\" - 96 хиляди лева, за плаж \"Созопол - централен\" - 120 500 лева и за плаж \"Приморско - север\" - малко над 23 хиляди лева.\r\n ", "date": "2018.07.25", "title": "Търси се концесионер за плажа на \"Златни пясъци\""}
{"url": "https://www.dnes.bg/snimka-na-denia/2018/07/25/valejite-prodyljavat-gradusite-ostavat-pod-30.383220", "text": "Дъждовната серия дни у нас продължава и утре, сочи прогнозата на НИМХ-БАН.\n\r\nПрез нощта на места главно в Северна България и планинските райони ще превалява дъжд. В четвъртък преди обяд, в повечето места ще настъпи временно спиране на валежите и разкъсване на облачността до слънчево време. След обяд и до полунощ отново на много места в страната ще има краткотрайни валежи и гръмотевици.\r\n \r\nВ отделни райони валежите ще са интензивни, възможни са градушки. Ще духа до умерен, в Североизточна България - и временно силен, северозападен вятър. Максимални температури: между 24 и 29 градуса.\n\r\nНад Черноморието облачността ще е предимно значителна и на много места, главно в следобедните часове, ще има краткотрайни валежи и гръмотевици. Ще духа до умерен, по северното крайбрежие - и временно силен, северозападен вятър. Максимални температури на въздуха ще бъде между 25-28 градуса. Температурата на морската вода е 25-26 градуса. Вълнението на морето ще бъде 2-3 бала.\r\nНад планините облачността ще е по-често значителна. На много места, главно в следобедните часове, ще има валежи и гръмотевична дейност. Ще духа до умерен северен вятър. Максимална температура на височина 1200 метра - около 18 градуса, на 2000 метра - около 12 градуса.\n\r\nВ петък и в събота на места в страната, главно след обяд и до полунощ, ще има краткотрайни, в отделни райони - интензивни валежи, придружени и с гръмотевици, възможни са и градушки. Вероятността за значителни количества намалява, но все пак на изолирани места, главно в Северна България и Рило-Родопската област, са възможни локални краткотрайни извалявания до 20-25 л/кв. м. \n\r\nПреди обяд, главно в югоизточната половина от страната, ще има и слънчеви часове. Температурите слабо ще се повишат, но все пак ще се задържи сравнително хладно за периода, с преобладаващи максимални температури между 26 и 31 градуса.", "date": "2018.07.25", "title": "Валежите продължават, градусите остават под 30"}
{"url": "https://www.dnes.bg/notifikacii/2018/07/25/v-gabrovo-izmamite-ne-spirat-jena-olekna-s-3-bona.383256", "text": "Жена на 74 години от Габрово е била измамена с 3070 лева. Сигналът в районното полицейско управление е получен вчера, съобщиха от полицията. \n\r\nИзмамата станала чрез телефонно обаждане, с което жената била заблудена, че помага на полицията при акция за залавяне на телефонни измамници. По случая е започнало досъдебно производство.\r\nСправка в полицейските бюлетини показва, че през последната седмица измами на възрастни хора от Габрово по сценария за съдействие на органите на реда са ставали почти всеки ден. От 17 юли досега шестима габровци са ощетени с общо 43 хиляди лева, като най-голямата сума - 25 хиляди лева, е хвърлила в плик от терасата 92-годишна жена.\r\nПолицаите отново припомниха, че държавните институции не събират пари на ръка и посъветваха възрастните хора да не се доверяват на съмнителни телефонни обаждания и да не дават пари на непознати.", "date": "2018.07.25", "title": "В Габрово измамите не спират, жена олекна с 3 бона"}
{"url": "https://www.dnes.bg/mish-mash/2018/07/25/zloveshti-navici-spored-zodiiata.383260", "text": "Ако обичате астрологията, най-вероятно сте готови да четете и за по-забавните аспекти на всеки зодиакален знак. Но дали искате да го признаете или не, всеки знак си има и някои странни, по-скоро неприятни характеристики.\r\n \r\nСамите вие си имате някои страховити черти в характера, които са тъмни и объркани, но пък са и напълно нормални, а също така са свързани с вашия зодиакален знак.\r\n \r\nМоже би не сте се замисляли за тези свои черти, но астрологията може да ви помогне да ги осъзнаете. А ето ги и тях:\r\n \r\n\r\n \r\nСпоред много статии Овенът е обсебен от смъртта и прекарва необичайно много време, мислейки за нея, за смъртта на другите, за смъртта на планетата и т. н.. Добрата новина е, че скритото значение на смъртта за огнения знак Овен в крайна сметка е пречистване. Ако не можете да спрете да мислите за смъртта, може би е време да потърсите някои пречистващи практики като йога и медитация. Намасте.\r\n \r\n\r\n \r\nАко сте зодия Телец, значи знаете, че когато сте разстроени, сте склонни да се обърнете към преследването, за да получите това, което искате. Ако имате проблем с половинката си, възможно е да започнете да я дебнете. Може да се уловите да дебнете или шпионирате тайно колегите си, приятелите си и т. н., особено ако нещо в поведението им ви предизвиква или ви смущава.\r\n \r\n", "date": "2018.07.25", "title": "Зловещи навици според зодията?"}
{"url": "https://www.dnes.bg/index/2018/07/25/sled-premejdieto-momchetata-ot-tailand-stavat-budistki-poslushnici.383227", "text": "Момчетата от футболния отбор, които бяха спасени от пещерата в Тайланд, ще бъдат ръкоположени за будистки послушници в знак на признателност към всички, включили се в мащабната спасителна операция. \n\r\nМомчетата ще живеят в будистки храм в продължение на девет дни – времето, което те прекарват затворени в пещерата, преди спасителните екипи да ги открият. \n\n\n\r\nТреньорът на футболистите вече е бил послушник и затова ще бъде ръкоположен за монах. Само едно от момчетата няма да участва в церемонията, тъй като е християнин. \n\r\nСемействата на футболистите дадоха обет момчетата от отбора да бъдат ръкоположени в знак на благодарност за всички усилия по тяхното спасяване, както и за  да почетат паметта на загиналия по време на операцията гмуркач.\rПреди официалната церемония по тяхното ръкополагане, главите на момчетата бяха обръснати. На предварителната церемония са присъствали много от местните жители, които са се стекли на място в северната провинция  Чианг Рай, за да изразят подкрепата си към благородния жест. \n\r\nОфициалната церемония ще се проведе днес, в друг храм в Чианг Рай. \n\r\n \r\nСлед огромните усилия на спасителните екипи момчетата от футболния отбор и треньорът им бяха успешно измъкнати от капана на пещерата на 10 юли. В акцията се включиха гмуркачи, спелеолози, водолази и доброволци от целия свят. \n\r\n ", "date": "2018.07.25", "title": "След премеждието: Момчетата от Тайланд стават будистки послушници"}
{"url": "https://www.dnes.bg/knigi/2018/07/25/turisticheski-marshruti-za-zaeti-hora.383221", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"През пет планини. Пътеводител за Е4 в България\" с автор Ива Петрони е пътеводител за планински туризъм в България.\r\nТой обаче се отличава от останалите, защото е предназначен за заетите хора, а в книгата етапите са разделени така, че да могат да се изминат за ден или уикенд.\n\r\n\"Това, което много се постарах в тази книга, е да бъде удобно - къде да спреш колата, как да стигнеш до нея, след като свършиш прехода, къде можеш да спиш, къде има мобилна връзка\", разказа Ива Петрони в студиото на \"България сутрин\".\n\r\nСпоред журналистката планината е достъпна, ако имаш логистиката. Тя допълни, че е пътувала с планински водач, когато това се е налагало, а фотографът, който е автор на снимките, е Димитър Алексов.\r\n                    \r\n                    \r\nБългарската част на Е4 е дълга 260 километра, а целият маршрут минава през няколко държави. \"Навсякъде е маркирано, това е ключово\", допълни още Ива Петрони пред  и категорично подчерта, че е открила нови места у нас, а нашите планини са прекрасни.", "date": "2018.07.25", "title": "Туристически маршрути за заети хора"}
{"url": "https://www.dnes.bg/politika/2018/07/25/siderov-se-zakani-na-simeonov-lesno-shte-namerim-koi-da-go-smeni.383217", "text": "Напрежението между доскорошните партньори Волен Сидеров и Валери Симеонов ескалира. Лидерът на \"Атака\" призова вицепремиера да бъде честен и да си тръгне, ако не може да се справя. \"Лесно ще намерим кой да го смени\", каза по този повод Сидеров, цитиран от \"\".\r\nАтакистът се включи днес в правителственото заседание, за да поиска оттегляне на закона за шума, внесен от Симеонов. Именно той се превърна в поредния повод за напрежение в малката коалиция, което ескалира с часове.\r\nПреди дни Сидеров пое по стъпките на Симеонов по морето, за да види сам каква е ситуацията. Лидерът на \"Атака\" смята, че забраната за музика в курортите, наложена от партньора му, пречи на бизнеса и дори го убива. \n\n\n\r\r\n                    \r\n                    \"Аз изпратих Симеонов в изпълнителната власт, за да работи за стандарта,  пенсиите, а не да се разхожда с шумомер в ръка\", каза лидерът на \"Атака\".\r\nТой допълни, че според закона за шума могат да се затварят заведения по преценка едва ли не на МВР, което ще нанесе щети на туризма, и ще е причина за по-малко приходи в сектора.\r\nСидеров обясни, че проектът на Симеонов е минал само на първо четене и може да бъде изтеглен. Според лидера на \"Атака\" действията на вицепремиера вредят на държавния интерес.\r\nТой призова Симеонов да се извини на \"Атака\" и ГЕРБ в минимално кратък срок, заради думите по техен адрес, че са \"лобистки спасители на редник Киро\". Атакистът се зарече, че ако това не стане, ще заведе дело срещу вицепремиера.\r\nПо време на заседанието на кабинета Сидеров помолил премиера да въведе и \"медийна хигиена\".\r\n\"Не може вицепремиери и министри да се изказват, да лепят етикети, да обвиняват необосновано и това да минава като пролетен дъжд\", каза Сидеров, цитиран от БТА.\r\nПо-рано лидерът на \"Атака\" призова Симеонов да признае, ако не може да се справя, за да търсят патриотите друг човек за поста.\r\n\"В крайна сметка аз не съм го пратил във властта, за да убива туризма, а да вдига доходите, пенсиите, за което ние водихме предизборна кампания, а не да утрепва български фирми, заведения, стотици дребни предприемачи, които си изкарват прехраната\", каза Сидеров пред Нова.\r\nТой обясни, че ако Симеонов не може да се справя с това,\" за което го е изпратил във властта\", трябва да си признае. \"Ако не може да се справя с това, да признава и ще бъде честно от негова страна, и ще търсим друг човек, който може да се справя\", каза Сидеров.", "date": "2018.07.25", "title": "Сидеров се закани на Симеонов: Лесно ще намерим кой да го смени!"}
{"url": "https://www.dnes.bg/politika/2018/07/25/zamestnik-na-simeonov-otvryshta-na-udara-volene-izlez-ot-filma.383214", "text": "Трусовете и взаимните обвинения в малкия коалиционен партньор във властта Обединени патриоти продължават. \r\nСлед като лидерът на \"Атака\" Волен Сидеров директно упрекна вицепремиера и председател на НФСБ Валери Симеонов, че е започнал действия, които убиват българския туристически бизнес и дори го заплаши, че може да го отстрани от поста, заместникът на Симеонов в партията Валентин Касабов иронизира поведението му и призова: \"Волене, излез от филма!\". \n\n\n\n\"Ние си го познаваме Волен Сидеров от години, това е човекът който често бърка фантазията с реалността, изпада в някаква реалност и започва да си фантазира\", отсече Касабов. \r\r\n                    \r\n                    Като пример за една от фантазиите на Сидеров той посочи твърдението на лидера на \"Атака\", че бил направил Валери Симеонов политик, а истината била точно обратната. Касабов обаче беше категоричен, че няма търкания между партньорите в коалицията, а просто ставало дума за изказвания на Сидеров, които нямали нищо общо с действителността, защото ставало дума \"за човек, който изпада в паралелна реалност\". \r\nСидеров е председател на парламентарната група на патриотите, но пък от думите на Касабов стана ясно, че не влиза в ролята си. \"Нещо не го зачитаме като лидер, но това не е разпад, защото ние сме различни партии\", коментира той.\r\nИначе и вчера парламентарната група се събрала, но без Сидеров, миналата седмица също, а темата на заседанията била свързана с въпросите, които имало да се решават. \r\n\"Не трябва да обръщаме внимание на Сидеров, той от време на време има такива пропадания, но не е проблем за НФСБ, ще слушаме едни и същи приказки и от филм във филм и така, какво да правим\", обясни Касабов ситуацията. \r\nА на въпроса дали наистина Сидеров може да смени Симеонов в правителството той отсече: \"Във филма на Сидеров всичко може да стане, той е продуцент, той е режисьор\". \r\nА иначе, когато и лидерът на \"Атака\" участвал в заседанията на ПГ, седял до Касабов и си говорили нормално, само че от време навреме влизал \"в някой филм и казва аз съм еди кой си, еди що си\". \"През цялото време Сидеров имитира Валери Симеонов, ако утре обаче Симеонов реши да се пошегува и каже, че ще полети, ще скочи от 18 етаж, моля го Сидеров, настоятелно го моля, да не скача, да не си прави този експеримент, Волене, излез от филма\", призова иронично Касабов. \r\nСъпартиецът на Сидеров Явор Нотев беше по-лаконичен в коментара си за драмите в коалицията. Той отсече, че лидерът на \"Атака\" е обяснил позицията си, групата на Обединени патриоти ще се събере и ще има становище по казуса. \n\r\n\"Всичко е възможно, възможно е и в малката коалиция, и в голямата да има трусове, ще видим, това е политика и динамично действие\", коментира Нотев.", "date": "2018.07.25", "title": "Заместник на Симеонов отвръща на удара: Волене, излез от филма!"}
{"url": "https://www.dnes.bg/notifikacii/2018/07/25/nova-smyrt-na-pytia-zaginaha-myj-i-bremenna-jena.383223", "text": "Мъж и бременна жена загинаха в катастрофа на пътя Силистра-Добрич, съобщиха от Областната дирекция на МВР.\r\nТази сутрин около 04:00 часа е получено съобщение за възникнало тежко ПТП на пътя от Силистра в посока Добрич.\r\nНа място е установено, че водач на лек автомобил \"Мерцедес\" с добричка регистрация при движение с несъобразена скорост губи контрол над колата и се блъска последователно в две крайпътни дървета.\r\nВследствие на инцидента на място загиват шофьорът на 34 години и бременна жена на 20 г., возеща се на предна дясна седалка.\r\nПо случая е образувано досъдебно производство.\r\n ", "date": "2018.07.25", "title": "Нова смърт на пътя: Загинаха мъж и бременна жена!"}
{"url": "https://www.dnes.bg/politika/2018/07/25/borisov-ne-podkrepiame-nikoi-sys-zakona-za-privatizaciiata.383222", "text": "Премиерът Бойко Борисов припомни пред журналисти преди началото на днешното правителствено заседание отделените от държавата средства в съдебния спор за приватизационния договор на БМФ. Поводът за изявлението са обвиненията в лобизъм заради промените в Закона за приватизация и следприватизационен контрол, върху които вчера президентът Румен Радев наложи вето. От ГЕРБ пък информираха, че ще подкрепят ветото. \n\n\nНа 6 юли 2017 г. кабинетът на Борисов е одобрил допълни разходи по бюджета на Министерството на икономиката в размер на 2,4 млн. лв. за дължимата държавна такса в иск пред Върховния касационен съд (ВКС) за отмяна  на арбитражното решение от 30 март 2017 г. към \"Кей Джи маритайм шипинг\".\r\r\n                    \r\n                    Борисов категорично заяви, че ако целта е била да бъде пазен конкретен бизнесмен, е нямало да се отделят тези средства, за да бъдат заведени тези дела, предаде БТА.\r\nПромените в Закона за приватизация предвиждат специфични задължения на приватизираното дружество да не могат да бъдат вменени на купувача за повече от пет години. Депутатите от  Обединени патриоти обвиниха при гласуването коалиционните си партньори, че промените са в полза на \"Бояна филм\", БМФ и \"Булгартабак\". Законът е тежко лобистки и обслужва интересите на определени олигарси, заявиха вчера пък от БСП.\r\nПрез лятото на 2008 г. купувач на 70 на сто от Български морски флот (БМФ) става германско-българският консорциум \"Кей Джи Маритайм Шипинг\". Българският партньор в сделката е \"Адванс пропъртис\" - холдинг на братя Домусчиеви.\r\nПрез 2013 г. холдингът на Домусчиеви изцяло придобива консорциума собственик на БМФ.\r\nВ течение на годините обаче холдингът е неспособен да изпълни своите задължения по приватизационния договор и Домусчиеви завеждат дело срещу Агенцията за приватизация и следприватизационен контрол в арбитражен съд, с което се опитват да променят условията на договора. Арбитражът отсъжда в тяхна полза първоначално, но това решение е обжалвано във ВКС.\r\nПрез есента на 2017 г. ВКС отсъжда, че арбитражът няма необходимата компетенция, за да отсъди по този въпрос.\r\nДелото е върнато на арбитража, който на свой ред приема решението на ВКС и преценява, че не е компетентен да се произнесе по казуса и прекратява производството за промяна на приватизационния договор. В резултат на това Домусчиеви на практика губят делото, защото исканата от тях промяна на приватизационните условия не е одобрена.\r\n", "date": "2018.07.25", "title": "Борисов: Не подкрепяме никой със Закона за приватизацията"}
{"url": "https://www.dnes.bg/dnes-te-kazaha/2018/07/25/25-07-2018.383229", "text": "Аз изпратих Симеонов в изпълнителната власт, за да работи за стандарта, пенсиите, а не да се разхожда с шумомер в ръка!\" Лидерът на Атака Волен Сидеров за коалиционния си партньор Валери Симеонов.", "date": "2018.07.25", "title": "25.07.2018"}
{"url": "https://www.dnes.bg/notifikacii/2018/07/25/izmama-19-godishen-prodade-iphone-za-hartieni-izrezki.383218", "text": "19-годишен продаде телефон за хартиени изрезки. Младежът съобщил за измамата вчера в полицията в Добрич, съобщиха от областната дирекция на МВР.\r\nТой обясни, че е измамен с 1300 лв. при продажба на iPhone. 19-годишният получил пачка пари, в която открил само една банкнота от 50 лева, останалата част били хартиени изрезки.\r\nПо случая е образувано досъдебно производство.", "date": "2018.07.25", "title": "Измама: 19-годишен продаде iPhone за хартиени изрезки"}
{"url": "https://www.dnes.bg/sofia/2018/07/25/raneniiat-zradi-kuche-stabiliziran-no-s-opasnost-za-jivota.383213", "text": "Простреляният вчера в София 50-годишен мъж е стабилизиран, но все още не е извън опасност. \n\nТова съобщиха от Военномедицинска академия пред \"\".\r\nРаненият все още е в реанимация, но е контактен.\r\nКуршумът от изстрела е засегнал вътрешни органи и перфорирал тънкото черво на пациента.\r\nПрипомняме ви, че пострадалият бе прострелян в подлеза на булевард \"България\" и булевард \"Гоце Делчев\", след скандал, възникнал заради куче.", "date": "2018.07.25", "title": "Раненият зради куче стабилизиран, но с опасност за живота"}
{"url": "https://www.dnes.bg/notifikacii/2018/07/25/atentat-po-vreme-na-izborite-v-pakistan-nad-20-zaginaha.383212", "text": "Над 20 души са загинали днес при взрив в западния пакистански град Куета. Мишена на нападението е бил полицейски автомобил, близо до избирателна секция, съобщават от БТА, позовавайки се на информация от световните агенции.\r\nМестните медии съобщават, че нападението е извършено от \"атентатор самоубиец\". Според The Guardian отговорност за атентата са поели от Ислямска държава. По данни на пакистанската полиция броят на жертвите при атаката е 28 души.\r\nПакистанската полиция каза, че един човек е загинал, а двама са били ранени при престрелка между поддръжници на две съперничещи си партии в село близо до северозападния град Саваби, съобщи Асошиейтед прес. Според органите на реда не е ясно какво е предизвикало престрелката между привърженици на светската Национална партия \"Авами\", която често е атакувана от талибаните, и десноцентристкото Движение за справедливост, оглавявано от бившия играч на крикет Имран Хан.\r\r\nВ страната често се случват политически сблъсъци и последните месеци го доказват.  Това са първите случаи на насилие в изборния ден в Пакистан.\n\r\nПреди гласуването над 170 човека, включително трима кандидати за парламента, бяха убити при самоубийствени атентати в югозападната провинция Белуджистан и Северозападната гранична провинция. \n\r\nТерористичната групировка \"Ислямска държава\" и талибаните заплашваха с бомбени нападения изборния процес, определяйки демокрацията като система на \"западните неверници\", отбелязва ДПА.\r\nГласуването на парламентарните избори започна в 8 ч. местно време и ще приключи в 18 ч., а избирателните секции са охранявани от стотици хиляди войници и полицаи.\n\r\n\r\n ", "date": "2018.07.25", "title": "Атентат по време на изборите в Пакистан, над 20 загинаха"}
{"url": "https://www.dnes.bg/akoshtete-vqrvaite/2018/07/25/rut-koleva-kato-poet-vpechatlena-ot-grand-kanion.383202", "text": "Рут Колева може да има не само певчески заложби, но и литературни, смятат нейните фенове. Талантливата певица се похвали във Facebook и Instagram със снимки от пътуването си до \"Гранд Каньон\", в щата Аризона, САЩ. Като коментар към снимките, Рут е описала подробно колко вълнуващо е било изживяването. Ето и текста:\r\n \r\n\"Ходенето до Гранд Каньона е едно от поредните ми щури преживявания. Бяхме във Флагстаф за уикенда, където спахме в един от най-известните Ghost хотели - Хотел Монте Виста. Има истории за духове на малки деца, мистични гласове, които ти говорят през нощта, звукът на люлеещ се стол в стая 305, призраците на убити проститутки и банков обриджия и какво ли още не. Всяка стая има различен цвят и мебели, като цялостното усещане на мястото е, че си в книга на Стивън Кинг. Спомените ми от това място са все едно, че е било друг живот. На друг човек. А и да е имало призраци, не съм разбрала, защото вечерта така се напихме на някакво караоке, където ме накараха да пея Уитни Хюстън, че дори не помня как сме се прибрали. Сутринта се наложи да станем рано, за да успеем да стигнем до Каньона и да се върнем следобед във Финикс. Имах ужасен махмурлук и дори легендарното Блъди Мери в lounge bar-a на хотела не можеше да ми помогне. Едно беше ясно - аз дотам няма да шофирам. Задремах на предната седалка, докато приятеля ми шофираше към каньона, като миг по късно се събудих рязко от набиването на спирачки и врязването на колана през шията ми. Пред автомобила претича косо един огромен Лос. Не съм виждала толкова голямо и величествено животно някога. С огромни, внушителни рога. Ако го бяхме блъснали щяхме да загинем на място. Всъщност изненадващо бе, да видиш лос в Аризона, като цяло. По-късно разбрах, че е било Елк, но тъй като в Европа нямаме такива животни, аз нямаше как да направя разлика. След близката среща с това гигантско животно, адреналинът в главата ми бушуваше трескаво и нямаше как да заспя отново. А и нямаше смисъл. Пътят по Route 66, бе толкова забележителен, че щях да съжалявам, че съм го проспала. Малки магазинчета, изоставени бензиностанции, стари мотели. Всичко изглеждаше като декор на U turn, а аз бях Шон Пен в този филм на живота. Час и половина по-късно паркирахме на viewing point-a, и аз тичах към мястото където от където се вижда целия каньон, 25 метра ме деляха от гледката когато Той ме спря и каза “Чакай”. Малко се издразних, защото знаех, че бързаме, а ми бе мечта да видя каньона. Спря ме и си свали шала. В първия момент не разбирах какво точно иска, но когато се присегна да му върже очите с него ми стана адски мило. Хвана ме за ръката и ме поведе на някъде, като в сляпото, разстоянието от 25 метра ми се стори цяла вечност. “Готова ли си?” Вече бяхме спрели някъде, а аз се вълнувах, все едно щях да скоча с бънджи в някаква невидима бездна. Повдигна шала и за първи път в живота ми - дъхът ми спря. Онемях и замръзнах. Гледката беше неописуема. Нито една картичка, уолпейпър, филм или клип могат да опишат истинското внушение на това място. Миг по-късно започнах да плача, от радост, че всичко това ми се е случило по този начин. Че сам там на това място, в този момент и чя някой е направил преживяването ми толкова незабравимо. Снимката е от един спот малко по-късно, където отбихме и ходихме през гората, където нямаше никакви хора освен няколко елк-а и миещи мечки. Седяхме на ръба на скалите прегърнати с целия каньон само за нас.\"\r\n \r\n\r\n ", "date": "2018.07.25", "title": "Рут Колева като поет: Впечатлена от Гранд Каньон"}
{"url": "https://www.dnes.bg/obshtestvo/2018/07/25/zemedelskoto-ministerstvo-spria-grupoviia-lov-na-diva-svinia.383225", "text": "Със заповед на министъра на земеделието, храните и горите Румен Порожанов се забранява груповият лов на дива свиня, съобщиха от министерството. \nОт там допълват, че приетите изменения и допълнения в Закона за лова и опазване на дивеча, които регламентират груповото ловуване на дива свиня през летните месеци извън досега определения срок, вкл. и в сряда, са недостатъчно добре съобразени и консултирани по отношение безопасността при провеждането на ловните излети. \n\r\nВ момента буйната растителност и плътната листна маса в горските територии силно ограничават видимостта, а респективно безопасността на лова. Това е сериозна предпоставка за възникване на инциденти, както за участниците в лова, така и крие рискове за живота и здравето на пребиваващите в гората горски работници, туристи, гъбари, билкари и др. \r\n                    \r\n                    \r\nСтатистиката показва, че по-голямата част от злополуките по време на групово ловуване през последните години са ставали, когато листната маса в гората още не е опадала. \n\r\nОт Земеделското министерство смятат още, че направените изменения в Закона за лова и опазване на дивеча не са съобразени и с хуманното отношение към видовете дивеч, обитаващи горските територии. Приплодите на дивите животни от тази пролет няма да могат да бъдат опазени от ловните кучета. Започва размножителния период на сърната, а през септември предстои и този на благородния елен. \n\r\nВ тази връзка съществува опасност груповият лов на дива свиня да доведе до сериозни загуби на основните ловни видове, компрометиране на вече договорени трофейни ловни излети за благороден елен от страна на чуждестранни ловци и сериозни финансови щети. \n\r\nКато мярка за редуциране на популацията от дива свиня заради опасността от възникване и разпространение на африканска чума по свинете се препоръчва засилване на подборния лов от място.", "date": "2018.07.25", "title": "Земеделското министерство спря груповия лов на дива свиня"}
{"url": "https://www.dnes.bg/cars/2018/07/25/kraiat-na-edna-epoha-otide-si-serdjo-markione.383230", "text": "\"Серджо Маркионе почина\", заяви в прессъобщение автомобилният концерн Fiat.\r\n\"За съжаление, това, от което се страхувахме, е факт. Серджо Маркионе, човек и приятел, вече не е с нас\", каза президентът на Fiat и Ferrari Джон Елкън.\r\nДвете компании обявиха в събота, че 66-годишният мениджър е бил принуден да се откаже от позицията си на ръководител на италианскко-американския автомобилен производител Fiat Chrysler Automobiles (FCA) и дъщерната компания Ferrari по здравословни причини. \n\r\nСлед неочаквани усложнения по време на операцията в Цюрих състоянието на мениджъра се е влошило толкова много, че той не е можел да възобнови работата си като главен изпълнителен директор на Fiat и президент и главен изпълнителен директор на Ferrari.\r\r\n                    \r\n                    Маркионе беше смятан за визионер, но и за труден партньор при преговорите със синдикатите и във \"Формула 1\". Той изгради имиджа си с понякога спорни изказвания, а смъртта му от много хора в Италия се разглежда като края на една епоха.\r\nИталианецът с канадски паспорт пое ръководството във Fiat през 2004 г., когато торинската компания беше напът да фалира. Десет години по-късно Маркионе изкова сделката за придобиването на изпадналия в криза американски конкурент Chrysler.\r\nОт сливането на двата автомобилни производителя през есента на 2014 г. стойността на акциите се увеличи с близо 350% - повече от ръста при която и да е друга компания в бранша. Важно наследство на Маркионе е концентрацията върху нишите. Към края на кариерата си във FCA мениджърът постигна последната си голяма цел и обяви, че към края на юни компанията няма задължения.\r\nШефът на сегмента Jeep Майк Менли беше избран в събота за наследник на дългогодишния главен изпълнителен директор на Fiat Chrysler Automobiles NV (FCA) Маркионе. ", "date": "2018.07.25", "title": "Краят на една епоха: Отиде си Серджо Маркионе"}
{"url": "https://www.dnes.bg/stranata/2018/07/25/chetvyrti-den-sharkovo-pod-blokada-zaradi-chumata.383216", "text": "Блокадата в три километровата зона около село Шарково остава вече четвърти ден. До селото не се допускат външни за населеното място хора.\r\nОбстановката в Болярово и съседните населени места с констатирано заболяване на чума по дребните преживни животни също остава без промяна.\n\n\nПо информация на кмета на Шарково днес стопаните с евтаназирани животни ще получат обезщетението си, както и помощта \"де минимис\" от 55 лева за животно.\r\nТази помощ ще получат и стопаните, които заради забраната за транспортиране и търговия с животни и продукти от тях са претърпели загуби.\r\nЗа днес е насрочено заседание на Областния координационен щаб и всички стопани от четирите населени места Воден, Шарково, Странджа и Крайново, както и собствениците на фермата в Болярово, съобщи \r\n                    \r\n                    \r\nНа него трябва да се вземат решения за по-нататъшните действия за недопускане разпространението на заболяването чума по дребните преживни животни.\r\nОчаква се да се намери и решение на казуса в Болярово, където стопаните не допускат вземането на повторни проби от стопанството им.\r\n ", "date": "2018.07.25", "title": "Четвърти ден: Шарково под блокада заради чумата"}
{"url": "https://www.dnes.bg/notifikacii/2018/07/25/nov-udar-na-alo-mafiiata-pribra-10-000-leva.383208", "text": "Нова жертва на телефонните измамници изгоря с доста пари. 78-годишна жена от Кюстендил е метнала през терасата на жилището си 10 000 лева на мафиотите. \r\nТя получила телефонно обаждане от мъж, представил се за полицай, убедил я да съдейства за залавяне на измамници и тя с готовност дала сумата. \r\nСлед като помислила, което се случило по-късно, възрастната дама се обадила в полицията, за да съобщи какво е станало. По случая е започнато досъдебно производство в полицейско управление в Кюстендил. Уведомен е дежурен прокурор.", "date": "2018.07.25", "title": "Нов удар на ало мафията - прибра 10 000 лева"}
{"url": "https://www.dnes.bg/notifikacii/2018/07/25/protesti-v-polsha-pozor-istoriiata-shte-vi-pomete.383232", "text": "\nНяколкостотин души протестираха снощи пред полския парламент срещу планираните законови изменения, чиято цел е управляващата партия по-лесно да назначи следващия ръководител на Върховния съд, съобщи Reuters, предаде БНР.\n\r\nЕвропейският съюз, правозащитни организации и опозицията обвиниха правителството, че нарушава независимостта на съдебната власт. Но управляващата националистическа партия \"Право и справедливост\" казва, че реформата е нужна, за да се подобри ефикасността на съдилищата и да бъде отстранено остатъчното влияние на комунистическото минало на Полша върху тях.\r\nВъпреки това броят на протестиращите бе значително по-малък от десетките хиляди, които излязоха на демонстрации миналото лято срещу правителството.\rТози месец 22-ма съдии от Върховния съд бяха пенсионирани предсрочно, но председателката му Малгожата Герсдорф отказва да го направи с мотива, че конституционният мандат изтича през 2020 година. Тя се превърна в символ на съпротивата срещу съдебните реформи.\r\nЗаконопроектът бе приет в петък от долната камара на парламента (Сейм) и се очаква да бъде одобрен до часове от Сената, контролиран от консерваторите от \"Право и справедливост\", отбеляза Франс прес. \r\n\"Позор!\", \"Сенатът е наш!\" и \"Сенаторе, не подписвай! Историята ще те помете!\", скандираха около 1000 демонстранти пред сградата на парламента.", "date": "2018.07.25", "title": "Протести в Полша: Позор! Историята ще ви помете! "}
{"url": "https://www.dnes.bg/eu/2018/07/25/v-biagstvo-ot-ogynia-spasenie-v-moreto-a-na-sushata-raztopen-asfalt.383193", "text": "Нажежен въздух, висока температура и стопен асфалт. С това са се сблъскали бягащите от огнения ад в Гърция. \r\n\"Трудно беше с дишането, вятърът бе срещу нас\", разказа един от оцелелите българи Съби Кисьов.\r\nПо-малко от 5 минути трябвали на пламъците да стигнат до къщата на семейството му. Първо тръгнали с колите, после видели, че не става и се спасили в морето.\n\n\n\n\r\nПроблемът бил освен в нажежения въздух, капаните и горящия асфалт, и в тъмницата - хората не виждали точно накъде да бягат, пресъздаде ужаса Съби, цитиран от bTV.\r\nОцелелите жители на градчето 6 часа чакали спасението си, нагазили в морската вода. Взели ги рибарски лодки от плитчините и ги карали навътре, където ги чакали военните лодки, разказа още българинът.\r\r\n                    \r\n                    26-имата задушени трябвало да избират между огъня и скалите, посочи той отсрещния бряг - видимо много по-стръмен, откъдето хората нямало как да се спасят. Те са загинали, скупчени и прегърнати. 13-годишно момиче е скочило, но не улучило водата и е загинало също на място.\r\n\"По чудо се спасих, има Господ да ми помогне\", просълзява се пък Елена Иванова. Тя е единствената пострадала българка. В болница е с изгаряния по краката и ръцете. Има обгорена коса, но лицето на жената няма видими белези от изгаряния.\r\n\"Веднага взех да бягам, като видях огъня. Видях човек с кола и влязох вътре. \r\n\"Карайте към морето\", му казвам, но след 50 м се удариха колите - нищо не се вижда, всичко е в дим\", разказа жената. Намерила крайбрежен хотел, вязла в него, нямало хора. Хукнала пак да тича покрай колите, объркала се къде се намира. Асфалтът гори, по главата ти се сипе жар, още е в ужас Елена.\r\nНакрая успяла да се придвижи до морето с друг човек с колата му, хвърлила се във водата и се спасили.\r\nТолкова високи са били температурите, че всичко на улицата се е разтопило, показа тв камерата. Все още няма и ток в Мати.\r\n ", "date": "2018.07.25", "title": "В бягство от огъня: Спасение в морето, а на сушата – разтопен асфалт"}
{"url": "https://www.dnes.bg/notifikacii/2018/07/25/sled-buriata-iozil-zadava-li-se-otnovo-debat-za-integraciiata.383234", "text": "Шумът, който се вдигна заради решението на германския футболен национал от турски произход Месут Йозил да напусне националния отбор на Германия, предизвиква разделение сред мигрантската общност в страната и поражда нова тревога за интеграцията в държавата, пише в свой анализ ДПА.\n\r\nМинистърът на интеграцията на най-многолюдната германска провинция Северен Рейн-Вестфалия призова страната да използва бурята, разразила се заради твърденията на Йозил, че бил обект на расизъм и \"дясна пропаганда\", за да започне нови дебати за интеграцията. \n\n\n\n\"Имаме нужда от включването на повече млади хора с мигрантски произход също в гражданската служба\", заяви Йоахим Щамп по германската обществена телевизия. И добави: \"Имаме нужда от големи дебати по темата. Смятам, че това е и възможност, ако се възползваме от нея тъкмо сега\", каза той.\r\nДраматичното решение на Йозил, който в момента е звезда в английския \"Арсенал\", да се оттегли от германския национален отбор, предизвиква разделение сред близо 4-те милиона турци, които живеят в най-голямата икономика в Европа.\n\r\n\"Това е добро решение\", каза Хакан Каймак, който работи в хранителния бизнес в Берлин и подкрепя оттеглянето на 29-годишния Йозил. \"Спортът и политиката не бива да се смесват\", каза Каймак. \"Всеки би трябвало да има свое мнение, но във футбола това просто не бива да играе роля.\"\n\r\n\"Беше грешка, че нашият президент Ердоган се снима с Йозил и Гюндоган\", каза роденият в Турция Ридван Тюркоглу. \"Той използва момчетата\", смята 59-годишният Тюркоглу, клиент в букмейкърски пункт.\n\r\nЕрдоган, който се радва на широка подкрепа сред живеещите в Германия турци, също се замеси в спора, като подкрепи халфът на Арсенал. Турският лидер каза, че \"изявлението на Йозил и неговата позиция са напълно национални и регионални\" - понятия, които Анкара обикновено използва в смисъл на патриотични в нейните очи. Ердоган разговаря по телефона с Йозил в понеделник вечерта.\n\r\nСпоред дясната популистка партия \"Алтернатива за Германия\" обаче оттеглянето на Йозил от германския национален отбор и неговата атака срещу футболната върхушка подчертават неуспеха на мигрантското население в Германия да се интегрира. Нищо не \"би могло да разбие лъжата за интеграцията по по-убедителен начин\", каза водещият депутат от партията Армин-Паулус Хампел.\n\r\nГерманският външен министър Хайко Маас отвърна, призовавайки страната да засили борбата с ксенофобията, която е част от дебатите за интеграцията, предизвикани от решението на Йозил.\n\r\n\"Всички ние имаме задача да се застъпим за ценностите, които изграждат нашата страна: търпимостта, многообразието и свободата\", заяви Маас пред германската медийна група \"Функе\".", "date": "2018.07.25", "title": "След бурята Йозил: Задава ли се отново дебат за интеграцията?"}
{"url": "https://www.dnes.bg/stranata/2018/07/25/sled-potopa-teteven-ostava-v-bedstveno-polojenie.383173", "text": "Тетевен остава в бедствено положение след поройните дъждове, които паднаха над града в последните дни.\r\nОчаква се днес да започне и опис на щетите от наводнението, съобщи bTV.\n\n\r\nВ селата Глогово и Градежница положението е най-тежко. В Глогово три махали с над 300 човека са откъснати от света. Сред тях има възрастни хора и деца. В Градежница над 20 къщи са наводнени.\r\nВ цялата община има наводнени домове, отнесени улици и разрушени мостове.\r\nВодната стихия взе и човешка жертва – 36-годишен мъж загина при опит да пресече придошлата вада, като обаче бил повлечен и се удавил.\r\nОт МОСВ предупреждават, че се очакват интензивни валежи още два дни, което може да покачи речните нива на много места.\r\n ", "date": "2018.07.25", "title": "След потопа: Тетевен остава в бедствено положение"}
{"url": "https://www.dnes.bg/index/2018/07/25/receptata-dnes-zadusheno-teleshko-s-morkovi.383079", "text": ":\r\n1 кг телешко\r\n3 супени лъжици зехтин\r\n4 кубчета телешки бульон, разтворен\r\n4 чаши вода\r\n1 супена лъжица розмарин\r\n1 супена лъжица магданоз\r\n½ супена лъжица черен пипер\r\n3 големи картофа, нарязани\r\n4 моркова, нарязани на колелца\r\n4 стръка целина, нарязана на ситно\r\n1 глава лук\r\n2 супени лъжици царевично нишесте\r\n2 супени лъжици студена вода\r\n \r\n:\r\n \r\nВ тенджера под налягане или в гювеч задушете нарязаното телешко заедно с мазнината за около час, докато омекне. Извадете го от съда. Преместете го в дълбока тенджера. Залейте го с разтворения бульон. Добавете розмарина, магданоза, пипера. Оставете го да заври на котлона, докато бульона се редуцира или за около час.\r\n \r\nДобавете картофите, морковите, целината и лука. Разтворете нишестето в двете лъжици вода. Добавете и него към ястието. Гответе за още един час преди да свалите от огъня.\r\n\r\n", "date": "2018.07.25", "title": "Рецептата Dnes: Задушено телешко с моркови"}
{"url": "https://www.dnes.bg/notifikacii/2018/07/25/za-6-meseca-11-000-ubiistva-zaradi-droga-v-meksiko.383174", "text": "През първите шест месеца на 2018 г. в Мексико са били извършени 11 000 убийства, свързани с наркотрафика, което е печален \"исторически рекорд\", съобщи неправителствена организация, цитирана от Франс прес и БТА.\r\nОт януари до края на юни 2018 г., по данни на министерство на вътрешните работи в страната, са извършени общо 15 973 предумишлени убийства в сравнение с 13 503 през първата половина на 2017 година.\r\nСпоред организацията \"Семафоро деликтиво\", която прави проучвания в областта на обществената сигурност, 11 241 от тези престъпления са били извършени от наемни убийци, финансирани от наркотрафиканти. \r\nВчера журналистът Рубен Пат, директор на седмичника \"Плая нюз\", бе убит пред бар на около 60 км от известния мексикански курортен град Канкун. Той е седмият за тази година убит журналист в Мексико, една от най-опасните страни в света за представителите на медиите.\r\n ", "date": "2018.07.25", "title": "За 6 месеца: 11 000 убийства заради дрога в Мексико"}
{"url": "https://www.dnes.bg/notifikacii/2018/07/25/77-stanaha-jertvite-na-ogneniia-ad-spasitelite-prodyljavat-rabota.383179", "text": "77 станаха жертвите на пожарите в Източна Атика, съобщи \"Athensvoice\". Възможно е обаче жертвите да нарастнат, с оглед на големия брой хора, които продължават да са в неизвестност, предава \"Фокус\".\n\r\nПожарникарите продължават издирването на хора, блокирани в обгорените къщи и коли в района на гръцките курорти Мати и Рафина, съобщи Франс прес и БТА.\n\n\n\n\r\nСпасителни лодки  обикалят плажовете в търсене на оцелели. Районът бе опустошен от пожари, които отнеха живота на 77 души. По последни официални данни пострадалите са 187 човека. Сред пострадалите е и една българка.\n\r\nЖители на най-пострадалите от пожарите селища Мати и Рафина са създали открита база данни в интернет за издирване на намиращи се в неизвестност след бедствието техни близки, пише гръцкото електронно издание Iefimerida.gr. \r\nСамо за няколко часа през тази нощ са публикувани фотографиите на 34 души за които се смята, че са изчезнали по време на пожарите, отбелязва Фокус. Изданието уточнява, че базата е със свободен достъп и няма официален характер, но в нея всеки може да публикува фотография и данни за свой близък човек, за когото няма информация след пожарите в източната част на Атика. \n\r\nIefimerida.gr припомня, че от вчера сутринта, веднага след овладяването на пожарите в Атика, работи телефон 199, на който могат да се подадат данни за изчезнали или да се направи необходима справка.\r\n \r\nСпасителните екипи продължават да проверяват всяка от изгорелите къщи в Мати, като не се изключва при претърсването да се открият още изгорели хора, които засега фигурират в списъците на изчезналите.\r\n \r\nПродължава и кампанията за набиране на помощи за пострадалите и за останалите без покрив жители на Мати, Рафина, Кокино Лиманаки.\n\r\nОколо 100 пожарникари, подпомогнати от полицията и десетки доброволци, търсиха през целия вчерашен ден евентуални жертви в зоната на пожарите.\n\r\nДо момента няма оповестени данни колко хора са в неизвестност. От общо 187 хоспитализирани, 82 души останаха вчера вечерта в болница, от които 10 са в сериозно състояние. Сред тях има и 11 деца, които са без опасност за живота. Поне 6 души са се удавили.", "date": "2018.07.25", "title": "77 станаха жертвите на огнения ад, спасителите продължават работа"}
{"url": "https://www.dnes.bg/obshtestvo/2018/07/25/izpushihme-bylgarinyt-v-bolnichni-zaradi-stres-za-polovin-mlrd-lv.383175", "text": "Заради стрес българинът е взел болнични, които са стрували на бюджета 440 млн. лева. Така нареченият burnout е излязъл на работодателите 70 млн. лв., пише \"Монитор\".\r\nБърнаутът е професионално заболяване, от което страдат хора, които са подложени на стрес и непрекъснато прекрачват лимитите си, докато не изгорят в работата си, уточнява изданието.\r\nСпоред данни, предоставени от националния секретар на КНСБ Огнян Атанасов, реално заради работата под стрес отиват половината от средствата, отделени от бизнеса за болнични на служителите.\r\nГодишно те са в размер на 150 млн. лв.\r\nСпоред данните работодателите са увеличили парите за болнични почти три пъти за 8 години.\r\r\n                    \r\n                    През 2010 г. те са били около 53 млн. лв.\r\nТенденцията за увеличаване на разходите на компаниите за изплащане на обезщетения за временна неработоспособност е устойчива, категоричен е Атанасов.\r\nСитуацията в останалите държави на Стария континент не е по-различна, сочат данни на Евростат. Европа плаща средно 250 млн. лв. за обезщетения за временна неработоспособност. Оказва се, че 55 на сто от изгубените работни дни на европейците се дължат именно на стрес, който е следствие от психо-социалните рискове на работното място.\r\nУ нас 40% от българите смятат, че са подложени на силно напрежение на работното място, което оказва влияние върху психическото и физическото им състояние.\r\n ", "date": "2018.07.25", "title": "Изпушихме! Българинът в болнични заради стрес за половин млрд. лв."}
{"url": "https://www.dnes.bg/politika/2018/07/25/napukani-tavani-podgiznali-steni-i-deputatskiiat-blok-proteche.383176", "text": "И жилищата на депутатите на устояха на обилните валежи от последните дни. Таваните на ведомствените им квартири протекоха, напукаха се и водата тръгнала към вътрешностите на апартаментите, пише \"Монитор\".\r\nВследствие на обилните дъждове и слънцето, което е нагрявало облицовката на покрива, настилката на депутатски блок в \"Красно село\" е била разрушена и са се появили течове както в жилищата, обитавани от народните избраници, така и в общите коридори на сградата. Това става ясно от документацията към обществена поръчка за ремонт на зданието, която е обявила администрацията на парламента.\r\nСпоред информацията в нея, парламентът е заделил 30 000 лв. за спешен ремонт, който трябва да се справи с течовете. От документацията става ясно, че хидроизолацията на блока е разкъсана, а улуците, отвеждащи водата, са деформирани. \r\r\n                    \r\n                    Заради това таваните на обитателите на последния етаж започнали да се ронят, появили се пукнатини, а водата тръгнала надолу във вътрешността на блока. Сградата е построена през 1999 година, а по време на ремонта ще трябва да се подмени и съществуващата вече топлоизолация.\r\nВедомствените жилища на парламента се използват за временни квартири на депутатите, които не са от София. Те заплащат за това символичен наем, а депутатски блокчета са разпръснати из седем квартала.\r\nПреди години имаше драма и с друг депутатски блок, след като законотворци се оплакаха от появата на пукнатини вследствие на предполагаемо потъване на сградата в квартал \"Мотописта\", заради строеж в съседство, припомня \"Монитор\". \r\nПо-късно беше направен ремонт, включително и на покрива на зданието. До укрепване обаче не се стигна, тъй като назначената преди това експертиза по сигналите на депутатите установи, че проблемът всъщност се е появил от тежестта на бетона, но няма повреди по носещата конструкция на блока, който е влязъл в експлоатация през 2000 година и той не потъва, нито се е наклонил.\r\n\r\n ", "date": "2018.07.25", "title": "Напукани тавани, подгизнали стени… И депутатският блок протече!"}
{"url": "https://www.dnes.bg/zvezdi/2018/07/25/svryhdoza-heroin-prati-demi-lovato-v-bolnica.383177", "text": "Деми Ловато беше приета в болница в Лос Анджелис след свръхдоза хероин, съобщават медии отвъд океана. \r\nПевицата е била открита в безсъзнание в дома си в Холивуд Хилс. Повикана е бърза помощ и е откарана в болница. \r\nМалко по-късно близки на Ловато съобщиха, че тя е будна и е със семейството си. Те не потвърждават дали звездата е злоупотребила с наркотиците или причината за хоспитализацията й е друга. \r\nОфициалната информация, която се разпространява, е че в болница е приета 25-годишна жена. \r\nДеми Ловато в миналото е била открита за проблемите си с алкохола и наркотиците. Наскоро тя се похвали в Twitter, че от 6 години не е близвала алкохол. Наскоро обаче пусна песен, в която пее за завръщането си към алкохола.\r\n ", "date": "2018.07.25", "title": "Свръхдоза хероин прати Деми Ловато в болница"}
{"url": "https://www.dnes.bg/notifikacii/2018/07/25/niama-drugi-postradali-bylgari-v-gyrciia-posolstvoto-sledi.383178", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВременно изпълняващият длъжността посланик на България в Гърция Веселин Иванов увери, че гръцките власти се справят много добре с последствията от възникналите от понеделник огромни горски пожари, които изпепелиха цели населени места.\n\n\n\n\n\r\nПо думите му това може би е най-големият пожар след 2007 година, когато също имаше много жертви. Иванов разказа, че към момента няма информация за други пострадали българи, освен жената, която е в болница.\n\r\n\"Посетихме на място нашата пострадала гражданка, оказахме ѝ необходимото съдействие, предоставихме ѝ парични средства за покриване на първоначалните нужди. Документите ѝ за самоличност са изгорени по време на пожара, ще оказваме съдействие за издаването на нови\", каза Веселин Иванов пред .\r\nТой допълни още, че към този момент властите работят по ликвидирането на последствията от огнената стихия, но се води и разследване срещу пет лица, за които се предполага, че са съпричастни към подпалването.\n\r\nПо думите му обаче високите температури и силният вятър пречат на овладяването на пожарите.\r\n ", "date": "2018.07.25", "title": "Няма други пострадали българи в Гърция, посолството следи"}
{"url": "https://www.dnes.bg/mish-mash/2018/07/25/10-neshta-koito-zdravite-hora-praviat-sutrin.383147", "text": "Как прекарваме сутринта си е от голямо значение за здравето. Стартът на деня в значителна степен определя как тялото ни ще поеме стреса и напрежението, дали ще се поддаде на вредните влияния и дали ще остане здраво.\r\nНавиците рано сутрин оказват влияние върху здравословното състояние. Ето защо можем да си вземем поука от здравите хора и да надникнем в сутрешната им рутина.\r\n\r\n\r\nПреди да се впуснете в шеметното ежедневие, изпълнено с много ангажименти и стрес, дайте възможност на тялото си да се настрои за напрегнатия ден. Медитирайте веднага щом станете от сън. Дишайте дълбоко. Опитайте да се отпуснете и да презаредите.\r\r\n                    \r\n                    Това помага на нервната система да се отърси от стреса и да се свърже отново със собственото ви тяло, позволявайки му да се справи с напрежението.\r\nАко не си падате по медитацията, пуснете си музика, релаксирайте по ваш начин. Но е важно да се отпуснете преди гмуркането в ежедневните ангажименти за добър старт на деня.\r\nНе поглеждат към смартфоните си\r\nИмате цял ден да поглеждате към тях. Оставете си малко време рано сутрин без електроника. Насладете се на чаша кафе или чай, приятна музика, полезна храна. Дайте шанс на мозъка и сетивата си да поемат глътка свеж въздух.\r\n", "date": "2018.07.25", "title": "10 неща, които здравите хора правят сутрин "}
{"url": "https://www.dnes.bg/blizak-iztok/2018/07/25/samoubiistven-atentat-v-siriia-vze-38-jertvi.383181", "text": "38 души са убити и 37 ранени в терористични атаки в сирийския град Суейда и села североизточно от града, предаде Ройтерс, цитирайки здравни власти.\r\nСамоубийствено терористично нападение е взело жертви в сирийския град Суейда, съобщи и ТАСС, цитирайки официалната сирийска информационна агенция САНА.\r\nКамикадзе се е взривил на пазар в града, пише БТА. Полицията е успяла да ликвидира двама терористи, преди да успеят да задействат взривните си устройства, се казва в съобщението на САНА.\r\nСпоред Сирийския център за наблюдение на правата на човека при самоубийствени атентати, дело на \"Ислямска държава\", в провинция Суейда са убити най-малкото 32 души, а десетки са ранени, предаде Франс прес. ", "date": "2018.07.25", "title": "Самоубийствен атентат в Сирия взе 38 жертви"}
{"url": "https://www.dnes.bg/politika/2018/07/25/iskri-sred-patriotite-i-napregnato-politichesko-liato.383182", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЖурналистът Валерия Велева очаква много напрегнато политическо лято. Според нея Волен Сидеров и Валери Симеонов не спират да си разменят обвинения в икономическа зависимост и лобизъм, а даже не си дават сметка как техният конфликт рефлектира върху ГЕРБ и правителството.\r\n \r\n\"Това, което се случи с Реформаторския блок след участието им във властта, в някаква степен ще се повтори и в патриотичните формации\", категорична е Валерия Велева.\n\n\n\n\r\nВ студиото на \"България сутрин\" тя каза също, че участието в управлението на партиите, които са част от \"Обединени патриоти\", ще им коства страшно много избиратели.\r\n                    \r\n                    \r\nСоциологът проф. Михаил Мирчев пък настоя, че политическата формация на Сидеров, Симеонов и Каракачанов играе своята игра, която е свързана с икономически, корпоративни и лични интереси. Проф. Мирчев смята, че противоречията им са толкова големи, защото идват избори.\n\r\n\"Това партийно-корпоративна и лидерска борба за оцеляване. Тук нямаме национален интерес\", каза социологът пред .\n\r\nПо темата за борбата между институциите и по-специално обвиненията, които президент и премиер си отправят редовно, журналистът Валерия Велева беше категорична, че тази битка е по-скоро между Румен Радев и ГЕРБ.\n\r\n\"Няма как ГЕРБ да спечелят от тази битка. Радев води наистина една битка за отстояване на своите принципи, с които той спечели изборите.\", категорична е Велева. \n\r\nПроф. Михаил Мирчев пък допълни, че президентът много ловко лавира и е единственият политик, който го прави удачно.", "date": "2018.07.25", "title": "Искри сред патриотите и напрегнато политическо лято "}
{"url": "https://www.dnes.bg/notifikacii/2018/07/25/versiite-za-ogynia-v-gyrciia-umishlen-palej-i-razchistvane-na-terena.383180", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПочти всички пожари в Гърция вече са овладени. В момента пожарникарите проверяват една по една изгорелите къщи. Засега бройката загинали е 77 души, а пострадали са 177, но тези числа са с тенденция да се покачват. Броят на изчезналите лица е много голям.\n\r\nТова каза кореспондентът на БНР Катя Пеева за усложнената обстановка заради избухналите преди дни пожари.\n\r\n\"Двата най-засегнати града приличат на разрушени след война. Тиражират се две версии - едната е умишлени палежи, целящи дестабилизация на страната. Само за едно денонощие 47 пожара горяха в Гърция. Другата версия, която е по-вероятна, е да са запалени умишлено боровите гори, за да може да се строи на тези места\", категорична е журналистката пред .\r\nСпоред нея включването на армията е било ключов фактор за намаляване на жертвите, а до този момент има вече задържани за умишлен палеж лица.\n\r\nПо думите на президента на синдикат \"Огнеборец\" Венцислав Станков цялата информация от Гърция води до заключението, че поне част от пожарите са запалени умишлено.\n\r\n\"Мисля, че ще има още загинали от бедствието. Голям брой хора все още се издирват. Смятам, че организацията по евакуация на населението не е била проведена добре от гръцките власти. Гърция наскоро е засегната от доста бедствия\", допълни още Станков.\n\r\nТой отбеляза в \"България сутрин\", че у нас от октомври месец започва по европейска програма масово обучение на обществото какво точно трябва да се прави при бедствия и аварии.                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n ", "date": "2018.07.25", "title": "Версиите за огъня в Гърция: Умишлен палеж... И разчистване на терена?"}
{"url": "https://www.dnes.bg/familen-dom/2018/07/25/mastyrklas-po-uiut-esen-v-doma-ni-naistina-krasivo.383012", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЕдва ли има по-шарен и красив сезон от есента. Затова и в следващото видео, част от проекта \"\", ще ви дадем идеи за есенна декорация във вашия дом. Нещо наистина прекрасно!\n\r\nЗащото тривиалните декорации със сухи листа и тикви не са единствения начин да внесем присъствието на едно ново годишно време и настроение в дома или на работното място. Разбира се, един букет от клони в есенни багри винаги ще промени атмосферата, но ето и още идеи в следващото видео от предаването \"Фамилно\" по телевизия .\r\n                    \r\n                    \r\nИ не забравяй, освен да видиш нашите идеи, да се включиш в нашата игра! Защото те чакат нашите страхотни награди! ", "date": "2018.07.25", "title": "Мастърклас по уют: Есен в дома ни? Наистина красиво"}
{"url": "https://www.dnes.bg/obshtestvo/2018/07/25/na-oryjie-zaradi-edno-kuche-kakvo-stava-v-obshtestvoto-ni.383184", "text": "Става нещо в обществото ни, ценностната ни система е рухнала, смята психологът Христо Монов. Коментарът му е по повод стрелбата посред бял в подлез на централно кръстовище в София, при която един човек е опасност за живота.\n\r\nПо думите му е немислимо заради това, че куче е маркирало територия да се извади пистолет.\n\n\n\r\nОказа се, че стрелецът от подлеза има криминална регистрация за побой.\n\r\n\"Нашият закон за придобиване на оръжие е един от най-рестриктивните. Когато действително един човек, който има оръжие, има криминална регистрация, би трябвало незабавно да му се отнема оръжието\", коментира пред bTV Монов. \r\n                    \r\n                    \r\nСпоред него може да се помисли за по-прецизна система за подбор на хората, които да притежават оръжие.\n\r\n\"Една по-точна диагностична система ще ни предпази от подобни ситуации\", смята психологът.\n\r\nСпоред него когато насреща човек извади оръжие, няма как да реагираме по друг начин освен агресивно.\n\r\n\"Надявам се поне свидетелите на инцидента вчера да са реагирали адекватно\", коментира Монов.", "date": "2018.07.25", "title": "На оръжие заради едно куче... Какво става в обществото ни?"}
{"url": "https://www.dnes.bg/sofia/2018/07/25/koi-stolichni-kvartali-ostavat-bez-voda-utre.383187", "text": "\"Софийска вода\" временно ще прекъсне водоснабдяването в някои части на столицата утре, 26 юли, съобщиха от дружеството.\r\nВъв връзка с подмяна на сградно водопроводно отклонение на ул. \"Проф. Иван Шишманов“, с. Владая , се налага спиране на водоподаването от 10:00 до 14:00 часа на клиентите на „Софийска вода”, живеещи на ул. „Проф. Иван Шишманов“, ул. „ Витошки гранит“, ул. „Юрушки мостове“, ул. „Момина сълза“, ул. „Марин чукар“, ул. „ Кайлъка“, ул. „Ново село“, ул. „Буков дол“, ул. „Здравец“, ул. „Хеброс“, ул. „Лесковец“, ул. „Войнишко въстание“ от № 98 до № 160, местност  „Света Петка Манастира“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. \"Проф. Иван Шишманов“ №10.\r\r\n                    \r\n                    Във връзка с подмяна на сградно водопроводно отклонение на ул. „Йордан Бакалов Стубел“, кв. „Манастирски ливади изток“ , се налага спиране на водоподаването от 10:00 до 17:00 часа на клиентите на „Софийска вода”, живеещи в на ул. „Йордан Бакалов Стубел“ - от ул. „Тодор Попов“ до ул. „Георги Тутев“ и ул. „Тодор Попов“. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. „Йордан Бакалов Стубел “ №13А.\r\nВъв връзка с подмяна на сградно водопроводно отклонение на ул. „Доктор Борис Вълчев“, кв. „Кръстова вада“ , се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\nул. „Доктор Борис Вълчев“ от ул. „Емилиян Станчев“ до ул. „Ген. Иван Колев“ №40 - №46. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Доктор Борис Вълчев “ №12.", "date": "2018.07.25", "title": "Кои столични квартали остават без вода утре"}
{"url": "https://www.dnes.bg/stranata/2018/07/25/voden-kapan-v-tetevensko-pojarnikari-spasiha-13-deca-v-glojene.383192", "text": "13 деца са спасени от вила в  тетевенското село Гложене. С помощта на екипи на пожарната децата са извадени от вилата и са в  безопасност, каза  кметът на Тетевен Младена Бояджиева . Реката е заляла пречиствателната станция в Гложене.\r\nВчера община Тетевен обяви бедствено положение заради проливните дъждове. В района паднаха 100 литра на квадратен метър, под вода останаха улици, мазета, приземни постройки. Прелялата река в Тетевен отнесе мъж на 36 години. Десетки къщи бяха наводнени, отнесени са пътища и мостове в района.\n\n\n\r\nНай-пострадалото село от наводненията е Градежница, а улица \"Люляк”  прилича на река. 100 литра на квадратен метър се изсипаха и над тетевенските села Градежница и Глогово.\r\r\n                    \r\n                    \"В село Градежница бяха отводнени всички залети къщи. Днес продължаваме с работата с тежка техника за отклоняване на  водата в руслото на реката, за да може тези улици да бъдат отводнени  напълно”, каза Бояджиева пред Нова тв.\r\nПо думите на кмета цяла нощ дъждът не е спрял. Проблемите тази нощ са били основно в село Черни вит, където имало временно затваряне на пътя.\r\n\"Достъпът до село Черни вит беше спрян поради излизане на реката върху пътя. Освен това има и едно голямо свлачище. Екипите се бориха цяла нощ. Пътят в момента е отворен, но работата там ще продължи. Друг проблем, който имаше, беше излизане на реката в квартал \"Платена” в Тетевен, където с временни диги от чували с пясък, както и от инертен материал реката беше спряна”, обясни  кметът на Тетевен.\r\nПо думите й има проблеми и с трите махали в село Глогово, които са откъснати от селото, защото са скъсани два моста.\r\n\"Там може да се стигне само с коне и пеша. Днес ще предприемем спешни мерки за възстановяването на тези мостове”, добави Бояджиева.\r\n\"Тази нощ беше безсънна. Това не се случва за първи път. Реката залива къщата ни за трети път от 2000-та година насам. Тогава решиха да направят мост. Искаха да направят корекция на реката, но такава не беше направена”, разказа мъж, чиято къща е сред наводнените в село Градежница.", "date": "2018.07.25", "title": "Воден капан в Тетевенско! Пожарникари спасиха 13 деца в Гложене"}
{"url": "https://www.dnes.bg/balkani/2018/07/25/bedstvieto-v-gyrciia-10-minuti-silen-viatyr-burno-more-byrz-ogyn.383167", "text": "Ужасен вятър, бурно море и бързо разпространяващ се огън! Това е смъртоносната смесица, предизвикала националната трагедия в Гърция през последните часове.  \r\nВ капана между пожара и силните вълни смъртта си намериха над 70 души, над сто са ранените, има и много, които са в неизвестност.\r\nЗа ужаса от първо лице разказват много българи, станали свидетели на смъртоносните пламъци.\r\nЕдна от тях е Диляна Иванова, българка, която живее от години в Гърция. Тя е администратор на сайта \"Българи в Гърция\" и поддържа контакти с наши сънародници в южната ни съседка. \n\n\n\n\r\n\"Не е било възможно да се избегне трагедията, защото хората са останали в капан\", каза тя пред \"Монитор\".\r\nДиляна обясни, че някои са се спасявали в морето, но на много малко места брегът в района е равен. \r\r\n                    \r\n                    \"Повечето е скалист и почти няма стъпала за слизане до морето. Затова и имало хора, които са скачали направо от високото\", описва ужаса българката.\r\nКогато огънят е стигнал до самия бряг, хората, търсещи спасение, започнали да влизат във водата. \r\n\"Има едно семейство, изкарало пет-шест часа във водата, държейки се за някакви камъни. Семейството е от баба и четири дечица. Те са били в последната къща на самия бряг. Да, от къщата е имало прекрасна гледка, но как са успели да слязат по скалите, не знам. Било е неописуемо! Огънят ги гони, те слизат във водата и се хващат за някакви скали. Около 60 души са били в тази ситуация в малки заливчета, семейства, съседи. Но не всеки е издържал, защото е било тъмно и късно. Вятърът е бил ужасен, а морето бурно\", описва огнената драма жената.\r\nДоброволци и спасители се притекли на помощ на бедстващите в морето.\r\n\"Вадили са ги от морето с лодки, с корабчета, кой с каквото можел помагал. Полицията също е спасявала. Казват, че пожарът в Мати се е разразил точно за десет минути. Вятърът е разпространил пламъците буквално за секунди. Никой не е можел да реагира\", разказва още Диляна.\r\nИмало е хора, които са влезли в колите си и са тръгнали. \r\n\"Били са група от коли, но огънят им препречва пътя и са се върнали обратно към морето да се спасяват във водата. Колите изгарят, а после пламъците поглъщат и самите тях\", описва от ужаса българката.\r\nТя разказва и за мястото, станало сцена на голямата трагедия. То представлява гориста местност, която прилича на вилните зони в България. \r\n\"Преди 50-60 години предците на хората, които живеят там, са купували имоти и сега техните внуци са си построили хубави къщи. Става въпрос за хубави имоти\", уточнява Диляна.\r\nНякои от обитателите им имат къщи и в Атина и ходят само за лятото в тях, но повечето живеят в района постоянно, там качеството на живот било много добро. \r\nТочно до Мати, един от най-пострадалите градове, има много детски лагери. Има туристически бази, има бази към общините. Има и санаториуми за белдробни и други заболявания. \r\n\"Мати е малко градче, може да се каже и предградие. Намира се на четири километра от Рафина, на 7 километра от Маратона и на 25 километра от центъра на Атина. Води се към община Рафина, има пристанище.Трагедията можеше да бъде неописуема. Слава Богу, че ситуацията беше овладяна\", категорична е българката.\r\n ", "date": "2018.07.25", "title": "Бедствието в Гърция: 10 минути - силен вятър, бурно море, бърз огън! "}
{"url": "https://www.dnes.bg/notifikacii/2018/07/25/globalna-cenzura-facebook-svali-golemiia-rubens-pokazval-golotii.383166", "text": "\n\r\nFacebook и белгийските музеи влязоха в разгорещен спор за творчеството на художника Питър-Пол Рубенс, след като социалната мрежа премахна изображения на негови творби, защото показвали голотии.\r\n“Свалянето от кръста” и “Триумфът на Венера”, намиращи се в белгийския град Антверпен, са последните картини, предизвикали пуритански настроените администратори на Facebook.\r\nПредставянето на бароковия художник е част от рекламна туристическа кампания, целяща да привлече туристи в музеите на северната белгийска провинция Фландрия.\r\n“Свалянето от кръста” показва Христос само със закрити с парче плат слабини, а римската богиня Венера, която е част от много сюжети на художника, най-често е изобразявана напълно гола.\rРубенс е фламандски художник от края на 16 и началото на 17 в, творил основно в Антверпен и представящ главно религиозни и митологически сюжети, много от тях рисувани за олтари и църковни стенописи. Част от тях представят голи или полуголи мъжки и женски фигури.\r\nВ отказа да публикува рекламите, социалната мрежа заявява, че правилата й не позволяват показването на голотии, “дори те да не са от сексуално естество”, с изключение на статуии, поствани с образователна цел.\r\nРазбирането на Facebook за благоприличие обаче не съвпада с промоционалната кампания на Туристическия борд на Фландрия до 2020 г., която засяга на фламандските художници Рубенс, Брюгел и Антони ван Дайк. Северната белгийска провинция разчита на майсторите на четката, за да привлича по 3 млн туристи в своите градове Антверпен, Гент, Брюксел и Брюж, излагащи част от шедьовритте на Рубенс и неговият най-известен ученик Ван Дайк.\r\nЗа да подиграе цензорите си туристическият борд засне видеоклип, в който охранители, облечени в униформи със знаците на Facebook, гонят посетителите на музеи от залите с картини на Рубенс, ако те признаят, че имат профил в социалната мрежа. Туристите са шокирани и не могат да повярват, че това се случва.\r\nВ отворено писмо до Марк Цукърбърг 14 белгийски музея, включително Кралския музей за изобразително изкуство в Брюксел и музеите в Антверпен, Брюж, както и координатора за изкуството в църквите, настояват за “освобождаването” на Рубенс.\r\n“Макар че тайно ви се присмиваме, вашата културна цензура прави живота ни труден. Ние, просто искаме да използваме вашата платформа, за да промотираме фламандските майстори и Фландрия като идеалното място за запознаване на тяхното творчество. Защото любителите на изкуството ползват Фейсбук и защото вие давате възможност да стигнем до различни държави”, пише в обръщението, подписано от професори и музейни куратори и директори.\r\nСпоред тях, ако Рубенс би имал възможностда си отвори страница във Facebook, тя би била много популярна. \r\nИзкуствоведите канят Цукърбърк да обсъдят въпроса на кафе или на белгийска бира.\r\nFacebook са готови да обсъдят проблема, се казва в съобщение на компанията. От там съобщават, че публикуването на картини с голи фигури на Рубенс не е проблем, но не й платените реклами. За тях правилата са по-строги и не допускат показването на части от тялото, свързвани със секса, като гърди и бедра, дори с образователна или артистична цел.", "date": "2018.07.25", "title": "Глобална цензура! Facebook свали големия Рубенс, показвал голотии"}
{"url": "https://www.dnes.bg/eu/2018/07/25/italiia-ogranichava-uslugite-za-kandidatite-za-ubejishte.383168", "text": "Италианският министър на вътрешните работи Матео Салвини обяви ограничаване до минимум на услугите, които ще получават намиращите се в момента в Италия 136 000 кандидати за убежище, предаде Франс прес, цитирана от БТА.\r\nНаредбата на министъра е придружена от ново споразумение със службата за борба с корупцията за по-добро следене на използваните средства от частни структури, след като бяха открити много злоупотреби.\r\nДосега обществените поръчки, обявявани от регионалните власти за структурите за прием на кандидати за убежище, предвиждаха от 30 до 35 евро на ден на човек и до 45 евро за уязвимите лица. Това прави близо 3 милиарда евро годишни разходи за държавата.\r\nОт сега нататък на кандидатите за убежище ще бъдат гарантирани единствено първоначални базови услуги. Такива, свързани с интеграцията - часове по италиански език, професионално обучение, срещи с психолози - ще получават само лицата, получили разрешително за престой.\r\r\n                    \r\n                    Според пресата бюджетът за кандидат за убежище се очаква да бъде намален до около 20 евро на ден.\r\nВ началото на юли Салвини изпрати писмо на комисиите, разглеждащи молбите за убежище. Той поиска ускоряване на процедурите и ограничаване на разрешенията за престой от хуманитарни съображения.\r\nОт около 81 500 решения, взети от тези комисии през 2017 г., 8 процента са получили убежище, 8 процента субсидирана закрила, 25 процента разрешения за пребиваване поради хуманитарни съображения и 58 процента са били отхвърлени. Макар и да не съществуват статистики, част от отхвърлените обжалват и съдиите често решават, че трябва да им се предостави хуманитарна закрила, отбеляза Франс прес.\r\n ", "date": "2018.07.25", "title": "Италия ограничава услугите за кандидатите  за убежище "}
{"url": "https://www.dnes.bg/zvezdi/2018/07/25/mat-leblank-na-51-liubimecyt-djoui.383088", "text": "\n\r\nНа днешния 25 юли рожден ден празнува американският актьор Мат Лебланк. Роден през 1967 година в Нютън, Масачузетс, той започва своята актьорска кариера на 20-годишна възраст през 1987 година.\n\r\nУчаства в няколко филма и сериала, но най-голяма популярност му носи участието му в телевизионните сериали \"Приятели\" и \"Джоуи\".\n\r\nЛебланк взима участие и във филмите \"Изгубени в космоса\", \"Ангелите на Чарли\" и \"Ангелите на Чарли: Газ до дупка\".\n\r\n\n\r\nМат има английска, френска, италианска, ирландска и холандска жилка.\r\n                    \r\n                    \r\nБъдещата звезда от \"Приятели\" учи в професионално техническо училище, откъдето излиза със специалност дърводелец.\n\r\nПо подобие на неговия герой Джоуи, стартът му в телевизията никак не е лесен. Първата му поява на екрана е в реклама за кетчуп.\n\r\nПреди да стане известен, той има няколко епизодични роли в друг култов комедиен сериал - \"Женени с деца\".\n\r\nТой има три номинации за награда Еми и четири номинации за Златен глобус.\n\r\nПрез 2003 година Мат Лебланк се жени за своята половинка Мелиса, като двамата имат дъщеря. Малко по-късно те се разделят.\n\r\nОбожава кучетата и има три.\n\r\nОбича моторите и често кара своя.", "date": "2018.07.25", "title": "Мат Лебланк на 51: Любимецът Джоуи"}
{"url": "https://www.dnes.bg/eu/2018/07/25/sled-ada-na-pojara-v-gyrciia-izdirvat-oceleli.383169", "text": "Пожарникарите в Гърция продължават издирването на хора, блокирани в обгорените къщи и коли в района на курортите Мати и Рафина, съобщи Франс прес, цитирана от БТА.\r\nОгромните пожари в района го опустошиха и отнеха живота на 76 души. По последни официални данни пострадалите са 187. \n\n\n\r\nОпределено като \"национална трагедия\" от медиите в страната, бедствието сполетя градчетата, намиращи се източно от Атина, в понеделник следобед. Заради ветрове със скорост 100 км/ч огънят бързо се разпространи и обхвана Мати, изгаряйки стотици жилищни сгради.\r\nЖители и туристи побягнаха панически към близкия плаж, където някои от тях трябваше да останат над един час във водата, за да се спасят.\r\r\n                    \r\n                    Около 100 пожарникари, подпомогнати от полицията и десетки доброволци, търсиха през целия вчерашен ден евентуални жертви в пострадалата зона.\r\nДо момента няма оповестени данни колко хора са в неизвестност. От общо 187 хоспитализирани, 82 души останаха вчера вечерта в болница, от които 10 са в сериозно състояние. Сред тях има и 11 деца, които са без опасност за живота.\r\nПоне 6 души са се удавили.\r\nОколо 715 са били евакуирани с военни и частни плавателни съдове до пристанището в Рафина.\r\nПремиерът Алексис Ципрас обяви тридневен национален траур.\r\n ", "date": "2018.07.25", "title": "След ада на пожара: В Гърция издирват оцелели"}
{"url": "https://www.dnes.bg/snimka-na-denia/2018/07/25/oblaci-poroi-buri-liatoto-prodyljava.383170", "text": "Облачно и дъждовно ще е времето и днес, прогнозират синоптиците. \r\nСлед обяд и до полунощ валежите ще са придружени с гръмотевици и има условия за градушки. Ще духа слаб до умерен вятър от север-северозапад. Максималните температури ще са между 24° и 29°, се казва в прогнозата на синоптиците от НИМХ при БАН, цитирани от \"Фокус\".\r\nАтмосферното налягане ще остане по-ниско от средното за месеца, но слабо ще се повиши.\r\nПо Черноморието ще има по-често значителна облачност. Главно в следобедните часове отново ще има валежи и гръмотевици. Ще духа до умерен вятър от север-северозапад. Максималните температури ще са 26-28°.\r\nТемпературата на морската вода е 25-27°. Вълнението на морето ще бъде 2-3 бала.\rВ планините ще има по-често значителна облачност. С прекъсвания отново ще има валежи, по-интензивни и придружени с гръмотевици главно в следобедните часове. Ще духа умерен вятър от север-североизток. Максималната температура на височина 1200 метра ще е около 19°, на 2000 метра – около 13°.\r\nИ през следващите дни на много места в страната, главно след обяд и до полунощ, ще има краткотрайни, в отделни райони интензивни валежи, придружени и с гръмотевици, възможни са и градушки. Преди обяд на места ще има и слънчеви часове. Ще започне бавно повишение на температурите, но все пак ще се задържи сравнително хладно за периода, с преобладаващи максимални температури между 26° и 31°.\n\r\n ", "date": "2018.07.25", "title": "Облаци, порои, бури... Лятото продължава"}
{"url": "https://www.dnes.bg/usa/2018/07/25/trymp-na-pregovori-s-iunker-dnes-ne-bil-optimist.383171", "text": "Американският президент Доналд Тръмп ще се срещне днес с председателя на Европейската комисия Жан-Клод Юнкер , за да обсъдят възможности за избягване на търговска война. Държавният глава на САЩ призна, че не е оптимист за преговорите, съобщи Ройтерс, цитирана от БТА.\n\n\n\r\nТръмп заяви снощи в \"Туитър\", че САЩ и ЕС трябва да се откажат от всички мита, бариери и субсидии. \"Това най-сетне ще може да се нарече Свободен Пазар и Свободна Търговия! Надявам се, че ще го направят, но няма!\", каза той.\r\nТръмп обвинява ЕС в нечестни търговски практики и заплаши да увеличи митата на колите, внасяни от блока.\r\r\n                    \r\n                    Еврокомисарката по търговията Сесилия Малстрьом, която ще придружи Юнкер, каза миналата седмица, че ЕС изготвя списък от американски продукти, които да обложи с мита, ако САЩ вземат под прицел европейските автомобили.\r\nЕврокомисията каза в понеделник, че Юнкер няма да отиде във Вашингтон с конкретни търговски предложения.\r\n ", "date": "2018.07.25", "title": "Тръмп – на преговори с Юнкер днес, не бил оптимист"}
{"url": "https://www.dnes.bg/zvezdi/2018/07/25/ivanka-trymp-zakriva-markata-si-ostava-v-beliia-dom.383172", "text": "Иванка Тръмп съобщи, че ще сложи край на дейността на своята марка дрехи, обувки и аксесоари, чието развитие беше ограничила, за да избегне конфликти на интерес с длъжността си на съветник в Белия дом, предаде Франс прес, цитирана от БТА.\r\nСлед покачване на продажбите през 2016 г. благодарение на кампанията за президентските избори, марката пострада от избирането на Доналд Тръмп и редица вериги магазини решиха да се откажат от нея.\r\n\"След 17 месеца във Вашингтон не знам дали някой ден ще възобновя тази дейност, но знам, че до второ нареждане вниманието ми ще е върху това, което правя тук. Това е единственото правилно решение за моя екип и моите сътрудници\", се казва в изявление на Иванка Тръмп.\r\r\n                    \r\n                    Марката \"Иванка Тръмп\" бе лансирана в сегашния си вид през 2014 г. в партньорство с фирмата \"G-III Apparel Group\", която произвежда и доставя дрехи и аксесоари.\r\nМарката е позиционирана в сегмента на средната гама, на достъпни цени и е направила оборот от 47,3 милиона долара във финансовата година 2016/2017, която приключи през януари 2017 г.\r\nСлед избирането на баща й и назначаването й като съветник в Белия дом, Иванка Тръмп запази мажоритарното си участие в марката, но я прехвърли в тръст, за да намали рисковете от конфликт на интерес.\r\nВ декларация от март 2017 г. това участие се оценява на над 50 милиона долара, а приходите за изтеклата година са в графата от един до пет милиона долара.\r\nСлед встъпването в длъжност на Доналд Тръмп редица вериги магазини, сред които Нордстром и Нейман Маркус в САЩ и Хъдсън Бей в Канада решиха повече да не продават стоки, носещи името на дъщерята на президента на САЩ.\r\n ", "date": "2018.07.25", "title": "Иванка Тръмп закрива марката си, остава в Белия дом "}
{"url": "https://www.dnes.bg/sport/2018/07/25/arsenal-podkrepi-mesut-iozil-vsichki-sme-zad-nego.383186", "text": "Новият треньор на Арсенал Унай Емери изказа своята подкрепа към халфа Месут Йозил след проблемите му с отказването от националния отбор на Германия. \n\nФутболистът бе залят от критики в родината си още след отпадането на Бундестима още в груповата фаза на Мондиал 2018, а след това се отказа от националния отбор заради отношението, което е срещнал в Германия след снимката с турския президент Реджеп Ердоган. В пост в Туитър Йозил посочи, че е усетил \"расизъм и неуважение\" към себе си.\r\n\"Това е лично решение, което аз уважавам\", обяви Емери в Сингапур, ден преди неговият отбор да играе приятелска среща с Атлетико Мадрид. \r\n                    \r\n                    \r\n\"Арсенал е неговият дом и той се чувства добре тук. Всички сме зад него и се радваме, че започва подготовка за новия сезон\", каза Емери, цитиран от ESPN.\n\r\nСкандалът с отказването на Йозил продължава да предизвиква полемики в Германия. Преди ден турският президент Реджеп Ердоган коментира, че отношението към Йозил е неприемливо.\r\n", "date": "2018.07.25", "title": "Арсенал подкрепи Месут Йозил: Всички сме зад него"}
{"url": "https://www.dnes.bg/stranata/2018/07/25/73-godishen-shofior-pomete-dete-na-trotoara.383189", "text": "73-годишен шофьор блъсна с автомобила си 6-годишно дете в Сандански.\r\nИнцидентът е станал около 9 часа днес.\r\nСпоред първоначалната информация \"Фолксваген Поло\", управляван от възрастния мъж, от Сандански, се движел по ул. \"Александър Буйнов\" в града.\r\nТой ударил два паркирани леки автомобила, след което блъснал 6-годишното дете на тротоара, съобщиха от полицията, цитирани от \"Фокус\".\r\nДетето е транспортирано за оказване на медицинска помощ в ЦСМП - Сандански с фрактура на бедро и травми на главата.", "date": "2018.07.25", "title": "73-годишен шофьор помете дете на тротоара"}
{"url": "https://www.dnes.bg/notifikacii/2018/07/25/v-katastrofa-krai-karlovo-myj-ubi-jena-si.383206", "text": "Млада жена загина в катастрофа на Подбалканския път, съобщи МВР. Пътният инцидент е станал около 7 часа на изхода на Карлово в посока Казанлък, където Мерцедес се блъснал в дърво. \r\nАвтомобилът е управляван от 28-годишен и съпругата му. Случаен превоз е закарал пострадалата двойка в болница, но по-късно е съобщено, че жената е издъхнала от травмите си.\r\n\"Продължават прегледите на мъжа, изчаква се информация за състоянието му. Той е тестван за употреба на алкохол и наркотици, резултатите са отрицателни. Служители на РУ - Карлово извършват оглед на местопроизшествието. Причините за катастрофата се изясняват под наблюдението на Окръжна прокуратура - Пловдив.\r\n ", "date": "2018.07.25", "title": "В катастрофа край Карлово: Мъж уби жена си!"}
{"url": "https://www.dnes.bg/temida/2018/07/25/namaleni-prisydi-za-ubiistvo-v-plovdiv-spravedlivo-li-e.383185", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПреди близо 20 години една нощ се превръща в кошмар за семейството на Стоянка Дробчева, след като синът й Георги е убит с един изстрел пред блок в Пловдив.\r\nДвамата извършители на престъплението се издирват повече от 15 години. В крайна сметка за смъртта на Георги са обвинени трима души, единият от тях вече не е сред живите. \n\r\nДругите двама – Иван Карабелов и Божидар Атанасов получават съответно 15 години и половина лишаване от свобода и доживотен затвор. \n\r\n\"Синът ни няма да се върне по никакъв начин, това го знаем. Казах дори в съда – когато нашият син се излезе от гроба, тогава те да излязат от затвора. Това искам.\", каза пред камерата на  майката на убития. \r\n                    \r\n                    \r\nСпоред мотивите на съда деянието е тежко, но не е извършено с особена жестокост. Затова на втора инстанция присъдата на Божидар Атанасов е намалена на 20 години, а тази на Карабелов е намалена на 7 заради съдействие, което той указал на разследващите. \n\r\nОсъдените трябва да заплатят на семейството 20 000 лв., но родителите на жертвата не искат пари, а възмездие. Според тях решението е несправеливо.\n\r\nРешението подлежи на обжалване пред Върховния касационен съд.\r\n ", "date": "2018.07.25", "title": "Намалени присъди за убийство в Пловдив. Справедливо ли е?"}
{"url": "https://www.dnes.bg/balkani/2018/07/25/20-miliona-dava-gyrciia-na-zasegnatite-ot-ogneniia-ad.383188", "text": "20 милиона евро ще преведе на пострадалите от огнената стихия в областта Атика министерството на финансите на Гърция. Това е една от серията незабавни мерки, които гръцкото правителство обяви снощи, съобщи АНА-МПА, цитирана от БТА.\r\nПравителственият говорител Димитрис Дзанакопулос заяви, че на среща, председателствана от премиера Алексис Ципрас, е била направена оценка на ситуацията и на непосредствените стъпки, които ще бъдат предприети.\n\n\n\r\nТой уточни, че министерството на финансите ще преведе 20 милиона евро по специална сметка на министерството на вътрешните работи, които ще бъдат предназначени за спешните нужди на засегнатите от пожарите градове.\r\n                    \r\n                    \r\nЩе бъде открита и дарителска сметка за жертвите на пожарите, където ще се събират средства както от държавата, така и от частния сектор. Парите ще бъдат използвани за възстановяване на щетите. Участието на държавата ще бъде решено в близките дни.\n\r\nРешено бе също патрулни екипи, състоящи се от полицаи, пожарникари и войници, да наблюдават засегнатите от пожарите райони. Дзанакопулос добави, че основните мерки, насочени към семействата на жертвите и компенсиране на щетите, ще бъдат обявени в близките дни.\n\r\nНай-малко 74 души са загинали, а 187 са ранени при избухналите в понеделник горски пожари недалеч от Атина. Пожарникарите продължават и днес издирването на хора, блокирани в обгорените къщи и коли в района на гръцките курорти Мати и Рафина.\r\n ", "date": "2018.07.25", "title": "€20 милиона дава Гърция на засегнатите от огнения ад"}
{"url": "https://www.dnes.bg/stranata/2018/07/25/dramata-v-tetevensko-1-5-m-dylbochina-na-vit-17-mladeji-spaseni-s-vyjeta.383207", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        17 младежи са били евакуирани от вилата край тетевенското село Гложене заради придошлите води на река Вит,  съобщиха от МВР. Тази сутрин кметицата на Тетевен също съобщи за случая от тази нощ.\r\nОколо полунощ пожарни екипи от Тетевен и Ловеч се отзовали на сигнал, постъпил на тел. 112, за бедстващата група. Младежите били на възраст между 15 и 17 години и били отседнали в къща за гости в селото.\r\nПристигналите на място пожарникари установили, че реката, която минава покрай къщата, е придошла и дълбочината ѝ е почти 1,5 метра. \n\n\n\r\nИзползвайки въжета, екипите предприели действия по евакуиране на тийнейджърите. Веднага след като децата били изведени на безопасно място, пожарникарите посетили и съседната къща, обитавана от семейство с малко дете.\r\r\n                    \r\n                    Мъжът категорично отказал да бъде евакуиран, но жената се съгласила заедно с 3-годишното им дете да бъдат изведени от жилището. Всички евакуирани хора били транспортирани до кметството на населеното място, където им е била осигурена храна и вода.\r\nВчера пороите в Тетевенско взеха жертва - 36-годишен мъж загина, отнесен от водата, опитвайки се да пресече вада. В общината е обявено бедствено порложение, а сред най-засегнати са селата Глогово и Градешница.\n\r\nРеката в Градешница е придошла, а хората са гневни. \"120 л. на кв. м., които изваляха предната нощ - това е незапомнено, необходимо е да се анализира ситуацията, необходими са много средства, това няма да е по силите на общината\", каза Свилен Чернин пред камерата на \n\r\nТой добави още, че в момента тежка товарна машина от магистралата влиза в реката и започва корекция. Кметът съобщи, че има пропаднал участък от 20 м. от пътя за Глогово и положението е критично.\n\r\n\"Към момента бедстващи са хората тук, които са в постоянен страх и напрежение. С пожарни коли отводнихме около 15-20 къщи, но ситуацията остава критична\", каза още кметът в \"България сутрин\".\n\r\nЖителите на селото се оплакаха, че не са спали цяла нощ и реката е отнесла покъщината им. \n\r\nЗаради придошлата Градешнишка река улица \"Люляк\" се е превърнала в река.\n\r\nВодата е подкопала и това, което е останало от асфалта, около 99 л. на кв. м. е бил дъждът, който се е изсипал. Реката излиза от коритото, има струпване на наноси, наводнени са дворове и около 20 къщи.\n\r\nДва моста и пътят са били подкопани, активизирало се е и свлачище над жилищна сграда, една жена е била евакуирана в Тетевенско. Пешеходния мост е бил буквално залят от водата.\n\r\nКметът на Градешница каза, че ако продължава да вали, реката ще придойде още повече. Хората отляво по течението на реката са откъснати заради разрушените мостове и улиците-реки.\n\r\nНа много места реката е донесла камъни, има удавени домашни животни, голяма част от дървата за огрев са отнесени. Нивото на водата е стигало до около 50-60 см. На места водопроводът е отнесен.\n\r\n\"От предното наводнение водата се изравни с коритото на реката, водата влезе 2-3 метра навътре до коридора\", каза пострадал от пороя.\n\r\nВ Тетевенското село от близо половин час отново вали и валежите надвишават 2 пъти месечната норма.", "date": "2018.07.25", "title": "Драмата в Тетевенско: 1,5 м дълбочина на Вит, 17 младежи спасени с въжета"}
{"url": "https://www.dnes.bg/politika/2018/07/25/socialniiat-ministyr-za-protestite-na-maikite-veche-granichat-s-anarhizym.383194", "text": "Социалният министър Бисер Петков призна, че напрежението, което създават хората с увреждания вече граничи с анархизъм.\r\n\"В последните седмици и месеци сме свидетели на ескалиране и ултимативност на исканията на хората с увреждания, граничещи с анархизъм\", отсече той пред депутатите.\n\n\n\r\nОсвен това имало и противоречия между отделните организации, които защитават правата на хората с увреждания.\r\nПетков дойде в парламента по искане на управляващото мнозинство, за да представи хода на подготовката на законодателните промени, свързани с гарантирането на правата на хората с увреждания.\r\nСпоред него безспорно темата е в центъра на обществения интерес в резултат на серия от протести на организации на хората с увреждания срещу действащата система.\r\r\n                    \r\n                    \"По-голямата част от исканията за реформи в политиките, свързани с хората с увреждания не са нови и имат своите основания в ратифицираната от България през 2012 г. Конвенция за правата на хората с увреждания\", каза министърът.\r\nТой допълни, че гарантирането на правата на хората с увреждания е един от основните приоритети в управленската програма на правителството.\r\nЗаради това ще има законодателни промени, но усилията на министерството били в посока те да са подкрепени от всички хора с увреждания.\r\nСпоред Петков в края на октомври или в началото на ноември промените в нормативната уредба ще бъдат готови.\r\nМинистърът призна, че вече се съмнява какви са мотивите на майките на деца с увреждания, защото те са отказали да се върнат в работната група, която изготвя законовите промени.\n\r\n\"Вероятно последните текстове, които бяха обсъдени, не ги удоволетворяват, но това е работен процес и те могат да правят предложения\", обясни той.\n\r\nПетков смята, че противопоставянето на организациите прави вземането на решения много трудно.\r\n ", "date": "2018.07.25", "title": "Социалният министър за протестите на майките: Вече граничат с анархизъм!"}
{"url": "https://www.dnes.bg/notifikacii/2018/07/25/ryanair-otmenia-stotici-poleti-dnes-i-utre.383195", "text": "Стотици полети на Ryanair ще бъдат отменени днес и утре. Преговорите на пилотите с шефовете на компанията удариха на камък и ваканционните планове на хиляди пътници могат да бъдат засегнати.\r\nОбявена е двудневна стачка на кабинния персонал на компанията, която ще доведе до отмяна на 600 полета до Испания, Португалия и Белгия.\r\nПоследните преговори между испанските синдикати и ръководството на компанията се провалиха късно снощи и пет профсъюза призоваха кабинния персонал да спре работа днес и утре, информира Франс прес.\n\r\nСиндикатите настояват за еднакви условия на труд за постоянния и временно наетия персонал, както и превозвачът да се съобразява със законодателството на всяка страна, в която наема служители.\r\nRyanair опитва да прилага единствено законодателството на Ирландия, където са регистрирани самолетите му, тъй като по-голямата част от работата на персонала е на борда им.", "date": "2018.07.25", "title": "Ryanair отменя стотици полети днес и утре"}
{"url": "https://www.dnes.bg/akoshtete-vqrvaite/2018/07/25/irina-sheik-se-kype-tri-pyti-na-den-samo-v-luksozni-bani.383199", "text": "32-годишната манекенка казва, че няма нищо по-релаксиращо от едно продължително киснене във ваната, особено ако до нея са и любимите ѝ аксесоари. \"Обожавам къпането. Аз съм човек, който се къпе три пъти на ден. Рускиня съм, затова обичам докато съм във ваната около мен да има свещи, храна, да гледам руска телевизия и разбира се - във водата да има много мехурчета\", разкри Ирина.\r\nТя сподели още, че за нея е ужасно, когато пътува по работа някъде и трябва да се примирява със стоенето в малки, нелуксозни бани. Въпреки че обожава да се глези с ароматни вани и че кариерата ѝ върви отлично, моделът казва, че тя и съпругът ѝ, Брадли Купър, не водят много вълнуващ или бляскав живот.\r\n \r\nПред британското издание на списанието \"HELLO!\" тя посочи: \"Нямам бляскав живот. Аз съм обикновен човек, когато не съм на работа. Тогава не нося токчета и грим. А просто гледам телевизия, ходя на кино, релаксирам с приятели, отивам на суши. Обожавам да гледам руска телевизия и да ям в леглото. Мога да кажа, че съм по-скоро домошар\".\r\n \r\n\r\n ", "date": "2018.07.25", "title": "Ирина Шейк се къпе три пъти на ден, само в луксозни бани"}
{"url": "https://www.dnes.bg/stranata/2018/07/25/mlad-myj-zagina-pri-dyrvodobiv-v-gorni-lom.383191", "text": "Жител на село Горни Лом е починал вследствие на удар от паднало дърво при дърводобив в землището на селото, съобщават от Областната дирекция на МВР във Видин. \r\nЗлополуката е станала на 23 юли около 15.00 часа. Мъжът е на 28 г.\r\nТова е трета злополука със загинал през този месец във Видинско. Също на 23 юли 58- годишен мъж от Пазарджик загина на строителен обект във винарска изба в село Кошава, а на 13 юли отново при трудова злополука в рудник край село Кошава почина 44-годишен видинчанин.", "date": "2018.07.25", "title": "Млад мъж загина при дърводобив в Горни Лом"}
{"url": "https://www.dnes.bg/notifikacii/2018/07/25/trymp-besen-tv-to-na-melaniia-vkliucheno-na-si-en-en.383201", "text": "Президентът на САЩ Доналд Тръмп се ядосал, че телевизорът на съпругата му Мелания в президентския самолет бил включен на канала на Си Ен Ен по време на едно от пътуванията им в чужбина напоследък, пише в. \"Ню Йорк таймс\".\r\nТръмп бил недоволен, че персоналът нарушил правило, според което при всяко пътуване телевизорите, които придружаващите го лица от Белия дом гледат в президентския самолет, трябва да бъдат нагласени да предават предпочитаната от него телевизия \"Фокс\", а не Си Ен Ен, която той определя като \"фалшиви новини\".\r\nГневният му изблик предизвикал \"суматоха\" в президентския самолет, твърди изданието, което цитира имейл от електронната кореспонденция между служители на Белия дом.\rТази случка е поредният пример за това как Тръмп все повече живее в свят на подбрана информация и пречупва истината през своята перспектива, посочва вестникът.\r\nСътрудниците му се стараят да го изолират от външния свят, а президентът увеличава усилията си да убеждава своите поддръжници да вярват на него, а не на критиците и съобщенията в медиите.\r\nЗасега подходът на Тръмп работи - той продължава да засилва позициите си сред републиканците, както показват редица нови проучвания, изтъква \"Ню Йорк таймс\".\r\n\"Не вярвайте на глупостите, които говорят тези хора - фалшивите новини\", каза президентът вчера в град Канзас на годишния конгрес на ветераните от войните в чужбина. \"Това, което виждате и което четете, не е това, което се случва\", заяви той.\r\n(БТА)", "date": "2018.07.25", "title": "Тръмп бесен: ТВ-то на Мелания включено на...Си Ен Ен "}
{"url": "https://www.dnes.bg/stranata/2018/07/25/prilojenie-za-dolekarska-pomosht-shte-spasiava-jivoti.383190", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВсе по-често ставаме свидетели на природни бедствия и аварии. Има хора, които правят всичко възможно да са в полза на останалите и да помагат на изпадналите в беда. Това правят доброволци, които са част от Съюза на българските спасители.\r\n\"Често сме помагали в бедствия и аварии - пожари, наводнения и всякакви други. Най-често работим в района на Благоевград, понеже сме от град Сандански. Опитваме се да бъдем полезни на обществото при някакви инциденти\", уточни в \"България сутрин\" по  Костадин Карамитов - председател на Съюза на българските спасители.\r\r\n                    \r\n                    По думите му, когато хората изпаднат в бедствие, те се панират и не знаят точно какво да правят, затова им трябва помощ.\r\nКъм момента 75 доброволци за цяла България са част от сдружението. В момента чрез различни кампании и видеоклипове Сдружението на спасителите се опитва да създаде приложение, което би могло да бъде полезно при ситуации, подобни на водното бедствие в Тетевен и дори огромните пожари в Гърция. Как може да помогне?\r\n\"Насочено е в помощ на гражданите. Не искаме да заменим 112, а напротив. Тук то може да се включи след като сигналът е подаден на 112, да подаде и сигнал през приложението, а лекар или спасител, който е наблизо, да се притече на помощ. Така можем да спасим човешки живот. В момента в България все още не е приет закон за подобна дейност.\", заяви Костадин Карамитов.", "date": "2018.07.25", "title": "Приложение за долекарска помощ ще спасява животи"}
{"url": "https://www.dnes.bg/eu/2018/07/25/realen-risk-brekzit-i-bez-sporazumenie-briuksel-london.383196", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБританският външен министър предупреди, че има пречки да се постигне споразумение по въпроса за Брекзит в Лондон и рискът Великобритания да напусне Европейския съюз е \"съвсем реален\".\r\nТова изказване изненада доста анализатори. Дългогодшният ни дипломат и посланик в Лондон Любомир Кючуков е на мнение, че изказването на британския външен министър призовава Брюксел да подходи по-конструктивно.\r\n\"Големият проблем е, че в последните месеци преговорите се водят в Лондон между Лондон и Лондон. Проблемът е огромното вътрешно разделение в британското общество. Винаги половината британци ще се чувстват излъгани. Вторият голям проблем е несигурността за бизнеса и обществото\", обясни той в предаването Денят ON AIR с Николай Кръстев на .\r\r\n                    \r\n                    Обсъждането на Брекзит предизвиква все повече скандали, а освен това доведе и до оставки на министри.\r\nДиректорът на Института за икономика и международни отношения отбеляза, че не може да се очаква ЕС да приеме на 100% това, за което се договорят британските политици.\r\nКючуков припомни, че трябва да бъде спазен 2-годишният срок, който изтича на 29 март 2019 г. И още - преговорите трябва да приключат не по-късно от октомври-ноември, а договорът трябва да бъде задължително ратифициран във всяка една от страните членки на ЕС.\r\nБългария трябва да направи анализ във всички аспекти, какво ще означава излизането на Обединеното кралство от Европейския съюз, за да е ясно каква да бъде българската позиция, завърши Любомир Кючуков.\r\n ", "date": "2018.07.25", "title": "Реален риск: Брекзит и без споразумение Брюксел - Лондон"}
{"url": "https://www.dnes.bg/zvezdi/2018/07/25/iavor-baharov-i-raia-peeva-zaedno-sme.383203", "text": "Слуховете, че Явор Бахаров се е разделил с приятелката си Рая Пеева изглежда са били безпочвени. Актьорът публикува снимка в Instagram на любимата си. Двамата са на басейн, в хотелския комплекс \"Виларте\" в морския курорт Лозенец, както се разбира от фотоса. Рая се пече, усмихва се широко и сякаш се радва на слънчевото време. Актрисата от \"Младежки театър Николай Бинев\" също е споделила снимка от Лозенец, на която е с Явор, и дори е добавила хаштаг - \"#love\" (любов), което е явно доказателство, че двамата още са във връзка.", "date": "2018.07.25", "title": "Явор Бахаров и Рая Пеева: Заедно сме!"}
{"url": "https://www.dnes.bg/notifikacii/2018/07/25/udaryt-zavyrshil-sys-smyrt-mercedes-razpoloven-ot-dyrvo.383231", "text": "Автомобилът, в който тази сутрин загина млада жена, е бил разполовен след удар в дърво.\r\nКакто Dnes.bg писа катастрофата стана рано тази сутрин на Подбалканския път в района на Карлово.\r\nЛекият автомобил се е движил в посока Казанлък. Отклонил се е от пътя и се e забил в дърво. От удара колата се е разполовила. Едната ѝ част е изхвърчала на 50 метра от другата, съобщи .\n\r\nВ автомобила са пътували семейство. Те са откарани със случаен превоз в болница, като малко по-късно 27-годишната пътничка е починала от раните си.\r\n28-годишният водач остава в болница в тежко състояние. Той е тестван за употреба на алкохол и наркотици, резултатите са отрицателни.\r\n ", "date": "2018.07.25", "title": "Ударът, завършил със смърт - Мерцедес, разполовен от дърво!"}
{"url": "https://www.dnes.bg/akoshtete-vqrvaite/2018/07/25/top-5-na-nai-golemite-chrevougodnici-ot-zodiite.383205", "text": "\r\n \r\nТелците действително се фокусират върху ястията - как изглеждат, как миришат, какви са на вкус. Способни са да различат дори подобни подправки и най-малката промяна в начина на приготвяне на едно ястие. Обичат да опитват нетрадиционни и различни неща. Те са хората, които могат да проверят менюто онлайн няколко часа преди да отидат в нов ресторант и предварително да са преценили какво ще си поръчат. Следят и новите тенденции в гастрономията.\r\n \r\n\r\n\r\n \r\nОпитват да спазват добър режим за хранене - имат определени часове, в които ядат закуска, обяд и вечеря. Но понякога не устояват на изкушението и графикът им става хаос. Например, закусват два пъти - в рамките на 1-2 часа. За обяд хапват нещо, което е подходящо за закуска. Или пък цял ден са решили да ядат вредни неща. Това е защото обичат храната и когато нещо им се дояде, не ги интересува, че ще нарушат режима си и ще развалят апетита си. Те са и от хората, които могат да се събудят гладни през нощта и да хапнат нещо дребно.\r\n \r\n \r\n\r\n \r\nПри рибите се наблюдава т. нар. \"емоционално хранене\". Те ядат, за да се почувстват по-добре. Когато са наранени, самотни, обидени, те намират утеха в домашния комфорт и храната. Дори имат списък с любими ястия за такива лоши моменти. Често опитват екзотични ястия, но са най-големи фенове на заведенията за бърза закуска и на джънкфууда. Понякога такива заведения им влияят по-добре на настроението.\r\n \r\n", "date": "2018.07.25", "title": "Топ 5 на най-големите чревоугодници от зодиите"}
{"url": "https://www.dnes.bg/notifikacii/2018/07/25/isliamska-dyrjava-strelecyt-ot-toronto-e-nash-voinik.383239", "text": "\"Ислямска държава\" пое отговорност за стрелбата в канадския град Торонто, при която загинаха двама души, а 13 бяха ранени, предаде Ройтер, като се позова на агенцията на групировката АМАК.\n\n\r\nНападателят \"беше войник на \"Ислямска държава\" и извърши атаката в отговор на призиви да се избират за мишени граждани на страни от коалицията\", азяви \"Ислямска държава\", без да посочва подробности и доказателства за твърдението си.\r\nСлед като канадската полиция идентифицира стрелеца като 29-годишния Файсал Хусайн, семейството му заяви, че е душевно болен. Според негови близки той е страдал от психоза и депресия през целия си живот.\r\n(БТА)", "date": "2018.07.25", "title": "Ислямска държава: Стрелецът от Торонто е наш войник"}
{"url": "https://www.dnes.bg/notifikacii/2018/07/25/ovcevydi-i-kozevydi-iskame-nova-agrarna-politika.383233", "text": "Овцевъди и козевъди искат коренна промяна в държавната аграрна политика, както и създаване на стратегия за развитието и обединяването на бранша. Страната ни от години няма аграрна политика, а малките и средните производители не са защитени, каза проф. Иван Станков - изпълнителен директор на Националната овцевъдна и козевъдна асоциация.\r\nНеобходими са и държавни спешни мерки за недопускане отново на зараза сред животните в Странджа, призова Йордан Трифонов, чието стадо беше евтаназирано заради чума. По думите му би трябвало да се изгради буферна зона между България и Турция.\n\n\n\r\nПротестите ни не са политически, тъй като предишните бяха по време на служебно правителство, а от година и половина имаме едни и същи искания, подчерта Симеон Караколев, съпредседател на асоциацията, цитиран от БТА.\rПо думите му чл. 23 от проекта за изменение и допълнение на Наредбата за условията и реда за прилагане на схемите за директни плащания е дискриминативен и настоя всички овцевъди и козевъди да работят по еднакви правила.\r\nПроектът е за обществено обсъждане до 22 август. Целта на протестите не е да се създава хаос, а ред, допълни той.\r\nВ асоциацията има 1750 членове с близо 230 хиляди животни, посочи Караколев и допълни, че има и 16 организации на производители.\r\n ", "date": "2018.07.25", "title": "Овцевъди и козевъди: Искаме нова аграрна политика!"}
{"url": "https://www.dnes.bg/politika/2018/07/25/za-tol-sistemata-i-elektronnata-vinetka-180-mln-lv.383238", "text": "Правителството увеличи със 180 милиона лева бюджета за 2018 година на Министерството на регионалното развитие и благоустройството /МРРБ/, за да се покрият разходите за тол системата и електронната винетка.\n\n Кабинетът одобри промяната, свързана с подписания в началото на годината договор за въвеждане на новата електронна система.\r\nТя предвижда събиране на такси за ползване на републиканската пътна мрежа, на база изминато разстояние за превозните средства с маса над 3,5 тона, и на база време за леки автомобили с маса до 3,5 тона.\r\nНа първо време платени ще бъдат 16 хиляди километра пътища, като автобусите и товарните автомобили ще плащат различно, в зависимост от състоянието на пътя.", "date": "2018.07.25", "title": "За тол системата и електронната винетка - 180 млн. лв."}
{"url": "https://www.dnes.bg/cars/2018/07/25/kotka-nanese-shteti-za-20-000-evro-na-mercedes-benz-e-class.383211", "text": "Котка успя да нанесе щети за повече от 20 000 евро на чисто нов Mercedes Benz E-Class. Заради животното трябва да бъдат подменени кожените обвивки на предните седалки, приборният панел и екранът на мултимедийна система, съобщи застрахователната компания, в която е застраховано превозното средство.\r\nИнцидентът се е случил в Нижни Новгород (Русия), където братът на собственика на автомобила е карал болната си котка на преглед при ветеринар. При рязко натискане на спирачките животното е изпаднало от чантата, в която се е возило и е започнало да се мята и скача в салона.\r\nДокато шофьорът успее да спре и да го хване, котето е успяло да повреди седалките, вътрешните страни на вратите, подлакътник и дори волана. Щети има и по приборния панел и мултемидията.\r\nНезависим експерт е оценил пораженията по колата на 20 000 евро.\r\n", "date": "2018.07.25", "title": "Котка нанесе щети за 20 000 евро на Mercedes Benz E-Class"}
{"url": "https://www.dnes.bg/notifikacii/2018/07/25/jivotyt-na-vi-blok-na-aec-kozlodui-oshte-30-godini.383240", "text": "Удължаването на живота на V и VI блок на АЕЦ \"Козлодуй\" е сред основните приоритети на кабинета. \n\r\nПричината - атомната централа осигурява 33 на сто от общото потребление на електроенергия на България и е гарант за енергийната сигурност на страната, обясни енергийният министър Теменужка Петкова. \n\n Тя припомни, че в края на миналата година беше завършена работата по предоставянето на нов 10-годишен лиценз за работа на V блок на АЕЦ \"Козлодуй\".\n\r\nТеменужка Петкова посочи, че планираните мерки и дейности за удължаването на експлоатацията на VI блок на АЕЦ \"Козлодуй\" са 227. \n\r\nОт тях 138 ще бъдат изпълнени до края на юли. По график 70 от дейностите ще бъдат завършени до края на годината, а останалите 19 дейности са планирани за следващия лицензионен период. Тя подчерта, че всички тези дейности са извършени за сметка на средства от АЕЦ \"Козлодуй\", защото за изминалата 2017 г. централата е отчела печалба от 117 млн. лева.\r\nПървият заместник-генерален директор и директор на Блока за развитие и международен бизнес на държавната корпорация \"Росатом\" Кирил Комаров изтъкна, че VI блок на АЕЦ \"Козлодуй\" може да бъде безопасно експлоатиран още 30 години. По думите му това се доказва от извършените над 200 действия и мерки за удължаването на неговата експлоатация.\n\r\nПредстои в Агенцията за ядрено регулиране да бъде предаден пълният пакет с необходимите документи за кандидатстване за продължаване лиценза на VI блок за следващ 10-годишен период.\n\r\nНа въпрос дали \"Росатом\" проявява интерес към бъдещо строителство на АЕЦ \"Белене\", Кирил Комаров отговори, че по принцип руската компания проявява интерес към този проект, но първо трябва да станат ясни условията, при които ще се реализира. \n\r\nТой добави, цитиран от БТА, че никъде по света такива големи енергийни проекти не се осъществяват без държавно участие. Друг е въпросът каква точно ще бъде формата и в какво ще се състои това участие, като тези въпроси се решават от правителството на всяка страна. Комаров обаче отчете, че България вече активно е участвала в този проект чрез закупуването на оборудването.", "date": "2018.07.25", "title": "Животът на VI блок на АЕЦ \"Козлодуй\" - още 30 години"}
{"url": "https://www.dnes.bg/balkani/2018/07/25/spasitelnata-akciia-prodyljava-jertvite-na-ogynia-veche-sa-81.383242", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Расте броят на жертвите в опустошителните пожари край Атина - вече са 81. Опасенията на властите са, че броят им ще нарасне, тъй като много хора са в неизвестност.\r\nСитуацията в Атина започва да се нормализира, към настоящия момент има информация само за една българска гражданка, която е пострадала. Приета е в болница с изгаряния от висока степен. Документите ѝ са унищожени при пожара, съобщи Bulgaria ON AIR. \r\nКъм този момент няма информация за други пострадали или загинали българи. \r\nГръцкият футболен отбор \"Олимпиакос\" вече дари 1 млн. евро за възстановяване на щетите. \r\nИзчислението на щетите тепърва започва. Освен 3-дневния траур в Гърция, днес такъв е обявен и в Европейския съюз.                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n ", "date": "2018.07.25", "title": "Спасителната акция продължава, жертвите на огъня вече са 81"}
{"url": "https://www.dnes.bg/notifikacii/2018/07/25/vyzpalenie-na-uhoto-sled-pluvane-kakvo-triabva-da-znaem.383154", "text": "Почивни дни, топло време – фактори, които предразполагат лятото да е сезонът, в който посещенията на различни плувни басейни зачестява, но наред с хубавите емоции е възможно да се сдобием и със здравословен проблем – гъбички по кожата на краката, при жените - цистит, а при предразполагащи фактори – възпаление на външния слухов проход или наричан още отит на плувеца. \r\nПричина за появата на възпаление на външния слухов проход (оtitis externa) е навлизането на замърсена вода в ухото, най-често при къпане в различни водни басейни – река, море, обществен басейн и други. Високата влажност и топлината в ухото осигуряват добри условия за рамножаване на патогенни бактерии, които причиняват възпаление.\r\n \r\nПредразполагащи фактори са чистотата на водата в басейните (бактериално число – брой на бактериите), прехлорирането – голямото количество хлор също дразни кожата и може да доведе до напукването ѝ – изразява се в микролезии, през които по-лесно бактериите проникват и водят до възпалителни промени.\r\n \r\n\r\n ", "date": "2018.07.25", "title": "Възпаление на ухото след плуване. Какво трябва да знаем?"}
{"url": "https://www.dnes.bg/sofia/2018/07/25/antikorupciia-otnemat-imushtestvo-za-nad-2-mln-leva-ot-amigosa.383241", "text": "\nАнтикорупционната комисия отне имущество за над 2 милиона лева от Петър Петров, известен с прякора си Амигоса. Това става шест години, след като Върховният касационен съд го осъди за пране на пари от контрабанда.\n\n\nРазследването срещу Петров започна през 2004 година и негов съпроцесник беше убитият по-късно бизнесмен Иван Тодоров - Доктора. До окончателна присъда - само за Амигоса, се стигна чак през 2012 година и тя беше 3 години затвор, които той отдавна изтърпя, припомня БНР.\n\r\nПроцедурата за отнемане на над 2 милиона лева от имуществото, която започна по стария закон за конфискация, стартира с влизането в сила на осъдителната присъда на Петър Петров. \r\r\n                    \r\n                    С приключването ѝ с окончателно решение на Софийския апелативен съд, Амигоса се разделя с парцел от 1 690 кв.м. в местността \"Киноцентър-Бояна\" в София, автомобил \"Пежо\", гаражна клетка в столичния кв. \"Лозенец\", дялове във фирми и пари по банкови сметки. ,\r\nСпоред съда това имущество е придобито в резултат от престъпна дейност и затова подлежи на отнемане.", "date": "2018.07.25", "title": "Антикорупция: Отнемат имущество за над 2 млн лева от Амигоса"}
{"url": "https://www.dnes.bg/pop/2018/07/25/duet-maniia-s-nova-pesen.383224", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДует \"Мания\" представят новата си песен \"Събуди ме\". По думите на певиците, които са сестри - Даниела и Юлия Петкови новото им парче е доста специално за тях, защото се е родило след разтърсваща раздяла.\r\n\"Музиката и текстът се появиха изведнъж. Песните при нас стават естествено. Щастливи сме, че Живко Василев направи аранжимента за песента\", каза Даниела в студиото на \"България сутрин\" по .\r\nПо думите ѝ дуетът е приключил с рап музиката, но от поп звученето няма да се откаже.\r\n\"Надяваме се песента да има успех. Мисля си, че е по-лесно да работиш с човек, с когото имаш роднинска връзка. Когато хората не са близки, имат повече разногласия\", категорична е Юлия от дует \"Мания\".\r\n ", "date": "2018.07.25", "title": "Дует \"Мания\" с нова песен"}
