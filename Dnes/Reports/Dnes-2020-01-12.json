{"url": "https://www.dnes.bg/blizak-iztok/2020/01/12/buria-valeji-i-mylniia-porazi-burj-halifa.435672", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМълния порази най-високата кула в света \"Бурж Халифа\".\r\n\r\nТова стана по време на буря, донесла рекордни за последните 25 години валежи в Обединените арабски емирства, предава Bulgaria ON AIR.\r\n\r\nНа много места има наводнени пътища. Заради бурята третото най-натоварено летище в света – това в Дубай, изпълнява полети със закъснения, други са пренасочени или отменени.", "date": "2020.01.12", "title": "Буря, валежи... И мълния порази \"Бурж Халифа\""}
{"url": "https://www.dnes.bg/tenis/2020/01/12/s-djokovich-na-korta-syrbiia-otnese-priza-na-pyrviia-atp-cup.435661", "text": "Сърбия е големият победител на първото издание на ATP Cup след като победи Испания с 2-1. \r\n\r\nЗа сърбите игра вторият в световната ранглиста Новак Джокович, след като се наложи в единичните срещи над водача в класация Рафаел Надал. \r\n\r\nЗа испанците пък водещ беше Роберто Баутиста Агут. \r\n\r\nВ мача между №1 и №2 в ранглистата Ноле спечели 6:2, 7:6 (7:4) Рафаел Надал и изравни. Преди това Роберто Баутиста Агут записа 7:5, 6:1 с Душан Лайович.\r\n\r\nНа двойки Надал не игра с обяснението, че е много изтощен, като уточни, че това е отборно решение. Така на корта излязоха Пабло Кареньо Буста и Фелисиано Лопес, но въпреки слабия старт Джокович и Виктор Троицки се наложиха 6:3, 6:4.", "date": "2020.01.12", "title": "С Джокович на корта Сърбия отнесе приза на първия ATP Cup "}
{"url": "https://www.dnes.bg/stranata/2020/01/12/sindikati-iskat-voda-za-stomana-indystri-ot-iaz-studena.435659", "text": "Синдикатите от сектора на металургията настояват пернишката фирма \"Стомана индъстри“ да получи разрешение да ползва около 6 хиляди кубически метра вода на ден от язовир \"Студена“, в случай че алтернативните водни източници на предприятието замръзнат, предаде БНР.\n\n\n\r\nВ отворено писмо до премиера Бойко Борисов синдикатите заявяват, че при тежки метеорологични условия има риск оборудването да се повреди и заводът да спре работа, което „ще нагнети допълнително напрежение в района“.\n\r\nТрябва да се намерят източници алтернативни, които да дават вода на завода, защото не дай си Боже завода бъде спрян, това означава, че това производство след това много трудно ще бъде , обясни Председателят на Федерация Металургия към КТ Подкрепа Людмил Павлов.\n                    \n                    \n                \n                \n                \n                \r\n\"Знаем каква е ситуацията, никой не е срещу града, никой не слага завода на първо място, но водата и индустрията в Перник са едно. Ние търсим най добрият вариант, който е за гражданите и за завода\", посочи той. \n\r\nДвата браншови синдиката към КНСБ и КТ Подкрепа са поискали и среща с премиера, за да обсъдят казуса.\r\n ", "date": "2020.01.12", "title": "Синдикати искат вода за \"Стомана индъстри\" от яз. \"Студена\""}
{"url": "https://www.dnes.bg/health/2020/01/12/po-stypkite-na-mechtite-mladeji-trupat-opit-v-bolnica.435660", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Ученици от Велико Търново, които мечтаят да бъдат лекари, в последните няколко месеца прекарват свободното си време в Реанимацията на областната болница. \n\r\nВече са любимци на всички в отделението, но и са успели да придобият сериозни знания. Те са убедени, че да си лекар е призвание, а не само титла.\n\r\n\"Такива ентусиазирани бъдещи доктори, анестезиолози, никога не е имало досега. Дойдоха, за да си говорим за донорството. След като приключихме разговора, част от тях изявиха желание да дойдат пак\", сподели д-р Сибила Маринова пред .\n\r\nДежурството на бъдещите лекари в Отделението започва с визитация и завършва с дискусия. \n                    \n                    \n                \n                \n                \n                \r\nОсвен че са убедени в мечтата си да бъдат лекари, учениците нямат търпение да започнат да работят реално, а желанието им прави изключително щастливи лекарите и ги кара да вярват, че има млади хора, на които да предадат уменията и опита си.", "date": "2020.01.12", "title": "По стъпките на мечтите: Младежи трупат опит в болница"}
{"url": "https://www.dnes.bg/akoshtete-vqrvaite/2020/01/12/kakvo-se-sluchva-v-tialoto-vi-samo-sled-edna-pregrydka.435548", "text": "Прегръдката далеч надхвърля интимния си смисъл. Тя е акт, който събужда цяла вълна от невероятни процеси в тялото, които ни правят не само по-щастливи, но и по-здрави. Различните видове докосване могат да имат невероятни ползи за здравето, както физическото, така и психическото и емоционалното.\r\nКакво се случва в тялото ви само след една прегръдка? От рубриката на Az-jenata.bg  ще отговорим на този въпрос.\r\n\r\nЛекият натиск, който ръцете на човека, който ви прегръща, упражняват върху кожата ви, изпраща импулси към нервната система, които намаляват стреса. Това ви прави цялостно по-спокойни и намалява нивата на стрес в организма.\r\n                    \n                    \n                \n                \n                \n                \r\nЗдрава нервна система до голяма степен означава здрава имунна система. Между тези два сложни механизма в тялото има особена неразривна връзка. Затова понякога при силен стрес, нервност, проблеми или внезапни негативни ситуации имунитетът пада и се разболявате по-често. Ако получавате прегръдки по-често, това ще се поправи.\r\n\r\nПрегръдките преди лягане помагат за по-добрия сън. Само 10 минути гушкане са достатъчни да помогнат за бързо заспиване и непробуден 8-часов сън през цялата нощ. Качественият сън помага за по-красива кожа, по-здрава имунна система, балансиран хормонален статус, възстановяване на тялото от възпаления, контрол на обмяната на веществата. \r\n", "date": "2020.01.12", "title": "Какво се случва в тялото ви само след една прегръдка? "}
{"url": "https://www.dnes.bg/blizak-iztok/2020/01/12/trymp-kym-iran-ne-ubivaite-protestirashtite-si.435662", "text": "Доналд Тръмп предупреди Иран да не убива протестиращи, които недоволстват заради свалянето на граждански самолет, като министърът на отбраната на САЩ Марк Еспър остави отворена вратата за разговори с Техеран без предварителни условия, предава AFP.\r\n\n\r\nПредупреждението на Тръмп дойде, когато иранският режим се изправи пред предизвикателство от поредни улични протести, стигнал до ръба на войната със САЩ с поредица от размяна на удари между двете страни, пише \"Фокус\".\n\r\n\"До лидерите на Иран - НЕ УБИВАЙТЕ ПРОТЕСТИРАЩИТЕ СИ!“ - написа Тръмп в Twittter, предупреждавайки, че светът и \"по-важното, САЩ гледат\".\r\n\r\n \r\n                    \n                    \n                \n                \n                \n                В интервю за CBS американският министър на отбраната Марк Еспър заяви, че Тръмп все още желае да проведе разговори с лидерите на Иран.\n\r\n\"Ние сме готови да седнем и да обсъдим без предварителни условия нов път напред, поредица от стъпки, чрез които Иран да се превърне в по-нормална страна\", заяви министърът на отбраната Марк Еспър пред CBS.\r\n ", "date": "2020.01.12", "title": "Тръмп към Иран: Не убивайте протестиращите си! "}
{"url": "https://www.dnes.bg/obshtestvo/2020/01/12/api-chaka-450-mln-leva-prihodi-sled-vyvejdaneto-na-tol-sistemata.435663", "text": "Разчетите, които сме направили за 450 млн. лв. приход за 2020 г. при данните, които превозвачите предоставят, са реалистични. Очакват се месечни приходи от около 40-60 млн. от тежкия трафик. Това посочи пред БНР проф. Олег Асенов – член на УС на Агенция „Пътна инфраструктура“.\n\r\nПо думите му 450 млн. лв. са около половината от очакваното за издръжка на пътната инфраструктура, но:\r\n\"В контекста на необходимостта от плавен преход, в контекста на това, че тази реформа действително трябва да бъде ефективна и да не е шокова – смятам, че тези резултати, ако бъдат постигнати след първите 3 месеца, ние ще се поздравим с една успешна първа крачка в тази реформа“.\n\n\n\n                    \n                    \n                \n                \n                \n                \r\n\"Толсистемата е нещо радикално ново. Ние винаги сме настоявали за плавен преход, който да гарантира, че няма да има шок на транспортния пазар“, коментира от своя страна Йордан Арабаджиев от Съюза на международните превозвачи. Той припомни, че са водени много разговори, но при последния етап – с цените на системата, регионалното министерство го е направило еднолично. Именно това е накарало бранша да обяви национален протест.\n\r\nВ петък след среща при премиера и приетите параметри, дадени от превозвачите, протестът се отложи с поне 3 месеца.\n\r\nСпоред Арабаджиев предложените от тях цени са реалистични. Той отбеляза, че България е и транзитна държава. Освен това е категоричен, че е трябвало да се „даде глътка въздух за българските превозвачи на вътрешния пазар“.\n\r\nЗа нас е важен диалогът, от пролетта водим този диалог, посочи проф. Асенов и добави: „Основната ни цел е да постигнем балансиран модел на толсистемата, така че наистина да има смисъл от въвеждането на тази реформа. Превозвачите са наши партньори. В рамките на диалога те поеха ангажимент, че ще направят всичко необходимо от 1 март успешно да стартираме системата. Този диалог и поетите ангажименти ни дават основание да вярваме в успеха на тази реформа“.\n\r\nОт своя страна Йордан Арабаджиев бе категоричен, че превозвачите ще изпълнят своите ангажименти: „Искаме толсистемата да заработи от 1 март, но с цени, които са адекватни за българския пазар и транспорт и да са адекватни към състоянието на пътната мрежа“.\n\r\nДо 1 март (до въвеждането на толсистемата) тежкият трафик се таксува с електронна винетка по старата тарифа, каза Олег Асенов. По думите му за 2019 г. АПИ е събрала 392 млн. лв. от лекия и тежък трафик. Той отбеляза, че целта на реформата е да се създаде справедлив модел на пътно таксуване.\n\r\nВ разчетите на АПИ е заложено средно 15% от приходите от толсистемата да отиват за обслужване на системата.\r\n ", "date": "2020.01.12", "title": "АПИ чака 450 млн. лева приходи след въвеждането на тол системата"}
{"url": "https://www.dnes.bg/kino/2020/01/12/myje-beli-pak-drama-niama-raznoobrazie-vyv-filmovata-industriia.435244", "text": "Наградният сезон е в разгара си – Златните глобуси вече са раздадени, номинациите за БАФТА бяха обявени, а още няколко дни ни остава да гадаем, кои ще бъдат претендентите за престижните Оскари.\r\nНо за поредна година се надигат недоволните гласове на онези, които смятат, че няма достатъчно разнообразие в номинациите. Златните глобуси преминаха със списък само от мъже в категорията за Най-добър режисьор. Ситуацията при БАФТА е абсолютно същата за седма година поред – без жени и единствено бели мъже. \r\nДиректорът на наградите на британската академия Аманда Бери заяви, че е \" “ от този факт.\r\n\r\n                    \n                    \n                \n                \n                \n                По думите на Бери жени са номинирани в други категории, като тази за късометражни филми. А през последните 10 години, само 5% от номинациите за най-добър актьор, актриса или поддържаща роля са били за актьори, които не са бели.\r\n\r\nОт 1998 година Марта Лаузен, директор на Центъра за изследване на жените в телевизията и киното в университета на Сан Диего, следи работата на жените във филмовата индустрия. Според нейните данни през 2019 година само 13% от 250-те най-печеливши филма са били създадени от жени. А от тези 250 филма, жените представляват: 19% от сценаристите, 27% от продуцентите, 21% от изпълнителните продуценти, 23% от монтажистите и 5% от операторите.\r\nИ въпреки че тези данни показват драстично покачване на броя на жените, заети в киноиндустрията, според Лаузен възходът е минимален.\r\n\"Немислимо е да говорим за \"“, след като жените в киното продължават да са толкова малко“, казва Лаузен пред BBC. Мъжете продължават да доминират над жените в съотношение 4 към 1 във важните роли зад камера.\r\nА според редактора на сайта Women and Hollywood Рейчъл Монпелиер, промяна на броя на жените, които работят в индустрията, няма от 2018 година насам.\r\nВъв Великобритания от 2005 до 2014 година са създадени 2591 филма. Едва 13,6% от техните режисьори са били жени. Всъщност студентите, които учат кино на Острова са 50% мъже и 50% жени. Те навлизат на пазара на труда заедно, но след това нещо се променя – според проучване от 2016 г. мъжете са по-склонни да назначават мъже, а липсата на модели за подражание при жените правят прогреса на дамите по-труден. Така през 2013 година 44% от завършелите режисура са жени. Едва 24% от тях наистина работят като режисьори.\r\n\r\nПроучване на университета в Калифорния пък разглежда етническото разнообразие в киното. Изследването на експертите показва, че от всички 200 най-печеливши филма през 2017 година, едва 12,6% са от режисьори, които не са бели. И въпреки че 40% от населението на Америка е цветнокожо, едва 7,8% от сценаристите на най-добрите филми не са бели. Тази статистика остава непроменена от 2011 година насам.\r\nНо има и категории, в които се отбелязва известен напредък – през 2017 година 19,8% от главните роли са дадени на актьори от малцинства, което е почти двойно повече от тези през 2011 година.", "date": "2020.01.12", "title": "Мъже, бели... Пак драма, няма разнообразие във филмовата индустрия"}
{"url": "https://www.dnes.bg/stranata/2020/01/12/plevneliev-neno-dimov-ne-e-edinstveniiat-otgovoren.435664", "text": "Нено Димов не е единственият отговорен. Естествено министърът носи своята вина, дотолкова доколкото не е защитил обществения интерес. Трагедията е ясна, хората са без вода, един огромен град и това ще продължи месеци наред. Винаги съм бил против министрите да са удобно извинение за несвършената работа от много други, заяви президентът Росен Плевнелиев (2012 - 2017 г.).\n\n\n\r\nТой поясни, че политическите партии назначават хора на различни нива в държавната администрация. Тук държавната и общинската администрация не са си свършили работа, заяви Плевнелиев пред \"Нова тв\".\n\r\n\"Тръгваме по цялата верига. Има местно ВиК дружество, което е собственост на ВиК асоциация. Това дружество е предизвикало този сериозен проблем, там вина има със сигурност. Кой определя политиката, кой е получавал всичката тази информация и не е реагирал навреме, за да може да се спре извънредното подаване на вода? От една страна има ВиК, от друга то е собственост на Асоциация. От друга гледна точка пък има поне две министерства, които са там на място. Министерство на икономиката пое някакви функции по ремонтите”, смята още той.\n                    \n                    \n                \n                \n                \n                \r\n„Всичко сега трябва да се подреди по пътя на проблема. Да се види кой какво не е свършил и да се поеме отговорност, но не само от министъра”, каза още Плевнелиев.\r\n ", "date": "2020.01.12", "title": "Плевнелиев: Нено Димов не е единственият отговорен!"}
{"url": "https://www.dnes.bg/mish-mash/2020/01/12/syuchenici-s-aplodismenti-za-dete-preborilo-levkemiiata.435665", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Разказ за една трогателна история, която е и пример за съпричастност и човечност - 6-годишно момче от Охайо, което се пребори с коварната болест рак получи сърдечно посрещане от своите съученици, когато се върна в училище след химиотерапия. \r\n\r\nСтроени от двете страни на пътеката по която преминава Джон Оливър, децата бурно го аплодират, предава Bulgaria ON AIR. \r\n\r\nМомчето е диагностицирано с левкемия , когато е едва 3-годишен. \r\n\r\nНа 27 декември миналата година Джон преминава през последния етап на лечението с химиотерапия.", "date": "2020.01.12", "title": "Съученици с аплодисменти за дете, преборило левкемията"}
{"url": "https://www.dnes.bg/obshtestvo/2020/01/12/sled-ubiistvoto-na-soleimani-idva-li-nova-migrantska-vylna.435666", "text": "Действията на американската страна с убийството на генерал Солеймани се разглеждат в два контекста – до каква степен може да се извърши такава атака от държавата, която настоява за върховенство на закона. Това е нарушение на международното право, заяви бившият вътрешен министър и председател на ДАНС Цветлин Йовчев по повод убийството на иранския генерал Солеймани и последвалата атака на американската база от страна на Иран.\n\r\nРеакцията на много държави беше красноречива, посочи Йовчев.\n\n\n\n\r\n\"Имаше много дипломатически совалки, които доведоха до потушаване на напрежението и не се стигна до ескалация. Вторият контекст е – какво постигна тази атака? Дали сигурността е по-голяма? Въпросът сега е как ще вървят процесите в Близкия изток\", каза той пред \"Нова тв\".\n                    \n                    \n                \n                \n                \n                \r\n\"Иран очевидно разполага с оръжие, което е заплаха. Ударите по американските бази бяха демонстрация на сила. Всичко беше изпълнено панически. Свалиха самолет. Започнаха да стрелят по всичко, което видят\", каза още Цветлин Йовчев.\n\r\nТой допълни, че напрежението в Близкия изток е предпоставка за нова мигрантска вълна към Европа. Твърде е възможно и Сирия да бъде зесегната. Влиянието на Иран в шиитските общности е много голямо. Възможно е и други държави в региона да се дестабилизират. Сигурността на България зависи от НАТО“, поясни Йовчев.", "date": "2020.01.12", "title": "След убийството на Солеймани: Идва ли нова мигрантска вълна?"}
{"url": "https://www.dnes.bg/football/2020/01/12/barselona-ostava-bez-luis-suares-do-kraia-na-sezona.435667", "text": "Сериозен удар понесе Барса, след като се разбра, че Луис Суарес ще е аут от терените до края на сезона. Суарес беше опериран заради проблеми в менискуса на дясното коляно, но са се появили усложнения.\r\n\r\nОфициалната информация от \"каталунците\" гласи, че Суарес няма да може да се възстанови в следващите четири месеца, което автоматически го вади от игра до края на сезона.\r\n\r\nКакто е известо, Луис изпитваше болки в коляното още преди година, след което се подложи на операция и по този начин изпусна финалната среща за купата на Испания през пролетта на 2019.\r\n\r\nПроблемите за Суарес дойдоха след отпадането от Атлетико (Мадрид) за Суперкупата на Испания, но очакванията бяха той да се възстанови до месец.\r\n", "date": "2020.01.12", "title": "Барселона остава без Луис Суарес до края на сезона"}
{"url": "https://www.dnes.bg/tenis/2020/01/12/luda-po-tebe-i-aide-vsichki-bylgari-djokovich-prazuva-pobedata.435670", "text": "Българска чалга и наздравици дойдоха от Новак Джокович след като завоюва победа за купата на АТП в Австралия. \r\n\r\nВ съблекалнята със съотборниците си купонът започна с \"Луда по тебе\" на Камелия, а великият тенисист изригва с \"Айде, всички българи!\". След това негов съотборник започва да вика \"България\".\r\n\r\n  Сърбия спечели титлата в новия турнир след като първо Джокович надви световния номер 1 Рафаел Надал, а след това се пусна и на двойки с Виктор Троицки, за да гарантира успеха с 2:1 победи над Испания.", "date": "2020.01.12", "title": "\"Луда по тебе\" и \"Айде, всички българи\"... Джокович празува победата"}
{"url": "https://www.dnes.bg/muzika/2020/01/12/teilyr-suift-za-selena-gomes-tova-e-moeto-momiche.435514", "text": "Селена Гомес даде първото си интервю за 2020 година. Този петък изпълнителката пусна албума си Rare, за който говори пред списанието WSJ.\r\nВ изданието обаче се зачеква и една друга тема – приятелството между Гомес и Тейлър Суифт. Именно 30-годишната Тейлър споделя пред изданието, че Селена заема специално място в сърцето ѝ.\n\r\nПриятелството на двете започва преди 13 години и постепенно се превръща в нещо наистина уникално. Запознават се, когато и двете започват да излизат с двама от братята Джонас. Селена е гадже на Ник, а Тейлър започва връзка с Джо. \"Веднага си паснахме и знаех, че това е моето момиче\", казва Тейлър пред WSJ.\n\r\n\r\nВръзките им с Ник и Джо не издържат много, но приятелството между Селена и Тейлър продължава и до днес. Те преминават през много трудности, преживяват заедно раздели, справят се и с огромното внимание, което е насочено към тях от страна на папараците.\r\n                    \n                    \n                \n                \n                \n                Вижте още за Селена Гомес и Тейлър Суифт в ", "date": "2020.01.12", "title": "Тейлър Суифт за Селена Гомес: Това е моето момиче! "}
{"url": "https://www.dnes.bg/world/2020/01/12/bombi-ot-vsv-v-dortmund-nalojiha-evakuaciia-na-14-000-ushi.435668", "text": "Мащабна акция по обезвреждане на бомби от Втората световна война се провежда в западногерманския град Дортмунд. \r\n\r\nЗаради рисковата операция бяха евакуирани 14 000 души. Градските власти започнаха преместването на хора от гъстонаселената част на града още от ранните часове на деня, предава .\r\n\r\nОрганизирано е временно настаняване на различни места. Затворен е главният вход на централната гара. \r\n\r\nПотвърдено е, че две от четирите предполагаеми бомби са неексплодирали и са от Втората световна война. \r\n\r\nБомбите са близо до две болници и затова пациентите бяха преместени в други клиники.", "date": "2020.01.12", "title": "Бомби от ВСВ в Дортмунд наложиха евакуация на 14 000 уши"}
{"url": "https://www.dnes.bg/blizak-iztok/2020/01/12/rosiiskaia-gazeta-sasht-iskat-da-vzriviat-iran-otvytre.435669", "text": "САЩ искат да взривят Иран отвътре, пише руският вестник Российская газета в материал, представен без редакторска намеса.\n\r\nПрезидентът на САЩ Доналд Тръмп реши, че без негови инструкции, хората на Иран няма да могат да изберат \"правилното“ бъдеще\". Затова ръководителят на Белия дом в Twitter подкрепи иранските протестиращи и заплаши Техеран със санкции за евентуални репресивни мерки срещу тях, пише \"Фокус\".\n\n\n\n\n\r\nВ същото време британският посланик в Иран Роб Макейр отиде на разходка до Технологичния университет в иранската столица, където се проведе митинг в памет на жертвите на неотдавнашната самолетна катастрофа. Британският дипломат, разбира се, не намери друг път и място, за да изрази мъката си. Версиите по отношение на това, което прави Макейр, оказал се сред демонстрантите, се различават значително. Дипломатът твърди, че си тръгнал 5 минути след като хората започнали да скандират антиправителствени лозунги. Но иранските информационни агенции дават съвсем различна картина: според тяхната информация посланикът активно снима и разпитва протестиращите, разговаряйки с тях на фарси (езикът,който се говори в Иран – бел.ред.). И едва когато представители на силите за сигурност се приближиха до него, господин Макейр премина на английски, напусна множеството и след това беше задържан.\n                    \n                    \n                \n                \n                \n                \r\nПо-късно британският посланик разказа на пресата за този факт с искрено възмущение: „Арестът на дипломати е, разбира се, незаконен във всяка страна“. \n\r\nГ-н Макейр, разбира се, не смята своята разходка до антиправителствения митинг за намеса във вътрешните работи на чужда държава. От гледна точка на Министерството на външните работи (на Великобритания)подобно поведение на ръководителя на британската дипломатическа мисия, който не можа да намери друго, по-малко пренаселено място или да изчака до сутринта, за да изрази мъката си, е съвсем естествено, но задържането му за участие в нелегален митинг е „нарушение на международното право“. Държавният департамент на САЩ в своите оценки отиде дори по-далеч - поиска иранските власти да се извинят за отстраняването на британския посланик от митинга. Всичко е логично: Тръмп подкрепи протестиращите в Иран с помощта на публикации в „Туитър“, специално преведени на фарси, британският посланик дойде да направи това лично.\n\r\nЛесно е да си представим каква буря от възмущение щяха да предизвикат подобни действия от страна на който и да е чуждестранен лидер, да не говорим за дипломат по отношение на протестите в Съединените щати или Албиона, какви санкции, преплетени с проклятия щяха да се изсипят върху тези, които биха допуснали такава безсрамна намеса във вътрешните работи на Вашингтон или Лондон. Но спрямо Иран може да не се церемонят нито с думите, нито с делата -такъв интересен политически морал се формира ...\n\r\nВсичко това, разбира се, се случва в интерес на иранския народ. Вярно, в своята публикация Тръмп мълчи за факта, че няколко часа преди появата си той налага нови икономически санкции на Техеран. Очевидно, за да може по този начин за пореден път да се повиши жизненият стандарт на иранския народ, за който Вашингтон се грижи, според Белия дом, денем и нощем. Под новите ограничителни мерки попаднаха не само високопоставени ирански служители, но и, според Wall Street Journal, строителната, минната и текстилната промишленост. Освен това, според изданието, Министерството на финансите на САЩ, отново от голямо съчувствие към страдащите хора на Иран, може да направи черен списък на физически и юридически лица, които работят в тези области, както и чуждестранни компании, които се свързват с иранската страна. Стъпките на Тръмп за блокиране на търговските и финансови канали, които поддържат иранската икономика в Техеран, бяха наречени \"икономически тероризъм\" от иранската страна.\n\r\nИранците обаче имат чудесна възможност лично да видят до какво води „американската доброта и симпатия“, така щедро утвърдена от Тръмп на фарси. Не е нужно да стигат далеч за примери. Събитията в съседен Ирак са ясно потвърждение на тезата за това къде има безплатно американско сирене ... \"Алиансът със САЩ изглежда толкова романтично външно в името на ценности, мир и демокрация. Всъщност, веднага щом играта тръгне не според американските правила, \" приказката има „съвсем различен край“, коментира Константин Косачов, председател на Комисията по външните работи на Съвета на федерацията, относно резултатите от американско-иракското сътрудничество.\n\r\nСлед убийството от американците в Ирак на иранския генерал Касем Сюлеймани в Багдад, те напълно осъзнаха, че тяхната страна може да бъде поле за битка между Иран и САЩ всеки момент с всички негативни последици за Ирак от тази конфронтация. За да избегнат евентуална ескалация, иракското ръководство призова американските военни (а приблизително 5300 от тях са в Ирак) да се върнат в родината си. Това решение беше подкрепено от парламента, където продължителното присъствие на американските войски в Ирак беше наречено нарушение на суверенитета.\n\r\nНо Вашингтон реши, че по-добре разбират стремежите на иракския народ. Белият дом предупреди, че няма да даде на Ирак неговите приходи от продажбата на петрол, ако Пентагонът бъде принуден да напусне територията на Ирак. За целта САЩ ще блокират достъпа до сметката на Иракската централна банка, разположена в Банката на Федералния резерв на САЩ. Но това не е всичко. От искрени съчувствия към иракския народ Тръмп поиска Багдад да върне всички пари, които Вашингтон е похарчил за разработване на военна база в Ирак и едновременно обеща да наложи санкции срещу Ирак, „които никога не са виждали и след които антииранските санкции ще изглеждат като дреболия“.\n\r\nНо говорим за държава, която същият Тръмп нарече близък съюзник на САЩ. Но щом този съюзник даде намек за националните интереси, \"санкциониращият клуб“ веднага се включи. „Ето как изглежда американската окупация на света“, заключава Косачов.\n\r\nСтратезите в Белия дом подготвят същата незавидна съдба на американска колония за Иран. В името на тази „благородна цел“ британският посланик обикаля иранските антиправителствени митинги, докато Тръмп отправя послания на фарси. Всичко напомня на известната руска приказка за лисицата, проникнала с хитрост в заешката хралупа и след това изгонила стопанина й на улицата, се повтаря на територията на древна Персия. Всичко отново се случва под предлог на борбата за \"мир и демокрация\" с очакването някой отново да се хване на тази словесна стръв и доброволно да се откаже от суверенитета и националното достойнство заради американските бисквитки.", "date": "2020.01.12", "title": "Росийская газета: САЩ искат да взривят Иран отвътре?"}
{"url": "https://www.dnes.bg/index/2020/01/12/legendite-ne-umirat-hiliadi-se-sboguvaha-s-petko-petkov.435648", "text": "\n\r\nХиляди казаха последно сбогом на легендата на Берое и Стара Загора - Петко Петков. Той си отиде от този свят на 73 години, в петък, 10 декември, след кратко боледуване.\n\r\nДълга опашка от негови почитатели се изви пред сградата на Държавна опера - Стара Загора, където бе поклонението.\n\r\nЗа поклонението в Стара Загора пристигнаха Михаил Касабов, изпълняващ длъжността председател на Българския футболен съюз, заместникът му Антон Попов и бившият президент Валентин Михов. Сред хилядите дошли да изпратят легендата в последния му път бяха още Димитър Димитров - Херо, Емил Костадинов, Ваня Джаферович. Дойдоха съотборниците на Петко Петков, бивши и настоящи футболисти, феновете на Берое, както и много граждани, любители на красивата игра и майсторството на Петко Петков.\n                \n                \n                \r\nВенци и съболезнователни адреси изпратиха министърът на спорта Красен Кралев, президентът на БФС, Община Стара Загора, областният управител, футболни формации и др.\n\r\nЧленовете на фен клуб Берое запалиха факли в знак на почит към големия футболист и издигнаха плакат с надпис \"Легендите не умират\".", "date": "2020.01.12", "title": "Легендите не умират: Хиляди се сбогуваха с Петко Петков"}
{"url": "https://www.dnes.bg/snimka-na-denia/2020/01/12/novata-sedmica-shte-zapochne-s-poveche-slynce.435649", "text": "През нощта разкъсването и намалението на облачността от север ще продължи и до сутринта над по-голямата част от страната ще се изясни. Ще бъде почти тихо и сутринта по поречието на Дунав и на места в низините и котловините ще се образува мъгла или ниска облачност. Минималните температури ще са предимно между минус 3 и 2 градуса.\n\r\nНовата седмица ще започне с предимно слънчево време, като по-значителна облачност ще има над Южна България, без валежи. \n\r\nМинималните температури ще са между минус 3 и 2 градуса.\n\r\nЩе се затопли и преобладаващите максимални температури ще са между 4 и 9 градуса, по-ниски в районите с трайна мъгла.\n\r\nНад Черноморието ще преобладава слънчево време с максимални температури между 6 и 9 градуса. \n                \n                \n                \r\nНад планините ще бъде слънчево. Ще духа слаб до умерен северозападен, по най-високите върхове юг-югоизточен вятър. Ще се затопли и максималната температура на височина 1200 метра ще е около 6 градуса, на 2000 метра - около 1.\n\r\nВъв вторник и сряда в планините и планинските райони ще бъде предимно слънчево и ще се затопля. \n\r\nВ Предбалкана дневните температури ще достигат 10-12 градуса. В равнинната част от страната в много райони в нощните часове и преди обяд ще бъде с мъгла или ниска облачност, а дневните температури в тези райони ще остават по-ниски, предимно между 2 и 7 градуса. Сутрешните температури ще са около нулата.", "date": "2020.01.12", "title": "Новата седмица ще започне с повече слънце"}
{"url": "https://www.dnes.bg/notifikacii/2020/01/12/novi-sluchai-na-svinski-grip-v-smoliansko.435650", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМъж и жена от Смолянско са последните двама заболели от свински грип у нас, съобщава . Така градовете, в които има грип, стават пет. \r\n\r\nОт началото на годината са регистрирани няколко случая София, Бургас, Русе, Сливен и Смолян.\r\n\r\nСпециалистите са категорични, че грипната епидемия се забавя. За първата седмица от 2020 година има по-малко заболели в сравнение със същия период на миналата година. Грипна вълна обаче ще има.\r\n\r\nВече има регистрирани случаи на усложнения от грипа. В София три деца са получили такива. Усложнения има и при боледували в още 4 града от страната. \r\n\r\nСпоред специалистите един от най-сигурните начини е ваксината. \r\n\r\nВажно е болните да ограничат контактите си с други хора. Лекарите предупреждават пациентите да не се самолекуват, защото това може да доведе до усложнения.", "date": "2020.01.12", "title": "Нови случаи на свински грип в Смолянско"}
{"url": "https://www.dnes.bg/zvezdi/2020/01/12/za-djenifyr-garnyr-novata-dekada-e-novo-nachalo.435512", "text": "Дженифър Гарнър използва края на десетилетието и началото на новото, за да започне \"начисто\".\n\r\n\"Гледам с очакване към цяло едно десетилетие, усещам го като нов старт. Обожавам работата по \"Yes Day\". Това е филм, който аз създадох, продуцирам и дори участвам в него и го обичам страшно много. Обожавам процеса.“, сподели актрисата.\n\r\nЕдинственото по-важно от кариерата ѝ е нейното семейство, което са трите ѝ деца – дъщерите Виолет, Серафина и синът ѝ с Бен Афлек – Самюел.\r\nТази година Дженифър Гарнър се надява да развие и собствения си бранд за органична бебешка храна, лансирайки нови вкусове и продукти.\n\r\n\"Винаги работя в сътрудничество за вкусовете, но това е първият път, в който някога съм си казвала „Добре, мисля, че това ще е“. Толкова съм притеснена. Надявам се, че ще им хареса на хората и ще го направя отново!“, сподели актрисата в интервю за списание \"People\".\r\n                    \n                    \n                \n                \n                \n                Вижте още за звездите в ", "date": "2020.01.12", "title": "За Дженифър Гарнър новата декада е ново начало"}
{"url": "https://www.dnes.bg/stranata/2020/01/12/kola-se-preobyrna-po-tavan-malko-predi-vladaia.435651", "text": "Кола се е преобърнала на пътя между Перник и София, малко преди полицейския караул при Владая. \r\n\r\nПри инцидента са пострадали двама души, съобщава bTV. Колата е обърната на тавана си, като тепърва ще се изясняват причините за катастрофата.\r\n\r\nВ настилката е хлъзгава, има и мъгла. ", "date": "2020.01.12", "title": "Кола се преобърна по таван малко преди Владая"}
{"url": "https://www.dnes.bg/football/2020/01/12/levski-prodava-mazurek-v-ekvador.435652", "text": "Левски може да продаде Франко Мазурек в еквадорския Олмедо, твърдят местни медии. Този тим финишира на 11-о място през миналия сезон, а преди дни започна подготовка за предстоящия, който стартира в средата на февруари.\r\n\r\nАржентинецът е запознат с обстановката в този клуб, тъй като има един престой в Олмедо през 2014 година. Тогава той записва 25 мача, в които отбелязва два гола. Силните му изяви тогава помагат за завръщане в родината, като си урежда трансфер в Ол Бойс.\r\n\r\nМазурек пристигна на \"Герена”\"през лятото от гръцкия елитен Панетоликос. През есента аржентинецът бе на терена в общо 20 мача във всички турнири, като в половината беше титуляр. Той вкара и два гола - 1 за първенството и 1 за Купата на България.\r\n ", "date": "2020.01.12", "title": "Левски продава Мазурек в Еквадор?"}
{"url": "https://www.dnes.bg/notifikacii/2020/01/12/iranci-na-protest-zaradi-svaleniia-ukrainski-samolet.435654", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Протести в Техеран след признанието на армията, че е свалила погрешка украинския пътнически самолет със 176 души на борда. \n\r\nМалко по-късно иранските власти задържаха за някoлко часa британския посланик, заради участие и насърчаване на демонстрациите, което предизвика гневна реакция от страна на Лондон.\n\n\n\n\r\nПред сградата на университета \"Амир Кабир\" в Техеран стотици студенти почетоха паметта на жертвите на инцидента със сваления от иранска ракета украински пътнически самолет. \n\r\nПолицията разпръсна демонстрантите, които поискаха оставки и преследване на отговорните за кризата. \n                \n                \n                \r\nМехди Каруби - лидер на иранското зелено движение, призова духовния лидер аятолах Али Хаменей да се оттегли. В изявление, публикувано онлайн, Каруби пита кога Хаменей е бил уведомен за свалянето на самолета и защо е забавена информацията за истинските причини, пише .\n\r\nМеждувременно президентът на Съединените щати Доналд Тръмп подкрепи в Twitter протестиращите в Иран. \n\r\n\"Към отдавна страдащите, но смели иранци: С вас съм от самото начало на моето президентство и моята администрация ще продължи да бъде с вас. Следим много внимателно протеста ви и сме вдъхновени от вашата смелост\", написа Тръмп на официалния език на Иран. \n\r\nВ същото време украинският президент Володимир Зеленски проведе телефонен разговор с иранския си колега Хасан Рохани, от когото е получил извинение за свалянето на украинския самолет. \n\r\nРохани е провел подобен разговор и с канадския премиер Джъстин Трюдо. ", "date": "2020.01.12", "title": "Иранци на протест заради сваления украински самолет"}
{"url": "https://www.dnes.bg/notifikacii/2020/01/12/morkovi-ot-helikopteri-za-bedstvashtite-jivotni-v-avstraliia.435653", "text": "В Австралия гладните животни получиха храна с хеликоптери, съобщи министърът на околната среда на щата Нови Южен Уелс в профила си в Twitier, пише „Газета.ru“.\n\r\nДоставката на храна е организирана от австралийската национална служба на парковете и управление на дивата природа.\n\r\nНяколко хиляди кореноплодни бяха хвърлени от хеликоптери на животни, които живеят в труднодостъпни места и райони, пострадали от горските пожари.\n\r\n„Днес сътрудниците хвърлиха хиляди килограми храна (основно сладък картоф и моркови)“, написа той.\n\r\nМинистърът публикува снимка на кенгуру, което яде морков, и написа: „Много доволен клиент“.\r\n ", "date": "2020.01.12", "title": "Моркови от хеликоптери за бедстващите животни в Австралия"}
{"url": "https://www.dnes.bg/stranata/2020/01/12/babh-zove-lovcite-da-ne-kriiat-za-myrtvi-svine.435655", "text": "Спряно е транспортирането на животни около свинекомплекса в село Брестак, община Вълчи дол, където утре ще започне умъртвяването на 40-те хиляди животни заради африканската чума. \r\n\r\nВсеки ден се вземат проби от животните в другите три свинекомплекса във Варненска област, проверяват се и частните стопанства, обяви пред БНР във Варна директорът на Агенцията по храните Паскал Желязков.\r\n\r\nТой призова ловците да не крият информация за мъртви диви свине.\r\n\r\n\"Всеки ден се увеличават все повече и повече случаите на положителни проби от диви свине. Ловците и други хора, които намират умрели свине, те ни ги докладват заради това да не им се спре ловът, но тъй като се дават 150 лева на намерена умряла свиня или част от нея, сега ще завалят вероятно проби от намерени в природата диви свине\", посочи той.\r\n ", "date": "2020.01.12", "title": "БАБХ зове: Ловците да не крият за мъртви свине!"}
{"url": "https://www.dnes.bg/world/2020/01/12/bolnogledachi-ot-balkanite-dobyr-biznes-ili-trafik-na-hora.435656", "text": "Преди две години Невена Пежич* започва добре платена работа в хотел \"Славия\" в центъра на Белград. Но не като рецепционистка или камериерка. Невена преподавала немски език. Част от стаите в хотела били превърнати в класни стаи, над 100 души изучавали немски език в тях от сутрин до следобед. \"На хората им беше обещана работа в Германия, веднага щом научат достатъчно добре езика. Настаняването в хотела беше платено, както и храната, някои дори бяха получили джобни\", спомня си Пежич. Организатор на курсовете била посредническата агенция Artigum Management. Служителите ѝ твърдели, че агенцията е част от \"германски работодател\".\n\r\nСред кандидатите за работа имало много сърби, но и хора от съседните балкански страни, например от Северна Македония или Босна. За четири месеца те трябвало да овладеят езика до ниво B2 - нивото, което се изисква за работа в Германия. \"Това беше почти невъзможна мисия\", казва преподавателката. \"Мнозина се отказаха, защото целта беше много трудна за постигане. Някои се оплакаха, че са били излъгани от агенцията. Те бяха оставили семействата си у дома и бяха вложили всичките си надежди в това начинание\", разказва още Невена.\n                    \n                    \n                \n                \n                \n                \r\nТова е само един от безбройните примери на \"имиграционната индустрия\". Индустрия, родена от мизерията на Балканите и недостига на медицински персонал в Германия. От години посреднически агенции набират в Западните Балкани персонал за германските клиники и старчески домове, пише DW. Посредниците получават тлъсти премии.\r\n\n\r\nНаскоро Федералната агенция по заетостта обяви, че днес общо 50 000 граждани от шест държави от Западните Балкани (Сърбия, Босна и Херцеговина, Албания, Косово, Северна Македония и Черна гора) работят в медицинския сектор в Германия. Година преди това броят им е бил 43 500.\n\r\nСпоред прогнозите, само след пет години в Германия ще има около 200 000 незаети работни места за болногледачи. \"Вече няма смисъл да пускаме обяви за вакантните места в Германия, защото за тях не кандидатстват германци\", казва ръководителят на отдел \"Човешки ресурси\" към голяма верига домове за възрастни хора, която предлага места за над 7000 души. Те са готови да платят на посредника около 10 000 евро за сключен договор с болногледач.\n\r\nВ разговор с ДВ няколко посредници споделят, че германски клиники и старчески домове плащат до 15 000 евро за всеки един болногледач от Балканите. Сумата обикновено се поделя между езиковите училища и хедхънтърите на място. Смята се, че тази индустрия реализира няколкостотин милиона евро годишен оборот и не се чувства обвързана с особено много правила.\n\r\nКай Симон е ръководител на посредническата агенция IPP Health в Кьолн - една от най-големите агенции, наемаща работници от Балканите. Той е чувал множество истории за посредници, които дават лъжливи обещания. \"Стартът в Германия е достатъчно труден. Ако агенцията дава нереалистични обещания на хората, става още по-лошо\", казва той в разговор с ДВ. Симон казва, че немалко посредници умишлено не уточняват дали става дума за бруто, или нето. Или пък казват, че служителят може веднага да вземе цялото семейство със себе си. \"Не е редно хората да се примамват с лъжливи обещания, да бъдат карани да напуснат родината си и да се преместят в Германия по този начин. За мен това е трафик на хора\", твърди Симон.\n\r\nДруг посредник, който не желае да споменаваме името му, признава, че се опитва да вербува хора от болниците в балканските страни. За целта той работи с няколко медицински сестри. \"Обаждат ми се и казват, че имат, например, три колежки, които искат да заминат за Германия. Ако успеят да ги примамят, им плащам по 300 евро на човек.\"\n\r\nПосредниците знаят много добре кога могат да загубят хонорара си: ако по някаква причина кандидат, за когото вече са платени езиковите курсове и другите подготовки, не сключи договор с работодателя в Германия.\r\n\r\nЕто защо Pro Sert, агенция от сръбския град Крагуевац, кара кандидат-болногледачите да подпишат договор, който предвижда глоба, ако се откажат в последния момент. Глобата е 3000 евро - колкото е средното възнаграждение в Сърбия за половин година. Pro Sert работи съвместно с Dekra Academy - реномирана германска частна образователна компания. Dekra осигурява и обучение в чужбина. Ръководител на офиса на Dekra в Сърбия е Александра Талич, която до април 2019 е оглавявала агенция Pro Sert. Днес Dekra обучава кандидати в Сърбия, а Pro Sert ги води в Германия.\n\r\n\"Задачата на кандидатите е да научат немски език и да издържат изпитите\", казва Александра Талич. По отношение на глобите за тези, които се отказват, Талич посочва: \"Ако няма основателна причина даден кандидат да недоволства, трябва да принудим кандидата... или по-скоро да му помогнем да вземе решението да остане при нас\".\n\r\nМарио Релянович често се занимава с подобни договори. Адвокатът от Белград казва, че драстичните санкции към договорите са неоснователни. Но има и по-лоши неща. \"Има и договори, които очевидно са измамни. Те съдържат скрити разходи или много неблагоприятни условия на труд - до 12 часа на ден, седем дни в седмицата\", казва Ралянович. \"Това нарушава сръбското, а и германското трудово законодателство.\"\n\r\nСъщевременно търсенето продължава да се увеличава. Всяка година около 200 000 души напускат шестте балкански страни - или 1% процент от населението. А посредническите фирми печелят отлично. Макар и конкуренцията да е жестока. \n\r\nМеждувременно в хотел \"Славия\" отново е тихо. Необичайната клиентела - емигрантите, учещи немски, вече не са там. А агенция Artigum Management вече не съществува. Бившият управител е изключил всичките си телефони. Учителката по немски език Невена Пежич казва, че агенцията продължава да работи, но под друго име. Тя и други учители са изгубили работата си и така и не са получили последните си заплати.\n\r\n* Името е променено.\r\n   ", "date": "2020.01.12", "title": "Болногледачи от Балканите: Добър бизнес или трафик на хора?"}
{"url": "https://www.dnes.bg/rusia/2020/01/12/v-rusiia-dovolni-ot-po-energichniia-stroej-na-turski-potok-u-nas.435657", "text": "България започна да работи по-активно върху изграждането на газоразпределителна мрежа след критики от страна на руския президент Владимир Путин, заяви в интервю за руската обществена телевизия президентът на компанията „Газпром“ Алексей Милер, цитиран от TACC.\n\r\nПутин заяви по-рано, че България умишлено забавя изпълнението на проекта „Турски поток“. Българският премиер Бойко Борисов, коментирайки изявлението на руския лидер, обясни за дългите тръжни процедури, които са забавили процеса. По-късно Борисов увери, че строителството ще приключи навреме - до 31 май.\n\r\n\"Виждаме, че нашите български партньори в момента работят много по-интензивно от преди\", каза Милер. В същото време министърът на енергетиката Александър Новак изрази увереност, че България ще изпълни задълженията си. \"Днес работата е в разгара си, в голям мащаб. Ние сме уверени, че българските колеги ще изпълнят задълженията си и ще изградят своята част\", каза Новак.\n                    \n                    \n                \n                \n                \n                \r\nСръбският президент Александър Вучич подчерта, че страната му е приключила своята част от работата си и сега чака строителството да приключи от българска страна. \"Всичко сме изградили, но все още чакаме българите, когато те завършат газопровода в своята страна.\" Премиерът Борисов от своя страна каза, че България изгражда своята газоразпределителна мрежа и е готова за получаване на голямо количество газ от Русия и Азербайджан. \"България изгражда своята газоразпределителна мрежа. И колкото повече газ идва от Русия и Азербайджан, толкова повече можем да транспортираме по нашия газопровод през България. Готови сме за това\", каза той.\n\r\n„Турски поток“, който стартира на 8 януари, минава по дъното на Черно море от Русия до брега на Турция. Следва сухопътната транзитна линия до границата със съседните страни, откъдето сега газът се изнася за Гърция, България и Северна Македония. В бъдеще (след приключване на изграждането на цялата инфраструктура) газът ще достига до Сърбия и Унгария. Капацитетът на газопровода с дължина 930 км е 31,5 милиарда кубически метра газ годишно.", "date": "2020.01.12", "title": "В Русия доволни от по-енергичния строеж на \"Турски поток\" у нас"}
{"url": "https://www.dnes.bg/index/2020/01/12/veneciia-koiato-ne-izgubi-dushata-si-no-ia-prodade.435513", "text": "В продължение на 25 години Патриция Блачи живее във Венеция. Тя обожава града, често заливан от вода, заради неговата сложност и красота. Но след като през ноември домът й е сериозно засегнат от наводненията, тя решава, че.\r\n\"Не беше лесно решение. Имам силна връзка с този град и винаги съм се борила за него, казва Блачи пред The Guardian. Тя е архитект и гид на туристи. - Но вече е прекалено трудно, за да остана. Все едно живееш на лодка. Понякога водата влиза, надига се, след това се отдръпва, като прилив. Този път вълната беше още по-висока и остана в продължение на пет дни.“\r\nИсторическият център на Венеция и 11-те острова около него, на които може да се живее, са изгубили 1092 от своите жители през 2019 година. Повечето от тях отиват в други градове, но някои отлитат директно към други държави. Блачи се е насочила към Испания. Тя обмисля преместването си дълго време, но Високата вода, която потопи драстично Венеция, .\r\n                \n                \n                Венеция, някога сърцето на могъща морска република, се изправя пред множество проблеми, които застрашават оцеляването й – н. Това е изгонило от домовете им близо 120 хил. души от началото на 50-те. По-голямата част от тях са напуснали лагуната, за да живеят на континента.\r\nА докато във Венеция са останали да живеят 52 хил. души, евтините полети и круизните кораби водят близо 60 хил. туристи на ден в града. Докато се разхождаш през нощта, когато всички чужденци, дошли във Венеция едва за няколко часа, са си тръгнали, показва това, което администрацията не успява да спре.\r\n\"Погледнете натам, казва Блачи, посочвайки магазин за сувенири в района Сан Паоло. - Занаятчиите бяха изгонени от там, а това ги замени. . Инфраструктурата вече не е подходяща за хората, които по принцип живеят тук.“\r\n\"“, казва Мария Тереза Лаги. Тя е една от малкото, които държат традиционни венециански магазини в този район.\r\nЗаради това че все повече хора напускат Венеция, бе свикан референдум, петият от 1979 година насам, който да покаже дали хората желаят историческия център и островите към него да се отделят административно от Местре. И за пореден път той не бе одобрен, тъй като , които бяха необходими за валидирането му. Но според повечето местни жители, независимостта на Венеция ще помогне на властите да установят по-добър контрол над нея.\r\n\"Последните \"“ са на страната на разделението, докато преди хората бяха на страната на обединението“, казва Гилда Зазара, историк във венецианския университет.\r\nНо за кмета на Венеция Луиджи Бруняро, проблемът не е напускането на хората, а .  Между януари и октомври са регистрирани 1038 смъртни случая във Венеция и само 361 раждания. В същото време 1092 души са напуснали града, но са се регистрирали 1172 нови жителя.\r\nНо според Матео Сечи, лидер на активистката група Venessia, . \"Много хора идват тук, купуват си дом, получават гражданство, а след това си тръгват и отдават къщата си под наем на туристи“, обяснява той. \r\n\"Според изчисленията ни 5000 \"граждани“ правят именно това“, допълва Матео.\r\nВластите се опитват да накарат млади хора да дойдат да живеят във Венеция. За това те отделят  в историческия център, преди да започнат да ги отдават под наем следващата година. Но същевременно липсват регулации за собствениците на домове, които ги отдават на туристи, а това пречи на хората, които искат да живеят във Венеция, да наемат дом за дълъг период от време на сносна цена.\r\n\"Това е главният ни проблем, казва заместник-кметът Лучиана Кол. - Собствениците на имоти са свободни да правят това, което си искат, но може би те трябва да са по-чувствителни към нуждите на останалите.“\r\nАла според местните политиците не разбират проблемите им, тъй като повечето от тях не живеят в лагуната, а на континента.\r\n\"Те са горди от това, че представляват Венеция пред света, защото е уникална и им дава престиж. Но домът на нито един от тях не се е наводнил, а краката им никога не са били мокри. “, казва Джорджио Супея, директор на културната асоциация Venezia Serenissima.\r\nЕ, разбира се, и в тази история има  – много от онези, които напускат Венеция, се връщат, заради спокойствието (поне през зимата), липсата на коли, сплотеното общество и богатата история.\r\n\"Родителите ми напуснаха Венеция след като се ожениха и отидоха в Местре. Те си мечтаеха за чисто нов дом, на място, , споделя Мартина Каванис, която се връща във Венеция преди 20 години. - В началото хората си мислят, че тези неща са страхотни, но след това лагуната започва да им липсва.“", "date": "2020.01.12", "title": "Венеция, която не изгуби душата си, но я продаде "}
{"url": "https://www.dnes.bg/stranata/2020/01/12/otkriha-tialoto-na-izdirvana-jena-krai-h-aleko.435658", "text": "Тялото на жена е намерено в планината Витоша в района на хижа „Алеко“, съобщават от пресцентъра на МВР. Тялото е намерено около обяд днес.\r\n\r\nСамоличността е установена. Жената е обявена за издирване на 31 декември.\r\n\r\nПо първоначални данни става дума за самоубийство. На място се извършва оглед.", "date": "2020.01.12", "title": "Откриха тялото на издирвана жена край х. \"Алеко\""}
{"url": "https://www.dnes.bg/world/2020/01/12/belgiia-slaga-prystovi-otpechatyci-na-lichnite-karti.435671", "text": "Белгия започва подмяната на личните карти на своите граждани, за да включи в тях и личните им отпечатъци. Първите нови документи за самоличност ще започнат да бъдат издавани още от следващата седмица в няколко общини.\n\r\nНовият дизайн на личната карта ще замени сегашния, който е в сила от 2002 г.  Той е по-лесен за разчитане от различни видове четци, което е международно изисква за подобряване на ефективността на проверките на идентичността.\n\r\nВключването на отпечатъци в документа не се приема еднозначно като включително белгийският регулатор за сигурността на данните се обяви против него.\n\r\nИзследователската група за компютърна сигурност и индустриална криптография (COSIC) към Католическия университет на Льовен заяви, че пръстовите отпечатъци са изслишни и няма нужда да се сканират в документите за самоличност. Според експертите тя е „неясна, излишна, непропорционална и въздействието, пълно с рискове“, съобщава белгийският вестник Het Nieuwsblad.\n                    \n                    \n                \n                \n                \n                \r\nНовият дизайн на личната карта има и други промени, включително цветът на картата и мястото на снимката. Той ще бъде представен във вторник в Брюксел. Засега не е уточнено за колко време ще бъдат подменени документите на всичките 11 милиона граждани. Това зависи от започващият тази седмица тестови период.\n\r\nВ Белгия картите за самоличност се издават от общините по местоживеене, а не от Министерството на вътрешните работи, както в България.\n\r\nБългария, водена от Григор Димитров, зае деветото място в турнира, след като отпадна след шампионски тайбрек на двойки от Белгия.", "date": "2020.01.12", "title": "Белгия слага пръстови отпечатъци на личните карти"}
{"url": "https://www.dnes.bg/akoshtete-vqrvaite/2020/01/12/spored-zvezdite-koi-zodii-shte-imat-pari-prez-godinata.435524", "text": "Невинаги имаме отговори на въпросите си, така че е съвсем нормално да се обърнем към по-висша и всезнаеща сила. А именно астрологията! Какво ви очаква във финансов план през 2020, ще научите от следващите редове:\n\r\n\r\nБлагодарение на Юпитер, една от най-благоприятните планети в зодиакалния знак, ще получите някои положителни вибрации, свързани с финансовите ви усилия през цялата година, особено през първата половина на 2020 г. Въпреки това Юпитер ще бъде ретрограден до средата на май и по време на този период хората от този зодиакален знак (Овен) трябва да избягват да вземат сериозни финансови решения.\r\n\r\nБавно и славно вие умножавате благосъстоянието си прес 2020. Годината е изключително подходяща да се фокусирате върху работата си и да печелите от нея. И все пак не поемайте големи рискове и не теглете кредити, заеми.\n                    \n                    \n                \n                \n                \n                \r\n\r\nПрез 2020 Близнаците не трябва да се тревожат за пари, Така или иначе финансовата стабилност не е сред приоритетите им. И все пак очаквайте разходи по семейството си в първото тримесечие на годината, а от март нататък се очертават интересни възможности да увеличите финансовото си състояние.\r\nВижте за останалите зодии в ", "date": "2020.01.12", "title": "Според звездите: Кои зодии ще имат пари през годината?"}
{"url": "https://www.dnes.bg/stranata/2020/01/12/otkriha-myrtyv-19-godishen-v-lovech-bil-izdirvan.435646", "text": "19-годишен младеж е намерен мъртъв в Ловеч тази сутрин, съобщиха от МВР. Гражданин се е натъкнал на трупа в района между кварталите \"Червен бряг\" и \"Гозница\".\r\n\r\nМладежът е бил издирван от полицията, след като майка му сигнализирала вчера, че не се е прибрал от предната вечер.\r\n\r\nТой е катастрофирал като автомобилът му е паднал от моста на околовръстния път, минаващ между двата квартала.\r\n\r\nАутопсията ще покаже кога точно е настъпила смъртта му и от какво.\r\n ", "date": "2020.01.12", "title": "Откриха мъртъв 19-годишен в Ловеч, бил издирван"}
{"url": "https://www.dnes.bg/notifikacii/2020/01/12/triudo-da-svalish-grajdanski-samolet-e-ujasno.435623", "text": "След като проведе разговор с украинския президент Володимир Зеленски, иранският президент Рохани е провел телефонен разговор и с канадския премиер Джъстин Трюдо. \n\r\nСлед разговора Трюдо каза, че е изискал от Рохани да се изясни всичко за катастрофата с украинския Боинг, в който пътуваха близо 60 канадци. Трюдо заяви, че е казал на Рохани, че признанието на Иран за отговорността му в катастрофата, е важна стъпка с оглед да се даде отговор на семействата на жертвите за това какво се е случило. Но Трюдо е подчертал пред Рохани, че трябва да бъдат взети и други мерки.\n\r\nТой допълни, че Иран трябва да понесе пълната отговорност за свалянето на самолета, допълва Ройтерс. \n\r\n\"Онова, което Иран призна, е много сериозно. Свалянето на граждански самолет е ужасно. Иран трябва да поеме пълната отговорност\", заяви Трюдо на пресконференция след разговора с Рохани.\n                \n                \n                \r\nСъщевременно френското Бюро за разследване и анализи на сигурността на гражданската авиация каза, че работата по разшифровката на черните кутии на украинския самолет ще се извърши в Украйна, предаде БТА. Бюрото потвърждава своето участие в техническата работа по разшифровката на черните кутии.\n\n\n\n\nЗначителна част от канадците, загинали при самолетната катастрофа край Техеран, са от ирански произход и са били учени, професори, лекари и студенти от престижни канадски университети. Това съобщи в събота професорът по международно право в университета Макгил в Монреал Паям Ахаван, който е представител на иранската диаспора в Канада.\n\r\nВчера Рохани е обещал на Зеленски, че отговорните за катастрофата с украинския самолет, ще бъдат съдени.\n\r\nПрезидентът на Украйна Володимир Зеленски заяви, че иранското признание, че ирански военни са свалили с ракета украинския пътнически самолет е стъпка в правилната посока, но е нужно на онези, които са отговорни за това, да бъде потърсена сметка, предаде Ройтерс. \n\r\nИран призна, че украинският самолет е бил свален с ракета по грешка.\n\r\nВ съобщение на украинското президентство относно телефонния разговор на Зеленски с Рохани се казва, че иранският президент е обещал на украинския си колега, че виновните за катастрофата с украинския самолет ще бъдат съдени, предаде Франс прес. \n\r\n\"Рохани се извини от името на иранската страна за трагедията, която отне 176 живота\", се казва в изявлението на канцеларията на Зеленски.\n\r\nТой каза, че е постигнал съгласие с иранския президент за започване на съвместна работа по дешифриране на данните от черните кутии на украинския самолет, допълва Ройтерс.", "date": "2020.01.12", "title": "Трюдо: Да свалиш граждански самолет е ужасно!"}
{"url": "https://www.dnes.bg/football/2020/01/12/livyrpul-chupi-rekordite-v-angliia-bi-i-totnym.435624", "text": "Ливърпул надигра трудно като гост Тотнъм с 1:0 и постигна 12-та си поредна победа във Висшата лига на Англия.\r\n\r\nРоберто Фирмино вкара така ценния гол в 37-та минута, за да подпечата поредните три точки за тима на Юрген Клоп. Така Ливърпул подобри рекорда си за най-добър старт в първенството, а отделно подобриха върховото постижение на Манчестър Сити от сезон 2017/2018 за най-добър старт. Тогава \"гражданите\" спечелиха 59 точки в първите 21 мача, а Ливърпул вече има 61. \r\nОсвен всичко друго “червените” увеличиха серията си на 38 поредни мача без загуба във Висшата лига. \r\n\r\nЛивърпул е убедителен лидер в класирането с 61 точки, вторият Лестър е далеч назад с 45, а Манчестър Сити е с 44 и мач по-малко. Тотнъм вече е осми с 30.\r\n\r\n", "date": "2020.01.12", "title": "Ливърпул чупи рекордите в Англия, би и Тотнъм"}
{"url": "https://www.dnes.bg/snimka-na-denia/2020/01/12/vremeto-dnes-dyjd-sniag-gradusite-do-8.435626", "text": "Днес ни очаква променливо време, като преди обяд на много места в Южна България ще продължи да превалява дъжд, в планините – сняг. По-късно валежите ще спират и от север облачността ще се разкъсва. \r\n\r\nМаксималните температури ще са между 3° и 8°, в София – около 3°, сочи прогнозата на Националния институт по метеорология и хидрология (НИМХ).\r\n\r\nПо Черноморието облачността ще е значителна, преди обяд с превалявания от дъжд, главно по южното крайбрежие. Максималните температури ще са между 5° и 8°. Температурата на морската вода ще е около 8°. \r\n\r\nНад планините облачността ще е значителна с валежи от сняг. Ще духа слаб до умерен вятър от изток-югоизток. Максималната температура на височина 1200 метра ще е около минус 1°, на 2000 метра - около минус 3°.", "date": "2020.01.12", "title": "Времето днес: Дъжд, сняг, градусите - до 8 "}
{"url": "https://www.dnes.bg/index/2020/01/12/istoriiata-na-liziki-ot-mizeriia-v-grada-do-zvezda-na-selo.435625", "text": "Млада китайка завладя света със своята история и простичкия си начин на живот. Тя обитава малка селска къща в провинция Съчуан и живее само с направеното от ръцете й.\n\r\nИсторията на Лизики е тежка – баща й умира, когато тя е съвсем малка, и остава да живее с втората си майка. \n\r\nЗаради постоянния тормоз на 14-годишна възраст Лизики се принуждава да избяга в големия град и да започне работа. Налага се да работи на няколко места – била е електротехник, сервитьорка, дори диджей, но заплатата й все не стигала, разказва БГНЕС. Оцелявала, като спяла под мостове, в пещери, по гарите, на пейки, в паркове.\n\r\nПрез 2012 г. момичето решава да замине при баба си в провинция Съчуан, за да се грижи за баба си, чието здраве се влошавало.\n                \n                \n                \r\nОцелява заради борбеността си, заради креативността си и творческата си мисъл. След четири години решава да започне да заснема рецептите си. Вдъхновява се от нейн приятел-учител, който бил изумен, когато едно от децата му казало, че оризът се бере от дърветата.\r\n\r\nЛизики засажда и отглежда всичко напълно сама. В многобройните си видеа в Youtube младото момиче показва как се преде вълна, как се готвят традиционни ястия, как се берат и сушат различни видове плодове и зеленчуци, показва дори как се правят изискани мебели от бамбук. Китайката използва само естествени съдове и прибори от камък, дърво и бамбук, готви в каменна пещ, суши зеленчуци върху бамбукови постелки. Нагледно демонстрира как се приготвят традиционни китайски ястия, без да се използват модерни технологии.\r\nЖената показва нагледно как се прави пшенична бира, след като сама отива и бере пшеницата от полето. Събира раци от реката, охлюви, сама пече кокошки, агнета, и пр.\r\n\r\nОсем години по-късно, младата жена е истинска звезда в родината си. Профилът на китайката в Youtube /liziqi/ има близо 10 милиона последователи, а в китайската мрежа за видеосподеляне Weibo те са над 60 милиона.", "date": "2020.01.12", "title": "Историята на ЛиЗики - от мизерия в града до звезда на село"}
{"url": "https://www.dnes.bg/football/2020/01/12/inter-se-izdyni-u-doma-sreshtu-atalanta.435627", "text": "Интер и Аталанта завършиха 1:1 в един от най-интересните мачове от 19-тия кръг на Серия А.\r\n\r\nГостите могат да съжаляват, че не си тръгнаха с трите точки от \"Сан Сиро\". Големият грешник за бергамаските бе резервата Луис Муриел, който изпусна дузпа в 88-та минута. \r\n\r\nИначе Лаутаро Мартинес откри с гол още в 4-та минута, а Робин Госенс изравни в 75-та. \r\n\r\nТака Интер остава на върха в класирането с актив от 46 точки, но е твърде вероятно утре да бъде изместен от шампиона Ювентус. Торинци имат 45 т. и утре гостуват на Рома. Аталанта е на 5-то място с 35 пункта.\r\n\r\n", "date": "2020.01.12", "title": "Интер се издъни у дома срещу Аталанта"}
{"url": "https://www.dnes.bg/world/2020/01/12/severen-potok-2-moje-da-se-postroi-samo-ot-rusiia.435629", "text": "Русия ще завърши газопровода \"Северен поток 2\" дори ако се наложи и сама, съобщи президентът Владимир Путин сред срещата си с германския канцлер Ангела Меркел в Москва.\n\r\n„Да, със сигурност ще можем да завършим газопровода самостоятелно, без да се налага да участват чужди партньори. Времето е единственият въпрос, който възниква в това отношение\", съобщи Путин на съвместна пресконференция с Меркел.\n\r\nПрезидентът на Руската федерация все пак призна, че е възможно да се наложи завършването на строителните работи по газопровода да се забавят с няколко месеца. \n\r\n\"Надявам се до края на тази година или през първото тримесечие на следващата година работата да бъде завършена и газопроводът да заработи\", уточни Путин.\n                    \n                    \n                \n                \n                \n                \r\nРусия оценява позицията на Германия в подкрепа на проекта \"Северен поток 2\", добави той. \n\r\nПроектът \"Северен поток 2\" трябва да бъде реализиран въпреки санкциите, наложени от САЩ, заяви германският канцлер Ангела Меркел по време на съвместната пресконференция с руския президент.\n\r\n\"Това е преди всичко икономически проект. Вярваме, че \"Северен поток 2\" все още може да бъде завършен въпреки санкциите от САЩ. Искам да повторя, че за всички политически конфликти със САЩ не считаме санкциите за правилни и затова подкрепяме този проект както преди\", допълни германският канцлер.\r\n/БГНЕС/", "date": "2020.01.12", "title": "\"Северен поток 2\" може да се построи само от Русия"}
{"url": "https://www.dnes.bg/balkani/2020/01/12/nov-trus-v-albaniia-rano-tazi-sutrin.435630", "text": "Сеизмичната активност в Албания продължава, тази нощ бе регистрирано ново земетресение. \r\nТо е било с магнитуд 3.1 по Рихтер и е станало рано тази сутрин в 4:57 часа местно време, сочи справка в Европейско-средиземноморския сеизмологичен център.\r\n\r\nТрусът е с епицентър на 54 км от Албания и само на 9 от град Дебар в Северна Македония.\r\nНяма данни за ранени и причинени материални щети.", "date": "2020.01.12", "title": "Нов трус в Албания рано тази сутрин"}
{"url": "https://www.dnes.bg/index/2020/01/12/18-godishen-priznal-za-ubiistvoto-na-andrea-v-s-galiche.435633", "text": "Един от задържаните като заподозрени за убийството на 18-годишната Андреа Руменова във врачанското с. Галиче е направил пълни самопризнания. Това е 18-годишният Аксел О., криминално проявен, който бе задържан заедно с братовчед си Десислав О. в ромската махала на селото, твърди \"\".\n\r\nДвамата били разпитвани в ареста на белослатинската полиция цяла нощ и първоначално отричали да имат нещо общо с убийството. Даващият непрекъснато противоречащи си признания Аксел накрая се сринал и признал, че той е заклал момичето.\n\n\r\nИзвестният с изцепките и побоищата в Галиче наркоман завел разследващите в махалата в селото и им показал къде е скрил ножа, с който прекъснал живота на Андреа.\n                \n                \n                \r\nСлед разпита другият заподозрян Десилав О. бил освободен от ареста. \n\r\nАндреа бе намерена вчера рано сутринта в двора на къщата, в която живее с прерязано гърло. Бащата на жертвата работи в чужбина, а майката е напуснала семейството. Момичето е била ученичка във врачанско училище.\r\n ", "date": "2020.01.12", "title": "18-годишен признал за убийството на Андреа в с. Галиче?"}
{"url": "https://www.dnes.bg/obshtestvo/2020/01/12/cyrkvata-pochita-dnes-sveta-mychenica-tatiana.435631", "text": "Днес, 12 януари, православната църква почита паметта на света мъченица Татяна. \n\r\nТя произлиза от знатно и богато римско семейство, дъщеря на един от най-известните римски префекти. Изцяло проникната от християнската вяра, Татяна била посветена за дяконеса и всецяло се отдала на милосърдие и непрестанна молитва.\n\r\nТя се отказала от светските радости и се обрекла на целомъдрие и по този начин още повече засияла като достойна за мъченически светец. Император Александър Север наредил тя да бъде заведена в храма на Аполон, за да принесе жертва.\n\r\nДевойката не само отказала да стори това, но по нейната молитва идолът се сгромолясал и се разбил на парчета. След напразните увещания на градоначалника да се отрече от Христа, младата Татяна била многократно подлагана на най-свирепи изтезания, като дори изболи очите й и рязали ивици от нейната снага.\n                    \n                    \n                \n                \n                \n                \r\nСлед всяко мъчение Бог извършвал чудо със Своята изповедница – тя се явявала на другия ден излекувана. Накрая тя и баща й били обезглавени.\n\r\nИмен ден днес празнуват Татяна, Таня и Траяна.\n\r\n ", "date": "2020.01.12", "title": "Църквата почита днес света мъченица Татяна"}
{"url": "https://www.dnes.bg/balkani/2020/01/12/troino-ubiistvo-raztyrsi-hyrvatskiia-grad-split.435632", "text": "Тройно убийство разтърси иначе спокойния хърватски пристанищен град Сплит. \r\n\r\nМъж е открил стрелба по жертвите в центъра на града, след което е избягал. Очевидци разказва, че е бил облечен в черно, пише 24Sata.\r\n\r\n\"От десетилетия не е имало подобно деяние, което шокира хората от този град\", посочи кметът на Сплит Андро Кръстулович Опара.\r\n\r\nТой допълни, че заподозреният извършител е бил арестуван.\r\n\r\nУбиецът, вероятно моряк, си отмъщавал на жертвите за това, че са тормозили брат му, допълва 24Sata.", "date": "2020.01.12", "title": "Тройно убийство разтърси хърватския град Сплит"}
{"url": "https://www.dnes.bg/kino/2020/01/12/dylboka-propast-mejdu-bedni-i-bogati-s-gospojica-iuliia.434220", "text": "Джесика Частейн и Колин Фаръл са безпощадни като Джули и Жан в \"Госпожица Юлия\". Под режисурата на Лив Улман, следвайки пиесата на Аугуст Стриндберг, двамата актьори разкриват дълбоката пропаст между бедни и богати.\r\nСюжетът ни праща в края на 19-и век. В ирландската област Ферманаг се усеща зараждаща се романтика между прислуга и господарска дъщеря.\r\nЗа малко може да повярваме в чудото, че двамата наистина може да са заедно.  Но с всеки следващ ход и изказана мисъл на персонажите, наяве излизат сложните отношения между различните прослойки, повредени от обществените порядки, в които са възпитавани.\r\nИзборът на Лив Улман да дебютира в киното като режисьор именно с това заглавие, също не е случаен. Именно тя изиграва \"Госпожица Юлия\" през 1991 г. под режисурата на Ингмар Бергман.\r\n                    \n                    \n                \n                \n                \n                Улман е безпощадна в наблюденията си върху различните обществени класи и точно акцентира върху истинското влияние на парите и властта.\r\n\"Гледайте \"Госпожица Юлия\" на 12 януари от 22.45 часа по телевизия .\r\n ", "date": "2020.01.12", "title": "Дълбока пропаст между бедни и богати с \"Госпожица Юлия\""}
{"url": "https://www.dnes.bg/sofia/2020/01/12/snegorinite-v-sofiia-zapaliha-hvyrliat-se-smesi.435634", "text": "От тази сутрин започна извършването на обработки със смеси срещу заледяване, като първи са планинските райони \"Панчарево\" и \"Витоша\", където има повече валежи, съобщиха от Столична община. \r\n\r\nКъм момента снегопочистваща техника обработва общински пътища в Пасарел, Железница, Бистрица и Плана, трасета на градския транспорт, опасни и стръмни участъци в планинските райони. Столичен инспекторат контролира дейността по извършване на обработките.\r\n\r\nНад 110 снегопочистващи машини са в готовност в активен режим.\r\n\r\nИзвършва се и опесъчаване на пътищата Драгалевци – Алеко и Бояна – Златни мостове.\r\n\r\nКъм момента градският транспорт се движи по обичайните си маршрути.", "date": "2020.01.12", "title": "Снегорините в София запалиха, хвърлят се смеси "}
{"url": "https://www.dnes.bg/index/2020/01/12/madjid-evrodeputatyt-s-kubinki-i-lanec.435635", "text": "Той е мюсюлманин, цветнокож, бежанец. Носи бейзболна шапка и златен ланец и често го бъркат с музикална звезда.\n\r\nА Маджид Маджид отскоро е евродепутат.\n\r\n\"Чувал съм за себе си какво ли не. Ние като общество мислим консервативно. Че депутатите трябва да изглеждат по определен начин и ако не, не могат да бъдат евродепутати. Но наистина не ме интересува\", казва Маджид пред Нова тв.\n\r\nТой напуска родината си Сомалия през 1994 г., когато избухва Гражданската война. Майка му напуска eдна от най-бедните африкански държави с петте му братя и сестри, а той е на 5 години. \n\r\nПрекарват 6 месеца в бежански лагер в Етиопия, преди да си намерят дом във Великобритания. Майка му започва да работи като чистачка, за да издържа семейството. \n                \n                \n                \r\nЗа да печели, в училище самият Маджид прави музикални миксове и продава дисковете на съучениците си. След музиката, започва да се увлича по алпинизъм и природа. През 2009-а изкачва Килиманджаро. Основава клуб за смесени бойни изкуства.\n\r\nТой е всичко, което политици като Виктор Орбан и Матео Салвини мразят. Мюсюлманин, бежанец, но и евродепутат. \n\r\n\"Имах платформа, проведох кампания, за да бъда избран и да стана евродепутат. Мотото ми беше \"Имигрантите правят Великобритания велика\". Шумно и гордо говорех за това. Хората в Йоркшир и Хъмбър, 5 милиона и 500 000 гласоподаватели в моя регион. Те ме избраха заради това, което съм. Не съм се променил. Да, има много хора, които не ме харесват. Но и много, които ме харесват. Не мога да се харесвам на всички. Но всичко, което искам е, да бъда честен със себе си и да защитя каузите, за които горя\", споделя Маджид.\n\r\nТой обещава, че през тази година ще направи всичко възможно да дойде и в България.", "date": "2020.01.12", "title": "Маджид - евродепутатът с кубинки и ланец"}
{"url": "https://www.dnes.bg/sport/2020/01/12/nikolai-iorgov-se-gotvi-da-vzrivi-ringa-na-senshi-za-peti-pyt.435636", "text": "Николай Йоргов се готви за пета победа от бойната верига SENSHI. На 22 февруари в Двореца на културата и спорта във Варна Йоргов ще се опита да спечели нова купа от ринга на петото издание на зрелищната гала. \n\r\nТова ще е и петото му поредно участие в тежката гала, с което той става рекордьор по участия на SENSHI.\n\r\nИзминалата година беше изключително успешна за талантливия български боец, който през март стана сребърен медалист от Световното първенство по муай тай на WMF. Няколко месеца по-късно, през октомври 2019 г., участието на Йоргов в SENSHI 4 завърши с фойерверки, след като българинът нокаутира японския шампион по киокушин Джо Миахара във Варна. \n\r\nСрещата между двамата се проведе по правилника на Професионалната лига на Световния киокушин съюз в категория до 80 кг. Три от общо четирите участия на Йоргов в SENSHI са завършвали с победа. Единствено не успя да стигне до финал през юли, когато травма спря безупречната му серия след тежка и оспорвана среща.\n                    \n                    \n                \n                \n                \n                \r\nНиколай Йоргов има сребърен медал от Световното на първенство по карате киокушин на KWU от 2013 г., многократен републикански шампион е, шампион на Япония, както и вицесветовен шампион по ръкопашен бой стил Шинкен шобу.\n\r\nОрганизаторите все още пазят в тайна кой ще излезе на ринга срещу Йоргов на SENSHI 5, но със сигурност предизвикателството за българския талант ще бъде голямо.\n\r\nНа 22 февруари във Варна бойната гала ще предложи 9 зрелищни дуела с участието на едни от най-големите имена в карате киокушин кикбокса. Очакваме, че и този път на ринга ще се разиграят зрелищни сблъсъци по правилата на SENSHI, които са и запазена марка на елитната гала. При тях са позволени удари в главата, с лакти, прехвърляния.\n\r\nБилетите за SENSHI 5 вече са в продажба () и са с цени 10 и 20 лева.", "date": "2020.01.12", "title": "Николай Йоргов се готви да взриви ринга на SENSHI за пети път"}
{"url": "https://www.dnes.bg/zvezdi/2020/01/12/uiliam-dano-s-hari-otnovo-zaigraem-v-edin-otbor.435637", "text": "Принц Уилям изрази надежда, че кралското семейство ще бъде отново единно в бъдеще. Според източници на Sunday Times, херцогът на Кеймбридж е казал на свой приятел, че изпитва скръб, че той и принц Хари вече са \"отделни единици\".\n\n\"Съжалявам за това. Всичко, което можем да направим, и всичко, което мога да направя, е да опитаме и да се надяваме, че ще дойде моментът, когато всички ще четем от една и съща страница. Искам всички да играят в отбора\", казал Уилям.\n\r\nКралицата е призовала принцовете Чарлз, Уилям и Хари на семейна среща в Сандрингам, за да преодолеят различията си. Меган Маркъл също ще се присъедини към членовете на семейството чрез конферентен разговор от Канада, където отпътува в петък.\n                    \n                    \n                \n                \n                \n                \r\nХерцогът и херцогинята на Съсекс хърлиха бомба тази седмица, разкривайки, че се оттеглят като \"старши\" кралски особи и планират да работят, за да станат финансово независими, предизвиквайки сътресения в Британската монархия. Според източници, близки до кралското семейство, кралицата била много недоволна от решението на двойката, докато братът на Хари принц Уилям и баща им Чарлз били \"вбесени\".\n\r\nБританските таблоиди, както и социалните медии, спекулират, че принц Хари и съпругата му са били изолирани от останалите кралски особи и това е довело до решението им да напуснат кралското семейство, въпреки че те заявяват, че ще разделят времето си между Обединеното кралство и Северна Америка, докато продължават да подкрепят кралицата.", "date": "2020.01.12", "title": "Уилям: Дано с Хари отново заиграем в един отбор"}
{"url": "https://www.dnes.bg/world/2020/01/12/putin-voenen-konflikt-s-iran-shte-dovede-do-katastrofa.435638", "text": "Германският канцлер Ангела Меркел приветства днес признанията на Иран, че е свалил погрешка украински пътнически самолет в Техеран и призова за изчерпателно разследване на катастрофата, предаде Франс прес.\r\n\r\n\"Добре е, че отговорните за това са вече известни и мисля, че всичко трябва да бъде направено, заедно със страните, чиито граждани загинаха, за да се намерят решения, да се изяснят нещата по един изчерпателен начин и да се обсъдят последиците. Днес беше направена една важна стъпка\", заяви Меркел.\r\n\r\nЗа иранската ядрена програма Меркел каза, че е нужно да се съхрани иранската ядрена сделка, сключена преди пет години, допълва ТАСС.\r\n\r\nПутин също заяви, че Русия и Германия са за по-нататъшно реализиране на тази сделка, което е важно не само за региона, но и за целия свят.\r\n\r\nРуският президент освен това предупреди, че мащабен военен конфликт в Близкия изток би довел до катастрофа, допълва БТА.", "date": "2020.01.12", "title": "Путин: Военен конфликт с Иран ще доведе до катастрофа"}
{"url": "https://www.dnes.bg/football/2020/01/12/berbatov-niama-da-vodi-bitka-za-shef-na-bfs-zasega.435639", "text": "Последните апели на Димитър Бербатов за промяна във футбола накараха много анализатори да предположат, че ще бъде един от кандидатите да замени Боби Михайлов като президент на БФС. \r\n\r\n\"Бербатов не иска да става президент на БФС – засега\", обяви неговият мениджър Емил Данчев.\r\n\r\n\"Много говорихме с Бербатов и той заяви, че не е готов да поеме БФС. И аз съм на същото мнение. Не искам да бъде употребен, както това се случи с негови колеги. Според мен най-добрия път за него е първо да бъде вицепрезидент или член на Управителен съвет, да навлезе в нещата като ръководител. Нека да му дадем време сам да реши. Досега той е показвал, че рядко бърка\", каза Данчев пред Канал 3.\r\n\r\nСпоред мениджъра евентуална кандидатура на Лъчезар Танев за поста, ще бъде много подходяща.", "date": "2020.01.12", "title": "Бербатов няма да води битка за шеф на БФС. Засега!"}
{"url": "https://www.dnes.bg/world/2020/01/12/shef-na-boing-si-trygva-s-62-mln-i-bez-kompensaciia.435640", "text": "Отстраненият главен изпълнителен директор на \"Боинг\" Денис Мюлънбърг ще получи 62 милиона долара в акции и пенсионни начисления, но няма да получи компенсация за предсрочно прекратяването на трудовия си договор, съобщават от компанията.\n\r\n62-годишният Мюлънбърг бе освободен през декември, тъй като компанията не успя да се справи с последиците от две фатални катастрофи с най-продавания й самолет 737 Макс и не възстанови репутацията си сред авиокомпаниите и регулаторните органи.\n\r\nОсвен това Мюлънбърг губи 14,6 милиона долара.\n\r\nПредседателят на съвета на директорите Дейвид Калхун поема ролята на главен изпълнителен директор от понеделник и ще получава основна заплата от 1,4 милиона долара годишно, а също така има право на премиална програма за дългосрочно стимулиране на стойност 26,5 милиона долара, отбелязва Боинг.\n                    \n                    \n                \n                \n                \n                \r\nПрез ноември самолетостроителят съобщи, че Денис Мюлънбърг доброволно се отказва от бонуса си за 2019 година и от възнаграждението в акции. През 2018 година бонусът му и възнаграждението под формата на акции е било около 20 милиона долара. (БТА)", "date": "2020.01.12", "title": "Шеф на \"Боинг\" си тръгва с $62 млн. и без компенсация"}
{"url": "https://www.dnes.bg/sofia/2020/01/12/chast-ot-stolichniia-mladost-1-bez-voda-utre.435641", "text": "На 13 януари, понеделник, във връзка с подмяна на сградно водопроводно отклонение до бл. 91Б жк. \"Младост\" 1 се налага спиране на водоподаването от 09:00  до 21:00 часа на клиентите на \"Софийска вода\", живеещи в района на:\r\n\r\nбл. 89, бл. 91Б вх. А и Б, бл. 91, заведение до бл. 89 вх. А, сервиз за гуми до бл. 91А\r\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: пред бл. 89 вх. В.\r\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\n\r\n\"Софийска вода\" АД предварително се извинява на своите клиенти за причинените временни неудобства!", "date": "2020.01.12", "title": "Част от столичния \"Младост 1\" без вода утре"}
{"url": "https://www.dnes.bg/politika/2020/01/12/pasi-genetichni-prestypleniia-mogat-da-dovedat-do-svetovna-voina.435642", "text": "Соломон Паси направи интересна прогноза и заяви, че следващата световна война може да е заради генетични или киберпрестъпления.\r\n\r\n\"Следващият мащабен световен конфликт може да бъде и на територията на генетиката. Генетичните престъпления са част от престъпленията на бъдещето, както и киберпрестъпленията. Те могат да се превърнат в терена на следваща голяма световна война\", каза Паси пред bTV.\r\n\r\nТой допълни, че от години настоява пред българското правителство да се приеме закон за космическите дейности, които са рисковани, но стават все по-евтини.\r\n\r\n\"Когато говорим за големите рисково от новите технологии е това, че се подмладяват участниците. Тоест, потенциалната възраст на бойците, които ще могат да управляват дронове, за което няма да има нужда от военни бази, са тийнейджъри на 12-14 години, които са добри геймъри\", уточни бившият външен министър.", "date": "2020.01.12", "title": "Паси: Генетични престъпления могат да доведат до световна война"}
{"url": "https://www.dnes.bg/index/2020/01/12/bakterii-v-kuhniata-plesen-meso-nemiti-zelenchuci-kakvo-da-znaem.435643", "text": "Може ли да консумираме немити зеленчуци? А храни, които са леко мухлясали? Какво трябва да знаем, когато приготвяме месо? И как да избегнем разпространяването на бактерии в кухнята? \"\" дава част от отговорите.\n\r\n\n\r\nНякои видове микроскопични гъби от групата Aspergillus произвеждат изключително опасни токсини - най-силните от всички биологични отрови. Плесенните гъби се появяват обичайно по орехите и другите ядки, по зърнените култури като царевица и жито, по семената. Ако в кухнята ви има мухлясали храни - дори и само отчасти, най-добре ги изхвърлете.\n                \n                \n                \r\n\n\r\nДори и в малки дози приемането на афлатоксини може да причини сериозни заболявания - като рак на черния дроб, или пък да доведе до нарушения в развитието на плода в майчината утроба. Високата концентрация на този токсин предизвиква остро отравяне, нерядко с летален изход. \n\r\n\n\r\nБактериите от групата Salmonella живеят в стомашно-чревния тракт на много животни. Но за човека ентеробактериите често водят до тежки заболявания. Строгото спазване на правилата за хигиена в кухнята, както и топлинната обработка (15 минути са достатъчно) най-вече на месните и рибните продукти помагат да се избегне разпространението на салмонелите.\n\r\n\n\r\nОт една страна бактериите от групата Escherichia coli изпълняват важни функции в червата на човека. Но при хората с отслабена имунна система особено опасният високопатогенен щам на пръчковидните бактерии (ентерохеморагична ешерихия коли) може да предизвика тежка чревна инфекция.\n\r\n\n\r\nВисоката температура може да унищожи и салмонелите, и чревните причици. За съжаление обаче бактерии има не само в продуктите от животински произход, но и в зеленчуците. Преди употреба марулите, краставиците и всички останали зеленчуци трябва внимателно да се измият с топла вода. Важно е да се използват различни ножове за зеленчуци и месо. Това помага за намаляване на риска от зараза.\n\r\n\n\r\nПръчковидните бактерии от групата Listeria са известни със способността си да се приспособяват перфектно. Те фактически са навсякъде, включително в хранителните продукти. В организма на човека те са способни да предизвикат заразяване на кръвта или менингит (възпаление на кората на главния мозък). Листериите могат да бъдат победени чрез термична обработка - на 70 градуса за най-малко десет минути. \n\r\n\n\r\nВирусът Норовирус или Норфолк от групата на норовирусите много често е виновник за разпространението на \"стомашното разстройство\" с гадене, повръщане и диария. Вирусът може да живее до 12 дни по зеленчуците и месните продукти. Борбата с него се води отново чрез термичната обработка и дезинфекцията на ръцете.\n\r\n\n\r\nХранителните продукти влизат в съприкосновение с микробите още докато се обработват. Най-вече в собствената кухня. Затова спазването на хигиената е най-добрият начин за борбата с бактериите и вирусите. Най-важното е ръцете да бъдат измити внимателно със сапун, преди да се пристъпи към приготвянето на храната.\n\r\n\n\r\nСлед като веднъж сте размразили продукти, не бива да ги замразявате наново. За рязането на месото, рибата и зеленчуците трябва да се използват различни дъски - така може да се предотврати пренасянето на бактериите към продуктите, които не изискват термична обработка. Месото и рибата трябва да се готвят не по-малко от десет минути (на не по-малко от 70 градуса) и трябва да се изяждат още същия ден!\r\n   ", "date": "2020.01.12", "title": "Бактерии в кухнята - плесен, месо, немити зеленчуци. Какво да знаем?"}
{"url": "https://www.dnes.bg/pop/2020/01/12/baby-shark-pluva-v-cd-i-kym-bylgarskite-deca.435644", "text": "Ако не сте чували зарибяващия рефрен на Baby Shark, сигурно сте живели в пещера и без никакви комуникации в последната година.\r\nАкулите от жизнерадостната песничка, събрала близо 4 милиарда гледания в YouTube, вече плуват и към българските деца в компилацията The Best of Baby Shark (The Orchard/\"Вирджиния рекърдс“). \n\r\nПродуцираният от южнокорейския гигант Pinkfong трак става вайръл до степен, в която световна звезда от калибъра на Селин Дион решава да го превърне на шега в драматична балада. Тв водещият Джеймс Кордън прави кавър на песента със звездата от \"Игра на тронове\" Софи Търнър, а Елън Дедженерис смени шапката на шоуто си с римейк на анимационното клипче.\n                    \n                    \n                \n                \n                \n                \r\nBaby Shark има продадени над 130 000 копия във Великобритания и прекарва 4 последователни седмици в официалния еърплей чарт TОП 40. Песничката влиза в ТОП  на Spotify за всички глобални пазари. Смята се, че основната тема на Baby Shark възниква в като неофициален химн на детските лагери в САЩ през изминалия век, а по-късно получава допълнителна популярност покрай истерията около филма „Челюсти“. \n\r\nPinkfong издават своята версия като образователен джингъл, който трябва да помогне на малките в речевото им развитие.\r\n", "date": "2020.01.12", "title": "Baby Shark \"плува\" в CD и към българските деца"}
{"url": "https://www.dnes.bg/stranata/2020/01/12/zapochva-ukrepvaneto-na-svlachishteto-trifon-zarezan.435645", "text": "Започва укрепването на свлачището \"Трифон Зарезан\" край Варна, съобщи \"Фокус\". \r\n\r\nС финансова подкрепа от 15 млн. лв. от МРРБ през 2020 година започва работа за решаване на още един дългогодишен проблем на Варна – укрепване на свлачището на \"Трифон Зарезан\". \r\n\r\nС реализацията на проекта ще бъде възстановен панорамният път Варна - Златни пясъци, който е много важен за туристическите комплекси на север от морската столица. \r\n\r\nСвлачищните процеси ще бъдат овладяни, ще бъде разтоварен и магистралният път за \"Златни пясъци\".", "date": "2020.01.12", "title": "Започва укрепването на свлачището \"Трифон Зарезан\" "}
{"url": "https://www.dnes.bg/izvanrelsi/2020/01/12/da-predlojish-brak-taka-che-da-ne-ti-otkajat.435497", "text": "Всеки един мъж може да падне на едно коляно и да ви поиска ръката. Важното обаче е как го прави. Всяка жена най-вероятно хиляди пъти си е представяла как нейния любим ще й предложи брак и къде точно ще стане това. Разбира се, елементът на изненадата също не трябва да се забравя.\n\r\nЕдин мъж от Бостън обаче постави летвата много високо. Лий Льохер е режисьор и много добре познава света на киното. Още по-добре обаче може да си играе с него и да променя истории. Точнот това и прави, за да поиска ръката на любимата си по-най незабравимия начин.\n\r\nЛий организира частна прожекция на анимацията \"Спящата красавица\", тъй като тя е любимата на приятелката му. Историята се случва на 30 декември, когато двамата се оптправят към малко кино, а бъдещата булка не подозира нищо. Дотук всичко звучи нормално, но интересното се случва на екрана.\n                    \n                    \n                \n                \n                \n                \r\nТова, с което Лий успява да впечатли не само годеницата си, но и целия свят, е направата на самото предложение. Той променя целия край на \"Спящата красавица\" и вкарва себе си и годеницата си в анимацията. В ролята на принцесата влиза, разбира се, приятелката му, а красивият принц е самият Льохер.\n\r\nВъв видео, публикувано в YouTube се вижда как бъдещата булка гледа внимателно филмчето и постепенно започва да разпознава лицата на персонажите и да забелязва разликата с оригинала. И точно, когато вижда лицето на Лий върху тялото на принца, анимационният герой вади кутия с годежен пръстен и я показва на публиката.\n\r\nСлед това идва истинското шоу. Принцът хвърля кутията към истинския Лий и тя магически се транспортира от екрана към реалността. Мъжът я хваща и пада на едно коляно пред любимата си, а цялата зала избухва в аплодисменти. \n\r\nВижте още по темата в", "date": "2020.01.12", "title": "Да предложиш брак така, че да не ти откажат"}
{"url": "https://www.dnes.bg/sofia/2020/01/12/sofiia-na-6-miasto-po-mrysen-vyzduh-kym-momenta.435647", "text": "И днес въздухът над София е замърсен. Според данните на световния сайт airvisual.com сутринта столицата ни бе на 15-о място по замърсяване на въздуха в света, а към 13:10 часа позицията вече е шеста.\r\n\r\nНай-замърсен е въздухът в районите на \"Младост\", \"Надежда\", \"Павлово\" и \"Хиподрума\".\r\n\r\nПред нас в класацията за най-мръсен въздух са Шанхай (5 място) и Сараево в Босна и Херцеговина.\r\n\r\nНай-замърсеният въздух в момента дишат в Дака, Бангладеш, следван от столицата на обхванатата от пожари Австралия - Канбера, на трето място е Уланбатор, Монголия.\r\n\r\n ", "date": "2020.01.12", "title": "София на 6 място по мръсен въздух към момента"}
{"url": "https://www.dnes.bg/index/2020/01/12/chuvstvat-li-se-amerikancite-v-bezopasnost-sled-ubiistvoto-na-soleimani.435466", "text": "След като бе сложен край на живота на иранския генерал Касем Солеймани от ръката на американският президент Доналд Тръмп, вицепрезидентът Майк Пенс обяви, че сега светът, в който живеем, е по-безопасен.\r\n\r\n\"Не сме в безопасност. Войната не е безопасност. Думите са по-силни от куршумите“, казва пред BBC случаен минувач във Вашингтон.\r\n\"Аз съм католик, не подкрепям убийството поради каквато и да е причина, но се чувствам в безопасност“, контрира възрастна жена. Тя добавя, че имат приятели, които са иранци. Те са споделили, че повечето хора в Иран не знаят какво точно се случва.\r\n                \n                \n                \"Не се чувствам толкова безопасно, колкото преди това убийство. Нямаше добра причина за тези действия. И мисля, че те поставят не само нашите военни, но и всички останали, в голяма опасност. Арабският свят ще е готов да удари където и да е в САЩ“, коментира друга жена.\r\n\"Лично аз не се чувствам в безопасност. Точно обратното. Вярвам, че това беше импулсивно и много опасно действие от страна на нашия президент“, отговаря друг случаен минувач. \r\n\"Той беше терорист. Убил е много американски войници и е отговорен за множество смъртни случаи в Иран. Нашата снаха е от Иран, тя знае каква е ситуацията там. Иранците просто искат да са свободни, но с режима там са неспособни да постигнат това. Солеймани беше терорист, така че се чувствам в безопасност, когато него го няма“, казва друг американец.\r\n\r\nМалко проучване на Independent по улиците на Вашингтон показва, че повечето американци дори и не знаят къде се намира новият им най-голям противник.\r\nНякои от хората признават, че се опитват да следят темата, но не разбират точно какво се случва. Един от случайните минувачи, който медията спира, се оказва военен. Той също не успява да посочи с абсолютна точност къде е Иран, но заявява, че ако избухне война, той със сигурност ще се включи в нея.  Друг американски гражданин дори не е разбрал, че светът се е разтресъл от спречкването между САЩ и Иран.\r\n \r\n\r\n", "date": "2020.01.12", "title": "Чувстват ли се американците в безопасност след убийството на Солеймани? "}
