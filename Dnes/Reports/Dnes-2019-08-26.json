{"url": "https://www.dnes.bg/stranata/2019/08/26/policiiata-zadyrja-27-godishen-za-ubiistvoto-v-s-granit.420883", "text": "27-годишен е задържан за убийството в село Гранит, съобщиха от МВР. С прокурорско постановление на мъжа е наложена мярка за задържане до 72 часа. \n\r\nПрез нощта на 22 срещу 23 август жител на село Гранит сигнализирал в полицията, че е чул изстрели в близост до дома си.\r\nПристигналият на място полицейски екип е установил в съседен имот мъж в безпомощно състояние и с огнестрелна рана. Пристигналите медици са констатирали смъртта на младия мъж.\r\nНа мястото е извършен оглед. По случая е образувано досъдебно производство. Криминалистите са установили извършителя – 27-годишен мъж от село Гранит.\r\nРаботата по случая продължава под ръководството на Окръжната прокуратура в Стара Загора. \r\n ", "date": "2019.08.26", "title": "Полицията задържа 27-годишен за убийството в с. Гранит"}
{"url": "https://www.dnes.bg/notifikacii/2019/08/26/pri-podhodiashti-usloviia-trymp-se-sreshta-s-rohani.420906", "text": "Президентът на САЩ Доналд Тръмп заяви, че ще се съгласи да се срещне с иранския Хасан Рохани, ако \"условията за това са подходящи\", предаде ДПА.\r\n\"Искаме да няма никакви ядрени оръжия и балистични ракети\", каза Тръмп. \"Наистина смятам, че Иран може да бъде прекрасна страна, но не могат да имат ядрени оръжия\", добави той.\r\nТръмп предупреди Иран, че ако се държи агресивно, ще му бъде отговорено със сила.\r\nПрезидентът на САЩ каза това на пресконференция в края на срещата на върха на Г-7 в Биариц, където страната домакин Франция оглави усилия за намиране на дипломатическо решение по въпроса за поставеното под заплаха ядрено споразумение, което имаше за цел да попречи на Техеран да разработва ядрени оръжия, отбелязва ДПА.\r\r\n                \r\n                \r\n                Президентът на САЩ заяви, че има добро усещане за Иран, и че е реалистично да се мисли, че среща с Рохани може да има през следващите седмици, предаде Ройтерс.\r\nТръмп изрази и мнение, че иранският президент ще прояви желание да се срещне с него. \"Те наистина понасят сериозни страдания\", каза Тръмп.\r\nФренският президент Еманюел Макрон заяви, че Рохани му е казал, че е отворен към възможността да се срещне с Тръмп. (БТА)", "date": "2019.08.26", "title": "При \"подходящи условия\": Тръмп се среща с Рохани"}
{"url": "https://www.dnes.bg/world/2019/08/26/biaric-arena-na-sblysyka-na-metodite-na-makron-i-na-trymp.420818", "text": "Изкуството на дипломатическия удар и изкуството на сделката - тези два лидерски метода се откроиха в първите два дни на срещата на върха на Г-7 в Биариц, отбелязва Франс прес.\n\r\nИзкуството на дипломатическия удар бе методът, до който предпочете да прибегне френският лидер Еманюел Макрон, домакинът на форума на върха. \n\r\nСред дипломатическите удари, които той поднесе преди самата среща на върха, бяха срещата му с руския президент Владимир Путин в Брегансон и новината, че през ноември ще се срещне отново с китайския лидер Си Цзинпин. После Макрон организира работен обяд с Тръмп точно преди вечерята, с която стартира официално срещата на върха Г-7. А във втория ден изненадата дойде и от визитата в Биариц на иранския външен министър Мохамад Джавад Зариф.\n\n\n\r\n                    \n                    \n                \r\n                \r\n                \r\n                Чрез този метод на действие Макрон иска да подчертае колко е полезна личната връзка с всеки лидер, обясняват съветниците му. Той иска да покаже, че във всички конфликти трябва да се говори с всеки и ако е възможно да се играе ролята на посредник, което ще постави Франция отново в центъра на играта на международната сцена. \n\r\nНа срещата на върха освен това Макрон се опитва да превърне отново Г-7 в неформален дискусионен клуб между големите сили в света. Заради това няма и да има заключително общо комюнике в края на срещата, което лидерите дори не четат. \n\r\nАко си спомним предишната среща на върха на Г-7 в Канада, тогава Доналд Тръмп дори отказа да подпише подобен документ. Сега Макрон опитва да постигне напредък по конкретни въпроси, като например уреждане на международните кризи. За Амазония например той обяви, че темата ще е приоритетна на срещата и предупреди, че Франция ще блокира споразумението ЕС-Меркосур, за да протестира срещу отношението на Бразилия по въпроса за катастрофалните горски пожари и борбата с климатичните промени. За това той обаче не предупреди своите испански и германски съюзници, които протестираха срещу подобно блокиране на сделката\n\r\nМетодът на Тръмп, който също се открои на срещата на Г-7 в Биариц, е този, в който сделките, търговията и икономиката са от значение. Верен на миналото си на бизнесмен и на двустранния си подход в международните отношения, Тръмп говори досега в Биариц по търговски въпроси. Сделка с Япония, преговори с Великобритания, остри коментари за търговската война с Китай и никакви коментари за пожарите в Амазония, за климата и за Иран.\n\r\nСпоред американски представители французите на тази среща на върха поставят акцента върху проблеми, вълнуващи френското общество, като равенството между мъжете и жените и климатичните промени, оставяйки икономиката на втори план.\n\r\nДвата подхода на Макрон и на Тръмп обаче породиха някои рискове за Макрон. След вечерята в първия ден от срещата на върха Макрон обяви важен напредък - той имал съгласието на съюзниците си, сред които и Тръмп, за да предаде общо послание на Иран, казаха дипломатически източници. Час по-късно Тръмп открито го опроверга. \n\r\nЗагрижен да не предизвика сблъсък с първата сила в света, Макрон намали претенциите и заговори само за общи цели спрямо Иран и за това, че той не е получил официален мандат за преговори с Техеран. \n\r\nКоето обаче не му попречи да поднесе нов театрален обрат с визитата вчера на Зариф в Биариц. Според анализатора от Международната кризисна група Робърт Мали това е знак, че Макрон се опитва да постигне по един много енергичен начин нещо като споразумение между САЩ и Иран. Ако успее, това за него ще е голяма победа, ако се провали, никой няма да му се сърди. Но си остава и рискът Макрон да изглежда като политик, който жестикулира много, но чиито инициативи не водят до нищо. За Амазония например вчера вечерта Г-7 все още не бяха се споразумели по обещаните от Макрон спешни мерки, а това се смята за ключово досие, което може да покаже колко ефикасен е Г-7 и методът Макрон.\r\n \r\n/БТА/\r\n ", "date": "2019.08.26", "title": "Биариц - арена на сблъсъка на методите на Макрон и на Тръмп"}
{"url": "https://www.dnes.bg/akoshtete-vqrvaite/2019/08/26/v-sezona-na-svatbite-kakvi-sa-trendovete-na-roklite.420841", "text": "Слънцето и неговото сияние е успяла да пресъздаде във великолепни булчински рокли талантливата дизайнерка Радослава Лазарова. Тя гостува в студиото на \"България сутрин\", където представи прекрасната си нова колекция.\n\r\nМоделът Вероника Стефанова пък бе облечена в булчинска рокля с... джобове.\n\r\n\"Роклята е изключително удобна и лека. Рокля, с която може да прекараш десетина часа, колкото трае една сватба, без да се притесняваш по никакъв начин. Подходяща е за всички сезони\", сподели Вероника.\n\r\n\"Спортен детайл, нещо закачливо. Джобът е абсолютно прозрачен. В модата е интересно влиянието на спорта. Едното са джобчетата, другото са вертикалните линии, геометричните мотиви и удобството. За дизайнерите е много важно една булка да се чувства удобно\", каза от своя страна Радослава Лазарова за зрителите на .\n                    \n                    \n                \r\n                \r\n                \r\n                \r\nТя демонстрира в студиото красиви булчински рокли в различни нюанси, за които е използвала авторска дантела, дело на самата нея. Дизайнерката посочи, че V-деколтето е ръчно оформено и подчерта актуалността на голите гърбове, точките и флоралните мотиви.\n\r\n\"Няма как бъдещата булка да се притеснява, че това би ѝ стояло пошло. Качественият плат е едно от най-важните неща\", отбеляза Радослава.", "date": "2019.08.26", "title": "В сезона на сватбите: какви са трендовете на роклите?"}
{"url": "https://www.dnes.bg/cars/2019/08/26/dizaineryt-na-infiniti-napusna-kompaniiata.420837", "text": "Главният дизайнер на луксозната марка на Nissan – Infiniti, Карим Хабиб, подаде оставка, обявиха от компанията и допълниха, че мястото му ще бъде заето от Тайсуке Накамура.\n\r\nХабиб става поредният шеф в компанията извън японските мениджъри, който напуска, като канадецът прекара около 2 години на поста. Вълната напускащи шефовете, които не са японци, набра скорост в Nissan след ареста и оставката на предишния шеф на компанията и на Renault-Nissan Карлос Гон.\n\r\nНакамура е дизайнер, чиято кариера се е развила изцяло в Nissan, където той работи от 1993 година насам. Досега той отговаряше за развитието на дизайна на Infiniti и на практика има влияние върху дизайна на марката от 2018 насам.\n                    \n                    \n                \r\n                \r\n                \r\n                \r\nОфициалното съобщение на Infiniti посочва, че Накамура поема новия си пост от 1 септември, като Тайсуке ще е подчинен на директора на глобалния дизайн на Nissan Алфонсо Албайс.\n\r\nВсе още не са ясни причините, поради които Хабиб е подал оставка. Той стана директор по глобалния дизайн на Infiniti през юли 2017, като преди това заемаше същия пост в BMW.\n\r\nПреди Хабиб от Nissan си тръгна сериозна група чуждестранни топмениджъри, в която влязоха Даниеле Скилачи, Хосе Муньос и Тревън Ман.\n\r\nГон очаква началото на процеса срещу него в Токио, като са му повдигнати обвинения във финансови машинации, укриване на доходи и злоупотреби, като бившият шеф твърди, че не е извършил нищо нередно и е станал жертва на заговор и преврат в японската компания, организирани от неговите колеги в борда на директорите.\r\n", "date": "2019.08.26", "title": "Дизайнерът на Infiniti напусна компанията"}
{"url": "https://www.dnes.bg/eu/2019/08/26/grajdanski-patruli-djebchii-djebchii-barselona-e-pylna-s-djebchii.420845", "text": "Барселона е разтревожена от рязкото увеличаване на кражбите и нападенията, чиито жертва стават най-вече многобройните туристи. До такава степен, че срещу джебчиите се организират \"граждански патрули\", пише Франс прес.\n\r\nМиналата сряда консулството на САЩ във втория по големина испански град предупреди американските граждани, че това лято \"има увеличаване на престъпленията, съпътствани с насилие\", и ги посъветва да не носят ценни часовници или бижута.\n\r\nПрез последните дни посланикът на Афганистан в Испания беше нападнат и часовникът му беше откраднат, а 91-годишна французойка беше приета в болница след падане, предизвикано от крадци, които дръпнали верижката от врата й.\n                    \n                    \n                \r\n                \r\n                \r\n                \r\nОт юни насам бяха регистрирани осем убийства - по-скоро рядък факт за този град. Южнокорейска чиновничка почина, след като беше ранена по време на кражба.\n\r\nВлиятелната хотелиерска асоциация на града през юли открито изрази безпокойство от \"големите пропуски\" в сферата на сигурността, които биха могли \"сериозно да накърнят репутацията на Барселона\".\n\r\nИзправен пред тези активно отразени в медиите инциденти, Алберт Батле, който отговаря в общината за сигурността, призна, че има \"криза в сигурността\" и призова да се \"направи сериозен и отговорен анализ\" на ситуацията.\n\r\nСпоред полицията кражбите са се увеличили с 28 процента между 2016 г. и 2018 г. Тенденцията за повишаване продължи със скок от 31 процента за една година на кражбите, съпътствани с насилие, през първото шестмесечие на 2019 г.\n\r\nНо за сметка на това престъпленията (убийства и наранявания) са намалели през първата половина на годината и ръстът на убийствата на глава от населението остава много по-малък в сравнение с този в Лондон, Берлин или Брюксел.\n\r\n\"Барселона остава един много сигурен град. Има увеличаване на несигурността, но то не ми се струва достатъчно, за да безпокойството като настоящото\", казва Соня Андолз, експертка по политиките за сигурност. Според нея увеличаването на несигурността е свързано с туристическия бум, който винаги привлича джебчиите .\n\r\nОт 1990 г. до 2017 г. броят на туристите, отседнали в хотел в Барселона, скочи от 1,7 милиона на 8,8 милиона, посочва Общинският център за наблюдение на тенденциите в туризма. Към това число трябва да се добавят 2,7-те милиона пътници на круизни кораби и 2,4-те милиона туристи, наемали апартаменти.\n\r\n60 процента от кражбите стават в най-посещаваните зони -стария град и квартала Ешампле, в който се намира базиликата \"Саграда фамилия\".\n\r\nСтарият град е \"оставен на произвола на съдбата\", казва Густаво Екуия, чийто магазин за аржентински специалитети неотдавна беше обран три пъти за една нощ. \"Има все повече проблеми, страшно много кражби и намушкани хора\", допълва той.\n\r\nПроблемът придоби политическо измерение, когато кметицата от левицата Ада Колау, която е на власт от 2015 г., беше обвинена в прекалено мек подход към проблема. Общината се защитава, като изтъква, че има увеличаването на бюджета за сигурност и че областта използва повече полицаи, включително части за борба с размириците.\n\r\nНо според полицията само един от десет престъпници, задържани за грабеж с насилие в периода 2018-2019 г., е бил пратен в затвора.\n\r\nОбезпокоени, жителите на Барселона организират \"граждански патрули\", които обикалят града и метрото, скандирайки: \"Джебчии, джебчии, Барселона е пълна с джебчии\" и носят плакати на няколко езика.\n\r\nКогато в метрото заподозрят някого, че е джебчия, \"гражданските патрули\" започват да свирят и извеждат човек от влака или от метростанцията.\n\r\n\"Свидетели сме на толкова несигурност, на такова безпокойство, че си казваме: или правим нещо, за да възстановим реда в Барселона, или тя ще се превърне в един южноамерикански град\", казва Елияна Гереро, колумбийка, която отпреди 12 години е започнала да патрулира сама в метрото.\n\r\n\"Преди подобно нещо не се случваше. Имаше кражби, но не и такова насилие като сега\", казва Елияна, брокер на недвижими имоти, неуспяла да постъпи на работа в полицията.\n\r\nНо властите и експерти възразяват срещу тази инициатива. \"Разбирам, че хората искат решения. Но да започнат сами да раздават правосъдие не е решение. Един гражданин без образование, без униформа и без контрол не може да играе такава роля\", казва Соня Андолз.\r\n \r\n/БТА/\r\n ", "date": "2019.08.26", "title": "Граждански патрули: Джебчии, джебчии, Барселона е пълна с джебчии!"}
{"url": "https://www.dnes.bg/crime/2019/08/26/jena-ot-kavarna-dade-17-000-lv-na-izmamnici.420825", "text": "53-годишна жена от Каварна даде 17 000 лева на телефонни измамници, съобщават от Областната дирекция на МВР в Добрич.\r\n\r\nНа 23 август, около 18:30 часа, жената се е оплакала в полицията, че 2 часа по-рано е била въведена в заблуждение от мним полицейски служител. \r\n\r\nМалко по-късно жената предава пред жилището си на непознат мъж сумата от 17 000 лева. Малко по-късно разбрала, че е измамена. По случая е образувано досъдебно производство.", "date": "2019.08.26", "title": "Жена от Каварна даде 17 000 лв. на измамници"}
{"url": "https://www.dnes.bg/index/2019/08/26/kakvi-prava-imame-kogato-pytuvame-s-avtobus-ili-samolet.420873", "text": "Комисията за защита на потребителите предостави информация, която може да ни бъде полезна, когато сме на път.\r\nПри  над 2 часа имаме право да получим обратно парите си за билета или на алтернативен транспорт до крайната дестинация. Ако закъснението е повече от 90 минути или се стигне до отмяна на пътуване с продължителност над 3 часа, компанията следва да ни осигури храна или напитки. При необходимост - и настаняване за две нощувки в хотел на цена до 80 евро на нощувка. Това обезщетение отпада, ако превозвачът може да докаже, че отмяната или закъснението се дължат на непреодолима сила - тежки атмосферни условия или сериозни природни бедствия.\n\n\n\r\r\n                \r\n                \r\n                Ако автобусната компания, имаме право на обезщетение. В случай, че щетите са заради пътно-транспортно произшествие, размерът на обезщетението на единица багаж не може да бъде по-малък от 1200 евро.\r\n пред автобусния превозвач като се свържем с него и предявим рекламация, съветват от Комисията. От там препоръчват да пазим всички документи, свързани с пътуването, които доказват претенциите, за да приложим копия от тях към жалбата си. В случай че отговорът на превозвача не ни удовлетворява, можем да се обърнем към специализирания контролен орган - Изпълнителна агенция \"Автомобилна администрация\" или към Европейския потребителски център, когато превозвачът е регистриран в друга европейска държава.\r\nПри  авиокомпанията следва да ни предложи нов маршрут до крайната точка на пътуването при сравними транспортни условия на първата възможна дата или на по-късна дата, удобна за нас в зависимост от наличието на свободни места. Другата възможност е да ни възстанови стойността на билета в срок до 7 дни. Може да имаме право на обезщетение от 125 до 600 евро, като размерът му зависи от разстоянието на полета. Това обезщетение обаче може да отпадне в случай, че превозвачът ни е уведомил за отмяната най-малко 14 дни преди полета или пък успее да докаже, че тя се дължи на извънредни обстоятелства.\r\n над 2 часа, имаме право на храна и напитки, а при необходимост - и на настаняване и транспорт от летището до хотела и обратно. Ако закъснението на полета е повече от 5 часа, може да поискаме възстановяване на стойността на билета. В случай че пристигнем с повече от 3 часа по-късно от планираното, може да имаме право на обезщетение, като размерът му зависи от големината на закъснението. Това право е валидно само ако забавянето не се дължи на извънредни обстоятелства.\r\nАко при самолетен полет, може да имаме право на обезщетение с максимален размер до 1220 евро.\r\n за загубен или повреден багаж, трябва още при пристигането на летището да попълним протокол за загубен, съответно - повреден багаж. От КЗП съветват да подадем жалба към авиокомпанията, като към нея приложим протокола и електронните билети. Срокът за подаване на жалбата е до 7 дни от получаването на багажа в случай че е бил повреден, и до 21 дни, когато е забавен. Добре е да разполагаме с касови бележки за доказване стойността на липсващите вещи, тъй като в противен случай превозвачът може да определи обезщетението за загубения багаж според неговото тегло.\r\nПри проблем с авиокомпания първо трябва да се обърнем към самия превозвач, а впоследствие помощ може да потърсим и от мрежата \"Европейски потребителски центрове\", както и от специализирания контролен орган в съответната страна, който за България е Главна дирекция \"Гражданска въздухоплавателна администрация\".\r\nНа интернет страницата на работещия към Комисията за защита на потребителите Европейски потребителски център има калкулатор за полети, чрез който можем да проверим имаме ли право на обезщетение и да пресметнем точния му размер в нашата конкретна ситуация, напомнят от КЗП.", "date": "2019.08.26", "title": "Какви права имаме, когато пътуваме с автобус или самолет?"}
{"url": "https://www.dnes.bg/world/2019/08/26/285-jeni-ubiti-v-turciia-ot-nachaloto-na-godinata.420833", "text": "285 жени са били убити в Турция през първите седем месеца на 2019 г., съобщава в. \"Йени шафак\".\r\n\r\nСамо през месец юли на територията на страната е бил отнет животът на 31 жени.\r\n\r\nПо данни на изданието през последните седем години убийствата на жени в страната са се увеличили четирикратно.\r\n\r\nВестникът констатира, че въпреки желанието на обществото насилието над жени и най-вече убийствата да бъдат спрени на практика се случва точно обратното.\r\n\r\nПрез последните десет години в Турция са били убити 2337 жени. През 2011 г. е бил отнет животът на 121 представителки на нежния пол, а през 2018 г. в Турция са били убити 440 жени.\r\n\r\nОчаква се тази негативна тенденция да продължи, пише \"Йени шафак\", цитиран от БТА.\r\n ", "date": "2019.08.26", "title": "285 жени убити в Турция от началото на годината"}
{"url": "https://www.dnes.bg/obshtestvo/2019/08/26/instituciite-sa-zashtiteni-ot-hakerski-ataki-ne-vyobshte-ne-sa.420874", "text": "Системите, които се управляват от държавните органи, не са добре защитени, защото кибератаките стават все по-чести. Това е мнението на 57% от анкетираните 550 физически лица в проучване на Българската търговско-промишлена палата /БТПП/.\n\r\nЕдва 2% смятат, че се извършва текущ мониторинг на системите, а 6 на сто са убедени, че са взети всички необходими мерки за защита от кибератаки, съобщиха от Палатата. \n\n БТПП е направила национално проучване сред бизнеса и гражданите за отношението им към дигитализацията. Проучването е обхванало общо 1104 респонденти - анкетирани са 550 представители на бизнеса и 554 граждани от всички 28 области на страната.\n                    \n                    \n                \r\n                \r\n                \r\n                \r\nРезултатите от проучването показват, че обмяната на данни по дигитален път с държавните органи е нормална практика, която при 49% от респондентите се случва често. \n\r\nНемалък обаче е делът на фирмите – 38%, които са отбелязали, че рядко си общуват с администрацията чрез електронни канали, защото не им се предлага тази възможност. \n\r\nЕдва 7% съобщават, че самите те, като представители на бизнеса, нямат възможност за дигитален обмен, а само 6 на сто нямат доверие в използването на дигиталните технологии.\n\r\nДигитализацията в бизнесотношенията също е умерено напреднала, защото около 60% от анкетираните посочват, че при всички дейности обменят с техните партньори информация по дигитален път, 35 на сто използват дигиталния обмен, но при малко на брой дейности с контрагентите си. \n\r\nМалък е делът на фирмите, които изобщо не се възползват от развитието на цифровите технологии и не общуват чрез тях със свои клиенти или доставчици - едва 5 на сто. \n\r\nСпоред 68 на сто от компаниите-респонденти дигитализацията вече е допринесла за подобряването на качеството на произвежданите от тях стоки или предоставяните услуги. \n\r\nБлагодарение на нея при 43% от фирмите се отчита и по-малко количество използвани ресурси.\n\r\nПозитивен ефект от дигитализацията в насока увеличение на количеството на продадената продукция има при около една трета от фирмите - 32 на сто. Приблизително 18 на сто виждат, че с развитието и използването на дигитални технологии в бизнеса си, имат принос в намаляване на замърсяването на околната среда.\n\r\nСпоред 10% от бизнеса техните служители виждат заплахи от дигитализацията, защото се опасяват, че техният труд може да бъде заменен с машини.\n\r\nРезултатите от допитването показват, че половината от респондентите като работодатели определят, че повечето им служители имат много добри дигитални умения. Почти 20% е делът на мениджърите, които преценяват, че всички заети имат много добри дигитални знания. Близо една трета от участниците са посочили, че само малка част от техния персонал е с добри дигитални познания, а изобщо кадри без дигитална култура има при 3 на сто от анкетираните. \n\r\nПрез последните 3 години над 56 на сто от фирмите са инвестирали средства в дигитализация. Около 22 на сто са на мнение, че наличните им технологии отговарят на бизнес нуждите им и не се е налагало да инвестират парични ресурси за цифровизация. Само за 10 на сто дигитализацията не е сред приоритетите им и за това не са вложили финансови ресурси. Около 11 на сто поради затруднения от финансов характер не са си позволявали инвестиции за иновации или дигитализация.\n\r\nСпоред гражданското общество инвестициите в дигитализацията ще бъдат увеличени ако има политики по отношение на данъчни облекчения, осигурено финансиране по проекти, както и наличие на добре развита цифрова инфраструктура (според близо 50 на сто от анкетираните).", "date": "2019.08.26", "title": "Институциите са защитени от хакерски атаки? Не, въобще не са!"}
{"url": "https://www.dnes.bg/science/2019/08/26/izmeriha-s-goliama-tochnost-masata-na-neutrinoto.420840", "text": "Астрономи от Лондонския университетски колеж успяха с голяма точност да измерят масата на неутрино - призрачната частица, която рядко взаимодейства с обикновената материя, съобщи Сайънс алърт. Тези частици са много леки - масата им е близка до нулата.\n\r\nУчените комбинирали данни, получени в рамките на експерименти с ускорители на частици, с резултатите от наблюдения на реликтово излъчване. \n\r\nИзвестно е, че съществуват три вида неутрино - електронно, мюонно и тау неутрино. Неутрино от единия вид може да се преобразува в другите два. Това се нарича неутринна осцилация. Наличието на подобен процес се обяснява с маса, различна от нулата.\n\r\nПредишни изследвания позволиха да се определи горната граница на общата маса на трите вида неутрино. \n                    \n                    \n                \r\n                \r\n                \r\n                \r\nЗа да направят по-прецизни измервания, специалистите взели под внимание данни от космически наблюдения, защото различната от нулата маса на неутрино може да повлияе върху резултатите от тези наблюдения. \n\r\nУчените установили, че максимално възможната маса на най-лекото неутрино е 0,086 електронволта. При това общата маса на трите вида неутрино вероятно не надхвърля 0,26 електронволта.\r\n/БТА/\r\n ", "date": "2019.08.26", "title": "Измериха с голяма точност масата на неутриното"}
{"url": "https://www.dnes.bg/stranata/2019/08/26/prez-iuni-spad-ot-100-000-otchitat-po-moreto-ni.420868", "text": "Близо 100 000 души по по-малко са били почиващите през този юни по морето ни, сравнено със същия периоди на миналата година. Това каза във Варна директорът на Института за анализи и оценки в туризма Румен Драганов, където се провежда  69-тата научна конференция на Международната асоциация на научните експерти по туризъм.\r\nДраганов уточни, че спадът по Южното Черноморие е около 55 000 души, а по Северното - около 44 000 туристи. Той отбеляза, че е имало и хотели, които са работили от началото на сезона с много добра заетост - над 80 процента, а през август са достигнали 100% заетост.\r\nНие имаме прекрасни хотели, които работят много добре и се позиционират добре на външните пазари, но в същото време има и хотели, които са с ниско качество, обясни експертът, цитиран от БТА. За намалението на туристите той обясни, че при туризма почти винаги след значителни нараствания следват спадове.\r\n                    \n                    \n                \r\n                \r\n                \r\n                Драганов допълни, че България е туристическа дестинация четири сезона, защото те са ясно изразени. И уточни, че през летния сезон страната посреща най-голям брой чуждестранни туристи, броят на българските също е най-висок, а лятото представлява малко над 50 процента от туризма.\r\nПрез есенния сезон обслужваме около 1.7 милиона чуждестранни посетители, зимният период е най-силен след летния, а най-слаб е пролетният - с 1.1 милион чуждестранни посещения, каза още специалистът.", "date": "2019.08.26", "title": "През юни: Спад от 100 000 отчитат по морето ни"}
{"url": "https://www.dnes.bg/index/2019/08/26/skypa-vrata-klimatici-po-kakvo-nabeliazvat-kradcite-domove-za-obir.420821", "text": "360 случая на домови кражби са регистрирани от началото на лятото, каза Марио Киричков, оперативен работник в сектор „Кражби“ към СДВР.\r\nСпоред него извършителите на такъв тип престъпления \r\n„Дали имат скъпа врата, дали е наскоро санирано, по какъв начин е санирано. Също така разглеждат и скъпи климатици ако има поставени на фасадата на сградата. По този начин подбират жилището и извършват кражба от него“, посочи Киричков пред Фокус. \n\n\n\r\nТой посъветва ходещите на почивка през лятото  и да не споделят пред непознати хора за намеренията си, тъй като през този период от време е изострено вниманието на извършителите на такъв тип престъпления и ако се получи информация, че няма никой в жилището, те атакуват и извършват кражба.\r\r\n                \r\n                \r\n                „Все пак не е гаранция, че ако не афишираме това пътуване, ще защитим дома си. Този тип извършители на престъпление са много интелигентни и изпращат хора, които проверяват в даден вход, който са си набелязали, дали има някой в жилището“, обясни експертът.\r\nТой беше категоричен, че .\r\n„При този тип престъпление няма голям арсенал от действия, който да предприемат извършителите. Те влизат в жилището чрез вдяване на патрони в областта на вратата, чрез използване на подправен ключ, с който отключват самият механизъм, самата врата. Също така влизат чрез натиск на ПВЦ дограма на по-ниските етажи на жилищни блокове или пък влизат през отворени прозорци оставени от хората“, посочи Киричков.\r\nПо думите му има и случаи на кражби, при които хората са на територията на града, в който живеят, а не са отишли на почивка.\r\n„Тук обаче се касае за предварителна информация, ако е получена от криминалния контингент за определено жилище, че в него живеят по-заможни хора, например, че имат фирми и съхраняват по-големи суми в жилищата. Те предприемат едно предварително проучване като навиците на хората, в колко часа излизат, в колко часа се връщат и за какъв период от време няма никой в жилището“, обясни оперативният работник в сектор „Кражби“.\r\nТой увери, че .\r\n„Извършват се специализирани полицейски операции, също така за намаляването на кражбите спомага и реализациите, които сме направили за този период от време от началото на годината. Ясно е, че при лица, задържани по време или непосредствено след извършване на кражба, те изтърпяват наказание, в зависимост от мерките, които съдът е определил. Така ние ги премахваме от улицата, успоредно с това намаляват и кражбите“ допълни той и призова гражданите да бъдат бдителни.", "date": "2019.08.26", "title": "Скъпа врата, климатици... По какво набелязват крадците домове за обир? "}
{"url": "https://www.dnes.bg/sofia/2019/08/26/v-sofiia-8-novi-zabavachki-shte-stroiat-oshte-9-detski-gradini.420879", "text": "\nСтоличната община строи в момента осем нови сгради за детски градини. Пет от тях ще могат да приемат деца до края на тази година, съобщи днес кметът на София Йорданка Фандъкова, която провери строителството на детска градина за 150 деца в кв. \"Кръстова вада - изток\", цитирана от \"\".\n\r\nЗабавачката ще приема деца през следващата пролет.\n\r\nДо края на годината ще отворят врати нови градини в \"Дружба\", \"Павлово\", \"Княжево\", \"Нови Искър\" и \"Студентски\". \r\nОстаналите три детски градини ще приемат деца през следващата година, каза кметът Фандъкова. \n                    \n                    \n                \r\n                \r\n                \r\n                \r\nТя съобщи, че предстои строителството на още девет нови сгради за детски градини едновременно с новите сгради за училища, които се строят.\n\r\nСпоред нея инвестициите в образованието са ключов фактор за развитието на икономиката на града.\n\r\nПо думите й задача на Столичната община е да построи максимално много детски градини и ясли, така че да има места за всички деца в София. \n\r\nТова според Фандъкова не е лесно на практика, защото има много райони, в които не са останали терени за строителство на детски градини.\r\n\r\nТя даде като пример ситуацията в кв. \"Кръстова вада - изток\", който в момента е строителна площадка. Съдебната битка за терена на детската градина, която в момента се строи, по думите на кмета, е продължила 7-8 години. \n\r\nУспяхме да защитим терена като общински, да проектираме и да започнем строителството на градина за шест групи /четири градински и две яслени/. Близо 3 млн.лв. е инвестирала общината в детската градина с оборудването.\n\r\nКметът съобщи още, че по-голямата част от ремонтите в училищата и детските градини ще приключат до 15 септември. \n\r\nВ десетина от тях ще продължат и след тази дата, но кметът има уверението на директорите и районните кметове, че ремонтите няма да пречат на учебния процес. \n\r\nОчаквам на 16 септември учебната година да бъде открита във всички общински училища в София, дори и там, където продължават строителните дейности, каза кметът Фандъкова.", "date": "2019.08.26", "title": "В София – 8 нови забавачки, ще строят още 9 детски градини "}
{"url": "https://www.dnes.bg/stranata/2019/08/26/stara-hartiia-za-nova-kniga-2019-zapochva.420896", "text": "Пет общини ще бъдат домакини на седмото издание на националната екоинициатива \"Стара хартия за нова книга“.\r\nПрез 2019 г. Бургас, Хасково, София, Русе и Велико Търново ще посрещнат кампанията, която дава възможност на децата да научат повече за рециклирането, да разберат как да пазят природата и да събират разделно отпадъците.\r\nВсяко дете, което доведе възрастен придружител с поне 5 кг стара хартия за рециклиране, ще получи нова детска книга по избор, както и подаръци от партньорите на празника. Организаторите от \"ЕКОПАК България“ и Книжен център \"Гринуич“ напомнят, че колкото повече стара хартия съберат децата, толкова повече дървета ще спасят от изсичане.\n                    \n                    \n                \r\n                \r\n                \r\n                \r\nПод надслов \"Почисти и прочети\" \"Стара хартия за нова книга“ стартира в Бургас на 7 септември от 10,00 до 13,00 ч. в Приморския парк, пред Пантеона.\n\r\nХасково посреща кампанията навръх празника на града на 8 септември от 10,00 до 13,00 ч. на сцената на пл. \"Свобода“.\n\r\nВ София \"Стара хартия за нова книга\" както винаги ще се проведе под патронажа на кмета Йорданка Фандъкова и отново ще е част от Календара на културните събития на Столична община за 2019 г. Инициативата ще се състои на 15 септември от 10,00 до 19,00 ч. на бул. \"Витоша“ 37 пред Книжен център \"Гринуич“.\n\r\nРекордьорите на кампанията от Русе за пета поредна година имат възможност да участват в събитието на 28 септември между 10,00 и 13,00 часа на пл. \"Свобода\" пред Съдебната палата.\n\r\nВелико Търново дебютира в кампанията на 29 септември от 10,00 до 13,00 часа в парк Марно поле, централен вход.\n\r\nСъбитията във всички градове се провеждат със съдействието на общините и регионалните библиотеки.\n\r\nПо традиция всяка кампания протича под знака на специален литературен талисман от популярна детска книжка. Тази година малчуганите ще се забавляват с детективите Агата и Лари – героите от обичаната поредица на Стийв Стивънсън, публикувана на български език от издателство \"ФЮТ“, основен партньор на каузата. Но това не са единствените изненади, подготвени за участниците в инициативата. Освен много песни, танци, театър и игри с награди, интерактивна книга с великански размери ще даде възможност на малчуганите да се превърнат в нейни приказни герои. Те ще се включат в приключенията на Стойко и неговите приятели, ще помогнат на рибата Тони да изпее своята рибешка песен и ще почистят езерото от отпадъци. А за да разберат как продължава историята им, децата ще трябва да си извоюват книжката \"Да уловиш остров\", като премерят сили в специални викторини. Двете произведения са изработени по дипломен проект на студент от НХА и ще бъдат представени от \"ЕКОПАК България“.\n\r\nЗа да има за всички достатъчно книги, всеки, който изпълни условието да донесе 5 кг стара хартия за рециклиране, ще може да получи само една книга, но не повече. Децата, донесли допълнителни 5 кг хартия, ще получат втора книжка на екотематика – едно от двете специални издания на „ЕКОПАК България“ \"Грийн тийн\" и \"Ти можеш да спасиш планетата“. Така в рамките на празничния ден децата могат да получат максимален брой две книги. Средствата от събраната стара хартия в петте града ще бъдат използвани за нови издания на двете книги.\n\r\nНачалото на каузата \"Стара хартия за нова книга“ бе поставено на 15 септември 2013 г. Организаторите Книжен център \"Гринуич“ и \"ЕКОПАК България“ и партньорите на „Стара хартия за нова книга“ се обединиха около идеята, че е важно всяко дете още от ранна възраст да се научи да полага грижи за природата, да събира разделно отпадъците и да има специално отношение към книгата и четенето.\r\nЗа шестте години в инициативата са се включили близо 37 540 деца. Малчуганите заедно със своите родители са предали за рециклиране 195,5 тона хартия и са получили 42 470 книжки. Така всички заедно сме спасили от изсичане 2548 дървета. От 2015 г. инициативата се превърна в национална и до този момент е преминала през градовете Хасково, Пловдив, Бургас, Варна, Русе и Плевен. Нека заедно спасим природата и насърчим децата си да четат!\r\nПартньори на кампанията \"Стара хартия за нова книга“ са издателствата \"Ентусиаст“, \"ФЮТ“ и инициативата \"Забавното четене“. Каузата е подкрепена от издателствата \"ТРУД“, \"ЕГМОНТ“, \"Книгомания“, \"Хермес“, \"Бард“, \"Сиела“, \"Софтпрес“, \"Златното пате“, „Албо груп“. \n\r\nМедийни партньори са Bulgaria ON AIR, webcafe.bg, detskiknigi.com, clubz.bg, Майко мила!, azcheta.com, az-deteto.bg, dnes.bg, purvite7.bg, noviteroditeli.bg.", "date": "2019.08.26", "title": "\"Стара хартия за нова книга\" 2019 започва"}
{"url": "https://www.dnes.bg/televizia/2019/08/26/v-sezona-na-otpuskite-kak-da-zashtitim-doma-si-ot-kradci.420895", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\r\n\r\nБитката за София. Ще объркат ли ''сините'' кандидати десния избирател?\r\n\r\nВ сезона на отпуските. НА ЖИВО: Как да защитим дома си от крадци?\r\n\r\nЗлатото поскъпна рекордно. Колко ще ни струва 1 грам от благородния метал?\r\n\r\nБунт заради масовия мор на пчели\r\n\r\nБроени дни преди първия звънец. Как да подготвим първокласника за училище?\r\n\r\nНова книга разказва за героизма на българските летци\r\n\r\n''Пристрастена''. Искрата с ново парче\r\n ", "date": "2019.08.26", "title": "В сезона на отпуските: Как да защитим дома си от крадци?"}
{"url": "https://www.dnes.bg/sofia/2019/08/26/bager-na-firma-ostavi-bez-tok-nad-5000-stolichani.420892", "text": "Над 5000 жители на София останаха без електрозахранване в понеделник сутринта в резултат на скъсани кабели при изкопни дейности от строителни фирми в два столични квартала.\n\r\nВ 9.26 часа за около 1 час и 15 минути около 2600  клиенти на ЧЕЗ Разпределение в квартал \"Младост 1\" останаха без ток.\n\r\nНяколко минути по-късно, в 10.07 часа, за втори път за деня при изкопни работи бе скъсан кабел  20 киловолта, при което без електрозахранване за около 35 минути останаха други 2700 жители на квартал \"Манастирски ливади–Изток\" и ж.к. \"Гоце Делчев\".\n\r\n\"За нанесените имуществени вреди ще бъдат изготвени констативни протоколи на извършителите, но никой не може да компенсира неудобството за нашите клиенти. Фирмите, които изпълняват изкопни дейности често пъти не съгласуват с нас навреме ремонтите съгласно съществуващите процедури, което не ни позволява да реагираме своевременно и да предотвратим авариите\", каза Васил Василев, директор на дирекция \"Експлоатация и поддържане\" в \"ЧЕЗ Разпределение България\" АД, цитиран от пресцентъра на компанията.\n                    \n                    \n                \r\n                \r\n                \r\n                \r\nЗа да отдели ресурс за строителните обекти, е необходимо компанията да бъде информирана поне две седмици предварително за деня, в който ще бъдат извършвани изкопни дейности. Това може да става на телефон 0700 10 010 или на имейл кlienti@cez-rp.bg.", "date": "2019.08.26", "title": "Багер на фирма остави без ток над 5000 столичани "}
{"url": "https://www.dnes.bg/world/2019/08/26/jena-beshe-zastreliana-v-malmio-shveciia.420887", "text": "Жена на около 30-годишна възраст беше застреляна на улица в Малмьо в южната част на Швеция, съобщи изданието  Sydsvenska, като се позова на местната полиция.\n\r\nИнформацията за убийството е получена около 13 ч. местно време. По данни на медиите по време на инцидента заедно с жената си били малкото й дете и съпругът й. \n\r\nСвидетели казват, че са стреляли двама мъже, облечени в черно. Те избягали със сребрист автомобил. Полицията проверява свидетелските показания. \n\r\n„Имаме свидетели, които казват други неща. Информацията силно се различава, докато не разпитаме всички, не можем да се впускаме в подробности за това, които са ни разказали“, заяви говорителят на полицията Кале Першон. \n                    \n                    \n                \r\n                \r\n                \r\n                \r\nМалко след инцидента е получена информация за запален автомобил недалеч от мястото на престъплението. Полицията проверява дали има връзка между двете събития, пише РИА Новости. \n\r\nПо-рано изданието The Local съобщи, че неизвестни лица с маски са открили стрелба по минувачите в Малмьо. Инцидентът е станал в района Риберсборг, недалеч от популярен крайбрежен парк. По думите на очевидци няколкото души с маски произвели десетина изстрела, след което избягали. \r\n ", "date": "2019.08.26", "title": "Жена беше застреляна в Малмьо, Швеция"}
{"url": "https://www.dnes.bg/stranata/2019/08/26/jega-do-chetvyrtyk-maksimalnite-temperaturi-do-36-c.420844", "text": "През нощта ще бъде ясно, а утре отново слънчево и горещо. В следобедните часове ще има временни увеличения на облачността. Ще продължи да духа слаб до умерен източен вятър.\n\r\nМаксималните температури ще са между 31 и 36 градуса, в София - около 31 градуса.\n\r\nНад Черноморието ще бъде слънчево. Ще духа до умерен североизточен вятър. \n\r\nМаксималните температури на въздуха ще са между 28 и 31 градуса. \n\r\nТемпературата на морската вода ще е 26-27 градуса. Вълнението на морето ще бъде 2-3 бала.\n\r\nНад планините ще бъде слънчево, след обяд с купеста облачност, но само на отделни места ще превали краткотраен дъжд. Ще духа умерен вятър от изток-североизток. Максималната температура на височина 1200 метра ще е около 24 градуса, на 2000 метра - около 17 градуса.\n                    \n                    \n                \r\n                \r\n                \r\n                \r\nАтмосферното налягане ще се задържи почти без промяна - малко по-високо от средното за месеца.\n\r\nВ сряда, 28 август, и в четвъртък, 29 август, ще бъде слънчево. Ще остане горещо, с максимални температури над 30 градуса, които на места ще достигат 35-36 градуса.\n\r\nВятърът от изток-североизток ще се запази, ще е слаб до умерен, а в Източна България - по-често умерен.", "date": "2019.08.26", "title": "Жега до четвъртък, максималните температури до 36°C"}
{"url": "https://www.dnes.bg/index/2019/08/26/deniat-v-snimki-26-avgust.420886", "text": "\n", "date": "2019.08.26", "title": "Денят в снимки - 26 август"}
{"url": "https://www.dnes.bg/stranata/2019/08/26/41-godishna-bere-dusha-narygana-sled-skandal-v-petrich.420860", "text": " след битов скандал в Петрич, съобщиха от МВР - Благоевград.\r\nОколо 11:35 часа на 24 август в Районно управление на МВР - Петрич е получен сигнал за възникнал скандал в частен дом между 54-годишен мъж и 41-годишна жена.\r\nСкандалът прераснал във физическа саморазправа, в резултат на което с остър предмет мъжът е  на жената.\r\nПострадалата е настанена за лечение в МБАЛ-Югозападна в Сандански с опасност за живота. Мъжът е задържан за срок до 72 часа. \r\n ", "date": "2019.08.26", "title": "41-годишна бере душа, наръгана след скандал в Петрич"}
{"url": "https://www.dnes.bg/sofia/2019/08/26/chasti-ot-liulin-bez-voda-vyv-vtornik-zaradi-avariia-na-vajen-vodoprovod.420899", "text": "На 27 август, вторник, в интервала от 09:00 до 21:00 часа ще бъде прекъснато водоснабдяването към жк. „Люлин“ 1, жк. „Люлин“ 2, жк. „Люлин“ 3, жк. „Люлин“ 6, жк. „Люлин“ 7, жк. „Люлин“ 8, жк. „Люлин“ 9 и жк. „Люлин“ 10, съобщават от \"Софийска вода\".\r\n\r\nЕкипи на дружеството ще работят на място за отстраняването на авария на стратегически водопровод.\r\n\r\nАктуална информация в реално време за всички текущи ремонтни и строителни дейности в София можете да намерите на  , както и на безплатен телефон 0800 1 21 21.\r\n\r\nАварийните и лабораторни екипи на дружеството имат готовност за реакция при евентуални сигнали за влошено качество на водата, след възстановяване на водоподаването в засегнатия район.", "date": "2019.08.26", "title": "Части от Люлин без вода във вторник заради авария на важен водопровод"}
{"url": "https://www.dnes.bg/akoshtete-vqrvaite/2019/08/26/polovinkite-na-sheihovete-fatima-godabari.420891", "text": "Жените до богатите шейхове в арабския свят се радват на специален статут, на добро образование, но често техният живот е обвит в мистерия и загадки. Именно такъв е случая с Фатима Кулсум Зоар Годабари. Тя е една от съпругите на покойния крал на Саудитска Арабия - Абдула.\n\r\nФатима крие личния си живот и рядко се появява на обществени места. Което контрастира напълно със създадение от нея профил във Facebook. Трябва обаче да уточним, че последните й активности са от 2012 г.\n\r\n31-та съпруга на краля, за учудване и завист на целия харем, става първата жена, настанила се в неговите палати.\n\r\nКралицата предпочита ориенталски моден стил. Появявайки се от време на време на официални приеми, Фатима изумява всички с изтънчеността на облеклото, деликатния вкус и, разбира се, ярката красота.\n                    \n                    \n                \r\n                \r\n                \r\n                \r\nТя е известна и с прозвището си \"Диамантената владетелка на Близкия изток\". Саудитска Арабия е една от мюсюлманските държави, в които ислямските традиции се спазват най-строго.\n\r\nФатима се облича традиционно, но винаги обсипана с перли и скъпоценни камъни. Сред нейните притежания е и безцветен диамант с крушовидна форма, чиято стойност е 16,5 милиона долара.\r\nВижте още новини в ", "date": "2019.08.26", "title": "Половинките на шейховете: Фатима Годабари"}
{"url": "https://www.dnes.bg/crime/2019/08/26/otkriha-nelegalni-cigari-v-dvoen-pod-na-kamion-na-kulata.420902", "text": "Митничари откриха близо 330 000 къса нелегални цигари в района на ГКПП Кулата. Тютюневите изделия са открити в специално изграден тайник в пода на товарното помещение на камион, пътуващ от Италия през Гърция и България до Румъния, съобщиха от митниците.\r\nНа 21 август при пристигане на българския граничен пункт камионът, управляван италиански гражданин, е отклонен за проверка от митнически служители на база анализ на риска. По документи камионът пътувал празен, без стока и в действителност превозвал само няколко празни товарни палета.\r\nМитническите служители се усъмнили в структурата на товарното помещение и при детайлен оглед открили, че подът е покрит с допълнителни плоскости, които образуват кухини с различна дълбочина. Вътре митническите служители открили стекове с цигари от марката Regina Red Оriginal, без акцизен бандерол. Общото количество на иззетите цигари е 16 440 кутии или общо 328 800 къса цигари.\r\n                    \n                    \n                \r\n                \r\n                \r\n                По случая е било образувано досъдебно производство под надзора на РП Петрич като шофьорът е обвинен за  незаконно държане на акцизни стоки без бандерол. Досъдебното производство приключи със споразумение между страните, което съдът е одобрил, а италианският гражданин е осъдени на три години \"лишаване от свобода\" с пет години изпитателен срок.\n\r\n \r\n ", "date": "2019.08.26", "title": "Откриха нелегални цигари в двоен под на камион на Кулата"}
{"url": "https://www.dnes.bg/obrazovanie/2019/08/26/kriza-za-studenti-su-obiaviava-nov-priem-za-1280-nezaeti-mesta.420889", "text": "Софийският университет (СУ) \"Св. Климент Охридски\" обяви допълнителен прием за 1280 незаети места след вече приключилото класиране на три етапа в Алма Матер, съобщиха от учебното заведение.\n\r\nПо данни СУ 800 са незаетите места в почти всички специалности, субсидирани от държавата. Свободни бройки има в много от западните и славянските филологии,  история, археология, география, точните науки - математика, физика,  химия, биология. Има незаети места във всички дисциплини с педагогически профил.\r\n15 души редовно обучение се търсят за спецалността \"Българска филология\", 14 места са вакантни за \"Френска филология\", 8 - за \"Испанска филология\", за \"История\" се търсят 21 души за редовно обучение и 12 за задочно....\r\n                    \n                    \n                \r\n                \r\n                \r\n                СУ търси и 30 кандидати за редовно обучение в специалността \"Медицина\", 18 души за задочно обучение - в \"Математика и информатика\".\r\nОбявен е допълнителен прием и за 480 за специалности срещу заплащане от страна на студентите.\r\nОт СУ уточняват, че могат да се явят кандидати, които са участвали в класиранията досега, но не са приети, както и кандидати, които не са участвали досега в кандидатстудентската кампания на Университета.\r\nМоже да се кандидатства и с резултат от успешно положен изпит в друго висше училище, допълват от СУ.\r\nНа 14 септември 2019 г. ще се проведат допълнителни изпити по физика и по теология.\r\nСрокът за подаване на документи за участие в допълнителния прием е от 9 до 13 септември.\n\r\nКласирането ще бъде обявено на 17 септември, а записването ще бъде от 18 до 20 септември.\n\r\nОт над 7100 кандидати, подали документи за прием в най-старото висше училище, записаните към днешна дата новоприети студенти са близо 4600.\r\nИзцяло запълнени са местата, субсидирани от държавата, за специалностите: \"Психология“, \"Английска филология“, \"Китаистика“, \"Японистика“, \"Южна, Източна и Югоизточна Азия“, \"Компютърни науки“, \"Софтуерно инженерство“, \"Информационни системи“, \"Туризъм“, \"Право“ (редовна форма), \"Международни отношения“, \"Комуникационен мениджмънт“, \"Музикални медийни технологии и тонрежисура“, \"Графичен дизайн“, \"Физическо възпитание и спорт“, \"Икономика и финанси“, \"Стопанско управление“, \"Счетоводство, финанси и дигитални приложения“ (на английски език), \"Журналистика“, \"Връзки с обществеността“, \"Книгоиздаване“, допълват от СУ.\r\nЦелият списък с обявените свободни места в СУ вижте ", "date": "2019.08.26", "title": "Криза за студенти - СУ обявява нов прием за 1280 незаети места"}
{"url": "https://www.dnes.bg/za-da-se-razbirame/2019/08/26/30-uroka-za-jivota.420654", "text": "Животът! Толкова необикновен, всеки ден различен. Кара ни да се усмихваме, да се удивяваме. Влюбваме се, но понякога ни и разплаква. Всеки ден той ни дава важни уроци, истини, за които цял живот няма да ни стигне, за да преброим. Днес от рубриката на Az-jenata.bg споделяме с вас 30 истини за живота.\r\n1. Ние създаваме нашето бъдеще в настоящия момент.\r\n2. Има много неща, които не можем да контролираме.\r\n3. Някои връзки е по-добре да бъдат прекратени.\r\n4. Времето е и винаги ще бъде по-ценно от парите.\r\n5. Професионализмът означава да бъдеш аматьор достатъчно дълго.\r\n                    \n                    \n                \r\n                \r\n                \r\n                6. Да бъдеш автентичен винаги е правилният избор.\r\n7. Хубавите неща отнемат време.\r\n8. Връщането в миналото е една от най-лошите употреби на вашето ценно време.\r\n", "date": "2019.08.26", "title": "30 урока за живота"}
{"url": "https://www.dnes.bg/obshtestvo/2019/08/26/kazusyt-takova-proveriavat-uchilishtata-po-izkustvata.420905", "text": "Министърът на културата Боил Банов разпореди проверка на конкурса в НМУ и на вътрешните правила на училищата по изкуствата, съобщиха от пресцентъра на министерството.\n\n\"Казусът \"Дарина Такова\" трябва да ни насочи вниманието към това как да подхождаме с внимание и уважение към всеки, който иска да работи с ученици, иска да предаде опит, знания и умения и има качествата за това, но по една или друга причина не се вписва в административните изисквания“.\r\nТова каза министърът на културата след срещата с директора на Националното музикално училище \"Любомир Пипков“ д-р Столина Добрева. Двамата се срещнаха в Министерството на културата днес по покана на министър Боил Банов по повод казуса, породен от недопускането до участие в конкурс за преподавател в НМУ на оперната певица Дарина Такова.\r\n                    \n                    \n                \r\n                \r\n                \r\n                Предстои експерти на Министерството на културата да направят проверка на обявяването на конкурса и условията за провеждането му. \"Това са вътрешни правила, които не са наложени нито от МОН, нито от Министерството на културата, а са на самите директори, които имат достатъчно свобода\", поясни министърът.\r\n\"Ще направим проверка и в другите училища по изкуствата, защото логиката изисква големите творци, които имат желание да влязат в нашата образователна система, да бъдат поощрявани за това, а не възпирани от утежнени процедури, за да не върнем утре и други световно признати таланти\", заяви още Банов.\r\nСпоред него общата цел е всички заедно да работят за творческото развитие на учениците, за това те да се развиват, да се учат, да се раздават, да черпят опита на най-добрите.\r\nНа въпрос дали Дарина Такова би приела да работи като консултант в училището, министърът отговори, че в момента това е изцяло работа на директора.\r\nИскам да научим тези деца не само на това как да спазват правилата, а на това да уважават личностите, да не бъдат безкомпромисни към болката на хората и да не ги унижаваме, коментира още министърът.\r\n ", "date": "2019.08.26", "title": "Казусът \"Такова\": Проверяват училищата по изкуствата "}
{"url": "https://www.dnes.bg/obshtestvo/2019/08/26/vanche-mihailov-legenda-za-posledniia-kral.420893", "text": "На 31 август 1924 година Иван Михайлов Гаврилов е само на 27 години. Въздухът е нажежен, лятната жега е прибрала всички по къщите, и за нашия герой денят не е по-различен от всеки друг. По същото време обаче, край село Сугарево в Пирин - в местността Равна Бука, се случва нещо, което ще промени живота на Иван завинаги. Убит е Тодор Александров - живата легенда и основен мотор на Вътрешната Македонска революционна организация. Войводите си търсят нов водач.\n\r\nМлад, но опитен в партизанските войни, момчето от щипската махала Ново село трябва бързо да се окопити от смъртта на своя приятел и ментор, учител и събрат. Иван Гаврилов поема лидерството на ВМРО и така, под адския припек на лятното слънце в края на август се ражда легендата. Иван Гаврилов става Ванче Михайлов - последния крал на ВМРО. \n                    \n                    \n                \r\n                \r\n                \r\n                \r\nОт тогава до смъртта му през 1990 г., той ще се превърне във фактор, променящ историята на цяла Европа. Противоречив, но възхваляван, жесток, но справедлив, Ванче Михайлов поема по пътя на своя предшественик. \n\r\nДнес ви разказваме за този мъж, роден на днешната дата точно преди 123 години. \n\r\nВанче е потомствен революционер - баща му Мише и чичо му Атанас Михайлови са дейци на ВМОРО, а другият му чичо е подполковник Спиридон Михайлов - единият от загиналите при комунистическия атентат в църквата \"Св. Неделя\" от 1925 година. Македонската кауза тече във вените на младия Иван и не минава много време преди да се влее в редиците на организацията. \n\r\nПотеклото му дава възможност от рано да се запознае отблизо с видни революционери - учи в Солунската българска мъжка гимназия, където му преподават членове на ВМОРО. След това завършва в Скопие, където между друго се запознава със сръбския престолонаследник Александър Караджорджевич. Кралят е впечатлен от младия щипчанец и малко след това министърът на образованието на Сърбия му предлага да продължи образованието си като стипендиант на сръбското правителство, в който университет си избере в Европа. Впечатляваща ирония на съдбата. Иван Михайлов отказва.\n\r\nСледва Голямата война, която днес наричаме Първа световна, по времето, на която Ванче е назначен за бирник на Щипската община, а от юли 1918 година вече е част от българската армия. В началото на август 1918 г. е изпратен в София като новобранец. Там постъпва в Четвърти артилерийски полк. След войната той се записва в Юридическия факултет на Софийския университет. Именно по време на следването си е поканен от Тодор Александров за негов секретар в Задграничното представителство на ВМРО в София, на ул. „Ген. Гурко“ №22.\r\n\n\r\nВъпреки че винаги е била лидерска организация, ВМРО в никакъв случай не е единна, особено що се отнася до това, с кого може да си партнира. Така през май 1924 година, две от силните имена в организацията -  Петър Чаулев и генерал Александър Протогеров подписват т.нар. Майски манифест за сътрудничество с Коминтерна и за включването на македонското освободително движение в „единен балкански революционен фронт“.\r\nТодор Александров първо се съгласява, но после, прочел съдържанието на манифеста, иска оттеглянето на ВМРО. Протогеров привидно се съгласява, но малко по-късно именно дейците на левицата - Алеко Василев и Георги Атанасов, организират заговор срещу Тодор Александров и той е убит. Ванче Михайлов никога няма да прости. \n\r\nНовият лидер на Организацията е убеден, че именно Протогеров стои зад покушението на неговия ментор и дава началото на кървави събития, останали в историята като \"Горноджумайски\". Започва показна, отмъстителна акция, която дори е съгласувана с тогашния военен министър Иван Вълков. На 12 септември, по време на планирано мероприятие, което уж трябва да изглади отношенията между двете крила, Михайловистите убиват над 20 членове на лявото крило. Хотел \"Париж\" е облян в кръв. \n\r\nПощаден е именно Александър Протогеров, само за да намери смъртта си четири години по-късно, отново поръчан от Ванче Михайлов. \n\r\nТака започва управлението на \"Последния крал\" - с кръв. Мнозина днес определеят политическата му кариера като спорна, наричан е терорист и убиец, а македонската историография дори разглежда действията от 12 септември като \"геноцид\". Така  обаче Михайлов затвърждава влиянието си в Организацията, вече никой не оспорва властта му и, убеден е по това време Ванче, лявото крило е разбито. \n\r\nВъпреки това братоубийствената война продължава. След смъртта на Протогеров, ВМРО се разцепва, а София става свидетел на все по-брутални убийства. \n\r\nПричината е в бъдещето - Ванче Михайлов се бори за автономна Македония. Той прекрасно осъзнава, че не е възможно територията да се присъедини към България. Днес тази позиция е често използвана от македонските историци, за да подчертаят македонизма във Ванче. Обратното - Коминтерна има силно влияние при групата на Протогеровистите. А как Москва вижда бъдещето на Македония по това време вече е ясно за всички. \r\n\n\r\nНе са малко и гласовете, които смятат, че Ванче Михайлов е просто терорист, сатрап, който не се интересува от цивилни жертви. Причина за тези мнения са промените, които лидерът прави в тактическите измерения на битката за свободата на Македония. Той забранява предишния способ - партизански набези от планините. Позволени са само, ако четите не надвишат 10-15 души. Вместо това, ВМРО налага атентатите срещу сръбските правителствени учреждения и представители. Атаките са неочаквани, мощни и с жертви. Сред най-известните атентати, които е планирал Ванче е този на Мара Бунева срещу Велимир Прелич от 1928 година. \n\r\n\n\r\nДействията на ВМРО обаче не остават ненаказани. Сърбия изпраща огромна армия - над 35 000 души във Вардарска Македония. На практика тече война между сръбската държава и бойците на Ванче Михайлов. Някъде по това време, когато българската граница е опасана с  телени мрежи, вълчи ями, живи плетове, електрически сигнални уредби и високи бетонни наблюдателни кули, Войводата осъществява стратегически съюз с хърватското освободително движение Усташа и лично с неговият лидер Анте Павелич. \n\r\nПричината за този съюз е решението на Михайлов да се бори с всички сили срещу сърбизирането на областта и дискриминирането на хората с българско самосъзнание. Следвайки целта си, той не се спира пред нищо и на практика превръща ВМРО в нелегална терористична организация.\n\r\nТака обаче незибежно се стига до прекрачването на границата, а то идва на 9 октомври 1934 година. Най-големият \"удар\" на ВМРО и Усташите - атентатът в Марсилия срещу сръбския крал Александър Караджорджевич.\n\r\nКралят е убит. И без да разбере Ванче Михайлов убива и легендата за себе си, за ВМРО и за мечтата за свободна Македония. Защото след дипломатическия скандал, новият министър председател на България Кимон Георгиев впряга цялата сила на държавата, за да ограничи влиянието на организацията. Ванче Михайлов е преследван, а силата на ВМРО остава в историята. \n\r\nПрез Втората световна война Последният крал отказва сътрудничество на Германия за създаване на независима македонска държава, тъй като предвижда изхода на войната. След края ѝ  пътува из Европа, за да се установи в Рим, където се отдава на писателска работа.\n\r\nТака на 5 септември 1990 година, в италианския си дом, на 94-годишна възраст Ванче Михайлов умира. Един противоречив живот приключва, за да даде нов живот на мита за революционера. \n\r\nВъпреки спорните оценки за действия и личността на Ванче Михайлов обаче, едно е сигурно. Войводата никога не е спирал да смята, че Македония е българска и че борбата винаги е била за обединена България.\n\r\n\r\n ", "date": "2019.08.26", "title": "Ванче Михайлов: Легенда за последния крал "}
{"url": "https://www.dnes.bg/index/2019/08/26/strelec-oven-koi-zodii-obichat-da-pytuvat.420904", "text": "Пътуването може да отвори очите ни за толкова много неща – нов начин на живот, нови перспективи, разширява мирогледа. Когато пътуваме, отваряме себе си към нови преживявания, нови култури, нови традиции и нови хора. А спомените, които създаваме, докато пътуваме, стават част от самите нас.\r\nТези хора могат да се познаят и по зодиакалния знак. Ето и кои са зодиите, за които пътуването е начин на живот.\r\n\r\nСтрелците наистина живеят, за да пътуват. Те са хората, които планират следващото си пътуване, докато се прибират у дома от друго. Кратките пътувания не ги удовлетворяват, те предпочитат да се загубят в една страна и в нейните обичаи и традиции. За Стрелците пътуването означава освобождаване на напрежението. Посещаването на ново място, винаги им помага да видят нещата в перспектива.\r\r\n                \r\n                \r\n                \r\nРодените под този знак гледат на всяко едно пътуване като на ново приключение и като нещо, което трябва да бъде завладяно. Те са много активни пътници и често предпочитат да пътуват сами – неприятно им е, когато някой друг ги бави.\r\nОвните обичат да изследват местата, които не са популярни за туристите, и ако дестинацията включва някаква форма на физическа активност, независимо дали става дума за скално катерене, гмуркане или колоездене, толкова по-добре.\r\n\r\nКозирозите се вълнуват по време на етапите на планиране на пътуването. Те обичат да пътуват и се опитват да не се ограничават до определени видове пътувания. Една година те могат да отидат до плажовете на Бали, а следващото им пътуване да бъде с кола из страната без никакъв план, като се отбиват, където пожелаят.\r\n", "date": "2019.08.26", "title": "Стрелец, Овен...Кои зодии обичат да пътуват?"}
{"url": "https://www.dnes.bg/rusia/2019/08/26/protestite-v-moskva-se-zasilvat-bezpokoistvo-v-kremyl.420897", "text": "На 10-ти август в Москва руската опозиция организира най-големия протест от 2012 г. насам. Общественото недоволство в руската столица се засили преди повече от месец, когато редица опозиционни кандидати не получиха разрешение да участват на местните избори в Москва, които ще се проведат на 8-ми септември. На шествието са присъствали между 50 хил. и 60 хил. души, показват данни на т.нар. „Бял брояч“ - независима група, която следи броя на участниците на протестите в Русия, пише .\r\nПри първите демонстрации присъстваха до 25 хил. души. Една от предполагаемите причини за подобна посещаемост е, че властите не бяха позволили провеждането на тези протести. Кремъл и местната власт използват брутални методи и повечето от непозволените демонстрации са съпътствани от насилие и масови арести, като полицията е напълно мобилизирана. Поради това по време на демонстрацията в руската столица на 27-ми юли бяха арестувани над 1300 активисти, което е най-големият брой на задържани в един ден след разпадането на СССР.\r\n                    \n                    \n                \r\n                \r\n                \r\n                „За властта е по-лесно е да откаже участието на опозиционен кандидат на местните избори, вместо да фалшифицира изборите. Властта в Русия дори престана да се преструва, че действа по законен начин“, коментира Наталия Новожилова, журналист и бивш член на ръководството на руската опозиционна партия ПАРНАС, в интервю за Bloomberg TV Bulgaria. Съпредседател на формацията, известна и като „Партията за свободата на народа“, в периода между 2012 г. и 2015 г. е видният политик Борис Немцов. Знаковият критик на управлението на Путин, който е организирал редица инициативи и протести срещу военната интервенция на Русия в Източна Украйна, е убит през 2015 г. на 27-ми февруари в центъра на Москва. „След убийството му в Русия вече няма организирана опозиция“, споделя Новожилова пред журналиста Цветан Кръстев.\r\n\r\nЛипсата на доверие към полицията в Русия е изключително висока заради ширещата се корупция и стотиците случаи на употребата на ненужно груба сила от страна на органите на реда. Това от една страна накара редица известни личности в страната да изразят своята позиция. Десетки музиканти и активисти със силно обществено влияние като рапъра Мирон Фьодоров и влогъра Юрий Дуд призоваха своите последователи да участват в протестните акции. „Нека да мислим критично, нека да се съмняваме, нека да задаваме въпроси и да не приемаме за нормално, когато невинни хора отиват в затвора или са брутално пребити от полицията“, написа Дуд в профила си в социалната мрежа Instagram. Не след дълго близо 500 хил. души харесаха посланието му.\r\n„През 2011 г. и 2012 г. в Москва се събираха на площадите близо 150 хил. протестиращи и тогава Кремъл наистина беше в паника. Но и тогава силовите методи от страна на полицията задушиха енергията за промяна и несъгласните гласове“, обяснява Новожилова.\r\nКъм момента изглежда, че властта смята, че ограничаването на полицейското насилие или опитите за извинение към гражданското общество ще бъдат проява на слабост. По време на мащабния митинг от 10-ти август президентът на Русия Владимир Путин беше на посещение в анексирания полуостров Крим, където се срещна с прокремълската рокерска банда „Нощни вълци“. Това поведение може да се определи като „запазената марка“ на Путин, тъй като в пика на протестите преди 7 години той беше сниман в малка подводница във Финския залив. Така Путин за втори път игнорира ескалацията на напрежението в сърцето на Русия, докато неговите партньори се опитват да дадат логично обяснение за прекомерното насилие.\r\n„Организаторите на протеста и известните политически активисти бяха неутрализирани още в самото начало. А много хора, които излязоха на протест след призива на политическите активисти, бяха задържани от полицията, съдени и глобявани. Техните данни вече са записани във ФСБ (наследникът на КГБ). Това означава, че те винаги ще бъдат под строго наблюдение и репресии\", обяснява руският журналист.\r\nОфициалната позиция на властта от последните седмици е, че протестните акции са плод на конспирация от Запада. След близо 3 седмици мълчанието от страна на президентството беше прекъснато. Говорителят на руския президент Димитрий Песков коментира, че „реакцията на полицията при потушаването на бунтовете е напълно обоснована“. По думите на Песков за президента Путин има и по-важни събития.\r\n\r\nДонякъде Песков има право, тъй като проблемите пред Путин не са свързани само с протестите на опозицията и изглежда, че опциите пред държавния лидер намаляват, докато общественото одобрение към него достига до рекордно ниски нива. Съмнения за корупция по високите етажи на властта, спорната пенсионна реформа, незадоволителният стандарт на живот на руските граждани, големите разходи за военните действия в Източна Украйна и Сирия, нестихващите пожари в Сибир и взривяването на ракетен двигател в Архангелска област са част от факторите, от които Путин не може да избяга и ще носи политическата отговорност.\r\n", "date": "2019.08.26", "title": "Протестите в Москва се засилват, безпокойство в Кремъл"}
{"url": "https://www.dnes.bg/balkani/2019/08/26/micotakis-sloji-krai-na-kapitaloviia-kontrol-v-gyrciia.420885", "text": "Пълната отмяна на капиталовия контрол в Гърция обяви министър-председателят Кириакос Мицотакис в пленарната зала на парламента, съобщава \"Катимерини\".\r\n\r\n\"Днес обявявам още един програмен ангажимент, който става реалност преди срока, който сме си поставили. В сътрудничество с Банката на Гърция (централната банка - б.ред.) възстановяваме напълно нормалното движение на капитали. От днес капиталовият контрол е минало\", каза Мицотакис.\n\r\nДосега в рамките на капиталовия контрол, установен по време на икономическата криза, на гърците беше забранено да изнасят от страната над 10 хил. евро в брой на пътуване, да изнасят капитали на стойност над 4000 евро на два месеца, да теглят над 5000 евро в чужбина с банкова карта, да извършват редица финансови операции с чужбина по интернет и др., припомня БТА.\r\n ", "date": "2019.08.26", "title": "Мицотакис сложи край на капиталовия контрол в Гърция "}
{"url": "https://www.dnes.bg/stranata/2019/08/26/nameriha-trup-v-izgoriala-mestnost-v-razgradsko.420850", "text": "Труп на 74-годишен мъж е открит в обгорели площи в землището на разградското село Езерче, съобщаваt от Областната дирекция на полицията. \r\n\r\nПожарът на мястото възникнал в събота и при него изгорели около 300 кв.м сухи треви.\r\n\r\nБезжизненото тяло на жертвата било намерено в местността \"Башпунар”. Направен е оглед, а причините за възникването на пламъците все още се изясняват.", "date": "2019.08.26", "title": "Намериха труп в изгоряла местност в Разградско"}
{"url": "https://www.dnes.bg/art/2019/08/26/nash-hudojnik-s-izlojba-na-lunata.420832", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБългарският ходожник и скулптор Моно Петра .\r\n\"Всички заинтересовани ще видят как би изглеждало изкуството на Луната. Идеята е да се види как ще се променят творбите ми по време на пътуването и как ще се трансформират\", каза той.\r\nТворецът обясни, че вече преговаря .\r\n\"Всички ме сметнаха за луд, но аз им показах, че не съм и благодаря на медиите за възможността да разкажа за проекта си\", допълни художникът пред .\r\nМоно Петра (Манол Петров) има множество изложби както в страната, така и в чужбина. Негови картини са продавани на различни търгове по целия свят.", "date": "2019.08.26", "title": "Наш художник с изложба на Луната"}
{"url": "https://www.dnes.bg/notifikacii/2019/08/26/vijdali-li-ste-gi-policiiata-izdirva-begylcite-ot-zatvora.420859", "text": "\n\r\nМВР издирва двама мъже - Василе Морару (25 г.) и Александр Хаджи (31 г.). Двамата граждани на Молдова избягаха от затворническо общежитие в Стара Загора, където са изтърпявали наказание за престъпление, извършено на територията на България, отчитат от СДВР. \n\n\n\n\r\nВасиле Морару е с ръст 176 см, нормално телосложение, пъстри очи, бяло лице, светла коса и правилен нос. В момента на бягството си е бил с къси панталони, бял потник и сини маратонки. Василе Морару\n\r\nАлександр Хаджи е с ръст от 173 см, нормално телосложение, кестенява коса, бяло овално лице, кафяви очи и правилен нос. Има белег от срязване под долната устна. Бил е облечен с къси панталони и черна тениска. \r\n                \r\n                \r\n                \r\nДвамата мъже са обявени за общодържавно издирване. Умоляват се гражданите, които имат информация за тях, да сигнализират на тел. 112 или в най-близкото управление на МВР.\n\r\nАнонимността им е гарантирана.\r\n ", "date": "2019.08.26", "title": "Виждали ли сте ги? Полицията издирва бегълците от затвора"}
{"url": "https://www.dnes.bg/obshtestvo/2019/08/26/spasitelite-po-moreto-bezsilni-iskat-plajna-policiia.420857", "text": "Спасителите по морето отдавна апелират за плажна полиция, която да се намесва в неприятни ситуации и да предотвратява инциденти по плажовете, каза директорът на Водноспасителната служба към Български червен кръст (БЧК) Антон Налбантов.\r\nКъм момента спасителите нямат други правомощия освен да сигнализират и да се грижат за здравето и живота на почиващите, обясни той пред \"Фокус\".\r\nКогато гражданите нарушават общите правила за поведение на плажовете, спасителите са безсилни, а техните задъжения  са повече, отколкото правомощията. Нарушенията на правилата на поведение покрай водоемите са предимно вследствие на употреба на алкохол, който дава излишна самоувереност на летовниците, обясни Налбантов.\r\n                    \n                    \n                \r\n                \r\n                \r\n                \"Под въздействие на алкохол летовниците не зачитат нито сигнализация, нито предупредителни табели, дори и устните забележки на водните спасители. В такива случаи се стига до фрапиращи нарушения. Влизането във водата при червен флаг и под въздействие на алкохол е смъртоносна комбинация. Други тежки случаи са тези с деца, оставени без родителски надзор близо до водоеми и реки“, каза той.\r\nПо думите му обезопасяването на плажовете ще бъде до 30-ти септември. Зоните, който са без спасители, трябва да бъдат обозначени, каза още той и допълни, че морските инциденти тази година ще са по-малко от миналогодишните, но крайната статистиката ще бъде направена в края на туристическия сезон.\r\nДо юни тази година инцидентите са 15, което е на половина по-малко от миналогодишните за същия период. През август има мъртви течения и е добре почиващите да са дисциплинирани, за да се избегнат инциденти с фатален край, посъветва Налбантов.\n\r\n ", "date": "2019.08.26", "title": "Спасителите по морето – безсилни, искат плажна полиция"}
{"url": "https://www.dnes.bg/business/2019/08/26/izvestniiat-finansist-daniel-lakaie-idva-u-nas-za-konferenciiata-the-next-big-thing.420853", "text": "Уважаваният професор по глобална икономика и финанси Даниел Лакайе идва в София, за да се включи в конференцията  на Bloomberg TV Bulgaria. Автор на икономически бестселъри и управител на инвестиционен фонд, през 2016 г. Лакайе е обявен от Richtopia за един от 20-те най-влиятелни икономисти в света. На 17 октомври тази година, по време на , пред българска аудитория професорът ще изнесе презентация, посветена на възможностите и предизвикателствата в новия икономически модел.\n\r\nСпоред Лакайе светът днес е изправен пред три важни тенденции – застаряващото население в западните страни, технологичната революция и възходът на средната класа във възникващите пазари.\n                    \n                    \n                \r\n                \r\n                \r\n                \r\n\"Правителствата са фокусирани върху инфлацията и стимулите. Глобалните предизвикателства обаче са ориентирани не към търсенето, а към предлагането. За да стимулира растежа и да се справи с възможностите на тези основни тенденции, бизнес общността трябва да преоцени историческите възприятия за инфлация, растеж и очаквана възвръщаемост\", казва Лакайе.\n\r\nВ новата си книга \"Свобода или равенство\" той изразява мнение, че истинските решения ще дойдат от предприемчивите новатори, от една бизнес общност с отворен мироглед, която използва трудно спечелените си пари за справяне с глобалните предизвикателства. Тези и още световни проблеми ще бъдат и във фокуса на презентацията на Лакайе по време на .\n\r\nЗа регистрация, повече информация за програмата и лекторите, посетете /.\n\r\nДаниел Лакайе е роден в Мадрид през 1967 г. Той е световноизвестен икономист, професор, автор на бестселъри с продажби от над 50 000 копия, преведени на английски, китайски и португалски език, както и управител на инвестиционен фонд.\n\r\nЛакайе е член на Консултативния съвет на Фондация Рафаел дел Пино (Rafael del Pino) и HAC Business School в Мадрид. Президент е на Mises Hispano институт. Професор е в IE Business School, Instituto de Estudios Bursátiles (IEB) и UNED, а в кариерата му на преподавател присъстват още институции като Лондонското училище по икономика, Escuela AFI и в Masters MEMFI в UNED. Доктор по икономика и със степен по икономика и бизнес науки, той притежава титлата сертифициран международен инвестиционен анализатор (CIIA), магистър по икономически изследвания (UCV) и следдипломни изследвания от IESE (Universidad de Navarra).\n\r\nОпределян е пет поредни години в топ 3 на най-добрите мениджъри на Excel Survey, класирането на Thomson Reuters, в категориите “Генерални стратегии” и “Петрол”. Преди това е работил като финансов анализатор в ABN Amro (днешната RBS).\n\r\nГенерални партньори на  са БАКБ и Telelink. Събитието се осъществява с подкрепата на Аурубис, А1, Индустриален Холдинг България, Medical Dent.", "date": "2019.08.26", "title": "Известният финансист Даниел Лакайе идва у нас за конференцията The Next Big Thing "}
{"url": "https://www.dnes.bg/televizia/2019/08/26/shofior-na-tir-modeli-koi-vliza-v-igri-na-voliata.420867", "text": "\n\r\nВече са ясни 16 от 24-те участници в новото риалити \"Игри на волята: България\", което ще върви през есента в ефира на Нова тв. Те ще бъдат разделени на 3 отбора, всеки със свой капитан. \n\r\nВсички те са смели, решителни и добре подготвени за неочаквани изпитания - не само физически, но и емоционално, и психологически. Готови са и за изпитанието да живеят заедно в продължение на няколко месеца. \n\r\nСпоред продуцентите сред тях няма известни личности, но все пак по-наблюдателната аудитория ще разпознае една от девойките, която се прочу покрай чатовете си с Валери Божинов.\n\r\nШоуто започва на 6 септември, а голямата награда е 200 000 лева. Снимките му започнаха през юли на 10 локации по родното Черноморие и Странджа планина. \n                    \n                    \n                \r\n                \r\n                \r\n                \r\nВодещата на приключенското състезание ще бъде Александра Сърчаджиева, която разполага със специален екип, който се грижи за външния й вид. А той ще е различен във всеки епизод на шоуто. Тематичният гардероб на водещата включва над 200 тоалета и над 100 бижута, шапки и аксесори за коса, с цел тя да изглежда различна и нова във всяко появяване на екран.\n\r\nВ \"Игри на волята: България\" няма да има зрителско гласуване. Участниците ще се състезават във всекидневни битки, които продължават до самия финал. Собствените им умения, психологическа издръжливост и отлична физическа подготовка ще бъдат това, което ще определят кой от тях ще си тръгне с 200 000 лева.\n\r\nНай-важна е Битката за територия, в която се решава кой отбор къде ще живее през следващата седмица - на безлюден плаж, в рибарска колиба или в луксозна къща. Капитанската битка пък ще определя екстрите за отборите - от храна до круиз с яхта.\n\r\nВ Номинационните битки отпадналият отбор излъчва номиниран и така се стига до Битката за оцеляване, в която от състезанието отпада 1 участник.", "date": "2019.08.26", "title": "Шофьор на ТИР, модели... Кой влиза в \"Игри на волята\"?"}
{"url": "https://www.dnes.bg/world/2019/08/26/otnovo-zemetresenie-v-denizli-sega-s-magnitud-3-2.420861", "text": "Земетресение с магнитуд 3,2 по Рихтер бе регистрирано днес в окръг Денизли (Югозападна Турция), съобщи правителствената Дирекция за управление при бедствия и извънредни ситуации (АФАД), цитирана от турски медии.\r\n\r\nЕпицентърът на земетресението, регистрирано в 11.02 ч., е бил в района на град Бозкурт. Трусът е бил на дълбочина 9,4 километра.\n\r\nТова е поредното земетресение, регистрирано в района след силния трус с магнитуд 6 по Рихтер на 8 август, пише БТА.\r\n\r\nБлизо 100 души бяха ранени при земетресението в Бозкурт, редица сгради се срутиха, материални щети бяха нанесени на стотици къщи в окръга.\r\n ", "date": "2019.08.26", "title": "Отново земетресение в Денизли, сега с магнитуд 3,2"}
{"url": "https://www.dnes.bg/kino/2019/08/26/koncert-v-pamet-na-todor-kolev-v-maimunarnika.420864", "text": "Днес, 26 август е рожденният ден на великия Тодор Колев и в негова чест почитатели на таланта организират безплатна прожекция на филма “Господин за един ден” в кино “Cabanа” oт 20.30 часа. А в края на седмицата, на 31 август, ще се състои единственият по рода си “Концерт-трибют на Тодор Колев”.\r\nПредстоящото събитие (от поредицата) по традиция ще е различно, забавно и дори епично и ще бъде в събота в клуб “Маймунарника”.\r\n“Концерт-трибют с песните на Тодор Колев” се организира за първи път през 2011 г. в тогавашния клуб “Строежа”, когато с цигулката си се включва и самият Тодор Колев. Той участва не веднъж в тези концерти заедно с популярни артисти, а след смъртта му те продължават традицията с идеята творчеството му да не бъде забравено.\r\n                    \n                    \n                \r\n                \r\n                \r\n                Част от участниците, които ще видим в предстоящото на 31-ви август шоу са имали честта да са на една сцена с неповторимия талант тогава и още пазят емоцията и възхищението си от това. В изданията на трибюта през годините се включват различни известни наши артисти, певци и музиканти, които не целят да имитират изпълненията на актьора, а да ги представят със свой прочит и емоция. \n\r\nСъс специален сет в събота ще се забавляваме с музикантите от Джанго Зе, които не крият вълнението от това да са част от събитието:\r\n“За нас е чест и абсолютно удоволствие да изпълним на живо едни от най-емблематичните песните на великия Тодор Колев. Това са песните, с които съм израстнал и зная на изуст още от дете”, споделя с усмивка Миро Морски от Джанго Зе. Това е и поводът бандата, която иначе не е активна, да се събере на родна земя в края на август. Освен участието в трибюта, преди това, на 29 август ще видим Джанго ЗЕ със съвсем различен сет и в още едно култово събитие. Те ще са подгряващи в големия концерт на S.A.R.S. на стадион “Юнак” този четвъртък.\n\r\n В “Концерт- трибют в памет на Тодор Колев” на 31 август  в “Маймунарника” за първи път с респект ще се включат Ерол (Уикеда) и Милица Гладнишка. Ще видим още Люси Дяковска, Димо от P.I.F., Ясен Зердев, Сърмата Хари, Прея и Косьо Лунгов. Във вечерта с песните на Тодор Колев ще ни посвирят: Веселин Веселинов – Еко (бас китара), Велислав Стоянов (тромбон), Мартин Ташев (тромпет), Мирослав Иванов (китара), Милен Кокушаров (клавишни) и Росен Ватев (барабани). И със специалното участие на група Данго Зе.\n\r\nВратите за публика се отварят в 19.00 ч., а началото е в 20.00 часа.  Деца до 7 години влизат беплатно, но задължително с пълнолетен придружител с билет и попълнена декларация (има я във фейсбук събитието и на входа). Лица под 18 години влизат с билет и задължително с пълнолетен придужител също с билет и с попълнена декларация.", "date": "2019.08.26", "title": "Концерт в памет на Тодор Колев в \"Маймунарника\""}
{"url": "https://www.dnes.bg/stranata/2019/08/26/bez-pyt-no-s-istoriia-advokat-syjiviava-rodopskoto-selo-iugovo.420849", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Адвокат се опитва да съживи родoпското село Югово. За целта кметският наместник и група от селото ще учредят неправителствена организация, с която се надяват да привлекат туристи и инвеститори. \n\r\nВ село Югово живеят не повече от 50 души, преди по-малко от век са били десетки пъти повече. В селото улици няма, само пътеки, по които могат да се разминат двама души. А училището е превърнато в цех, съобщава . \n\r\nПреди тук са били домовете на дюлгерите -  строителите на България. От векове калдаръмените пътеки, свързващи къщите, кацнали по стръмните склонове на Родопа планина, не са докосвани. Така както са ги направили майсторите преди векове, така стоят и се състезават с времето и сега. Последните години обаче времето си казва думата.\n                    \n                    \n                \r\n                \r\n                \r\n                \r\nНадежда за селото има - адвокатът Марин Поповски, заедно с кметския наместник и група местни, планират да привличат туристи, като показват древните местни занаяти и специфичния говор. Започва се работа и по развиването на инфраструктурата на селото. \n\r\nНадеждата е, че ще пристигнат нови млади хора, които, ако не да заживеят тук, то поне да реставират уникалните къщи, строени преди векове от дърво и камък.", "date": "2019.08.26", "title": "Без път, но с история: Адвокат съживява родопското село Югово"}
{"url": "https://www.dnes.bg/stranata/2019/08/26/shofior-mina-vyrhu-rykata-na-8-godishno-dete-i-izbiaga.420869", "text": "Шофьор на лек автомобил е избягал от местопроизшествие в Гоце Делчев, при което е пострадало 8-годишно дете, съобщиха от МВР-Благоевград.\r\nИнцидентът е станал около 17:00 часа на 23 август. 8-годишно дете е паднало от велосипеда си на пътното платно, а в същия момент лек автомобил е преминал върху лявата му ръка, в резултат на което .\r\nСлед оказана медицинска помощ детето е освободено за домашно лечение. Водачът на автомобила не е изпълнил задълженията си на участник в пътнотранспортно произшествие и е напуснал мястото на инцидента.\r\nОбразувано е досъдебно производство.", "date": "2019.08.26", "title": "Шофьор мина върху ръката на 8-годишно дете и избяга"}
{"url": "https://www.dnes.bg/politika/2019/08/26/ermenkov-v-nashite-tec-ove-se-gori-italianski-bokluk.420828", "text": "След като внесе сигнал в прокуратурата за монопол на електроенергийния пазар за дружества, свързани с бизнесмена Христо Ковачки, БСП продължава своята активизация по енергийните теми. Днес пред Нова зам.-председателят на комисията по енергетика Таско Ерменков разкри схема, която, по думите му, е огромен екологичен проблем за страната ни.\n\n\n\r\n\"Схемата, която съществува, разбира се, това е въпрос, който съответните органи трябва да разнищят, е следната: италианската държава плаща 200 евро на тон на онези италианци, които събират боклуците там. Те от своя страна плащат 47 евро на тон за това този боклук да бъде докаран до България и плащат 53 евро на съответните фирми в България, които приемат този боклук. Нямаме точните данни какви са количествата, които идват ”, заяви депутатът.\n                    \n                    \n                \r\n                \r\n                \r\n                \r\nТой заяви, че в качеството му на заместник-председател на комисията по енергетика в НС, вече е бил сезиран няколко пъти от граждани от Сливен и Перник, които живеят в близост до топлофикациите, че е започнало изгарянето на боклуци, които водят до много силни и неприятни миризми.\n\r\n\"Да, наистина един от начините за утилизиране на битовите отпадъци, това е тяхното изгаряне. Но то не може да бъде универсално. Има отпадъци, които трябва да бъдат изгаряни на високи температури, каквито са циментовите заводи\", обясни Ерменков.\n\r\nПо думите му, ако такива отпадъци обаче се горят в топлификационни централи, какъвто е случаят в България, емисиите, които се получават, са изключително вредни. \n\r\n\"Като капак държавата плаща преференциални цени за това, че уж се използва биомаса за производството на енергия”, заяви Ерменков и отново посочи ТЕЦ-овете в Сливен, Перник и Гълъбово.\n\r\nТой изтъкна, че  на няколко от централите, които се намират на територията на РИОСВ-Стара Загора, им е издадено становище, че не е необходимо да се прави оценка на въздействието на околната среда.\n\r\n\"БСП не е срещу Ковачки, БСП е за върховенството на закона\", обобщи накрая позицията на червените Таско Ерменков.", "date": "2019.08.26", "title": "Ерменков: В нашите ТЕЦ-ове се гори италиански боклук"}
{"url": "https://www.dnes.bg/obshtestvo/2019/08/26/sled-skandala-takova-direktorkata-ostava.420856", "text": "Директорът на Националното музикално училище Столина Добрева няма да подаде оставка от директорския пост, заяви тя след среща с министъра на културата Боил Банов. \n\n\r\nПо думите й стана ясно, че , а разговорът е минал конструктивно.\r\nДо ситуацията се стигна, след като оперната прима Дарина Такова написа в интернет, че е поискала да кандидатства за преподавател в училището, но по регламента на конкурса трябва да изпее няколко произведения, въпреки световното признание на таланта ѝ.\r\n, каза Добрева пред БНТ.\r\n                    \n                    \n                \r\n                \r\n                \r\n                Сутринта пред Министерството на културата се събраха деца и родители, за да подкрепят своята директорка. Те изразиха уважението си към оперната прима Дарина Такова, но в същото време поясниха, че не е редно директорът на музикалното училище да подава оставка, защото е спазила правилата. Те бяха поканени на среща от министъра.", "date": "2019.08.26", "title": "След скандала \"Такова\" директорката остава "}
{"url": "https://www.dnes.bg/muzika/2019/08/26/bili-hlapeto-se-zavryshta-s-novi-muzikalni-proekti.420839", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРазкажи ни нещо, което не знаем, че през нощта да не скучаем - този цитат от неостаряващите \"Приказки от 1001 нощ\" приляга поразително на заглавието и замисъла на последната песен на Били Хлапето и Литър Джак.\n\r\n\"Идеята дойде много спонтанно. Инструменталът вече беше готов, но го бяхме оставили настрани. И две години след това решихме да направим видео\", разказва в \"България сутрин\" изпълнителят Билян Моллов - Били Хлапето.\n\r\n\"Една от причините да спра да правя музика за определен период от време е, че трябваше да си събера мислите\", призна той.  \n\r\n\"Разковничето е да правиш нещата с удоволствие, защото накрая на деня трябва да се гордееш с това, което си сътворил. Много обичам музиката и съм педантичен за аранжирането на песните\", \n                    \n                    \n                \r\n                \r\n                \r\n                \r\n\"Музиката за мен е най-прекият път към душата на човека\", допълни той. \n\r\nСлед този проект той готви и албум. Освен това ще пусне още две песни през септември и октомври - едната с Venzy, a другата отново с Литър Джак.", "date": "2019.08.26", "title": "Били Хлапето се завръща с нови музикални проекти"}
{"url": "https://www.dnes.bg/stranata/2019/08/26/myj-se-obyrna-s-atv-zagina-na-miasto.420875", "text": "39-годишен мъж е загинал при инцидент с АТВ на пътя между пловдивските села Три могили и Орешец, съобщава \"Фокус\".\r\n\r\nИнцидентът е станал около 14.00 часа на 24 август. Установено е, че мъжът се е преобърнал извън пътя с АТВ-то. На място е констатирана смъртта му. \r\n\r\nПричините и обстоятелствата около инцидента се изясняват от разследващ полицай, под наблюдение на Окръжна прокуратура – Пловдив.", "date": "2019.08.26", "title": "Мъж се обърна с АТВ, загина на място"}
{"url": "https://www.dnes.bg/stranata/2019/08/26/kamion-se-zapali-na-struma-prenasochvat-dvijenieto.420880", "text": "Движението по магистрала „Струма” при 36-ия километър е временно ограничено заради , съобщават от АПИ.\r\nШофьорът не е пострадал и няма засегнати други хора и автомобили. Тирът е почти изцяло изгорял.\r\n и се е запалило в движение. Независимо от това, че на място има 3 противопожарни автомобила, сламата е допринесла за по-бързото изгаряне на тира. Все още не се знае каква е точната причина за запалването.\r\nТрафикът в посока Кулата се осъществява по обходен маршрут от п. в. „Драгичево“ през Перник – Радомир - Червена могила – Друган и включване отново в АМ „Струма“ при п. в. „Долна Диканя“, предаде Нова.\r\nШофьорите трябва да карат с .", "date": "2019.08.26", "title": "Камион се запали на \"Струма\", пренасочват движението "}
{"url": "https://www.dnes.bg/politika/2019/08/26/ninova-cinizym-e-da-se-hvalish-s-pytishta-navryh-godishninata-ot-svoge.420878", "text": "Цинизъм е да се хвалиш със строителство на пътища в деня, в който се навършва една година от катастрофата край Своге, която отне 20 човешки живота, г-н Борисов. С тези думи се обърна към премиера лидерът на БСП Корнелия Нинова. \n\n\n\r\nПовод за гневната й реакция е сутрешната лична инспекция от страна на Борисов на строителството на магистрала \"Европа\". \n\r\n\"Много ми е кеф така - първо минаваме по нивите, после минаваме на чакъл и след това на асфалт\", коментира сутринта Борисов.\n\r\nКорнелия Нинова напомни на премиера, че експертизата след трагедията в Своге е показала, че причина за катастрофата, при която загинаха 20 души, е некачественото строителство на пътя. \n                    \n                    \n                \r\n                \r\n                \r\n                \r\nТя не пропусна да припомни и пожара под магистрала \"Струма\", който пък компрометирал прясно построения участък, за който \"са пръснати и европейски средства, и парите на българските данъкоплатци\".\n\r\nЛидерът на червените обаче коментира и друга належаща тема. \n\r\n\"Днес директорът на Здравната каса обяви, че пациентите доплащат 4 млрд. лв. от джоба си често \"под масата\" или с измислени поводи - ВИП стая с четка за зъби и шапка за глава\", изтъква Нинова, имайки предвид сутрешно интервю на д-р Дечо Дечев. \n\r\nСпоред Нинова по показателите за здравен статус и смъртност, страната ни е се е закотвила на дъното на Европа и че за това виновни са от ГЕРБ, защото \"управляват България вече 10 години\". \n\r\n\"Здравната реформа е крещящо наложителна. И трябва да започне с премахване статута на търговски дружества на болниците\", завършва лидерът на БСП Корнелия Нинова. \n\r\n ", "date": "2019.08.26", "title": "Нинова: Цинизъм е да се хвалиш с пътища навръх годишнината от Своге"}
{"url": "https://www.dnes.bg/politika/2019/08/26/petko-doikov-stana-tretiiat-zamestnik-na-zaharieva.420877", "text": "По предложение на вицепремиера Екатерина Захариева министър-председателят Бойко Борисов назначи Петко Дойков за заместник-министър на външните работи. Това съобщават от правителствената информационна служба. \n\r\nПетко Дойков е дипломат от кариерата и има професионален ранг \"посланик\". В централното управление на МВнР е работил на различни позиции в териториалните дирекции, отговарящи за Близкия изток и Африка, както и в областта на политиката за сигурност и НАТО. Заемал е дипломатически постове в мисиите на Република България в НАТО и в Арабска република Египет.\n\r\nМежду 2008 и 2012 г. е извънреден и пълномощен посланик на Република България в Тунизийската република, акредитиран и в Ислямска република Мавритания, а между 2014 и 2018 г. е посланик в Индия, акредитиран и за Непал, Бангладеш, Шри Ланка и Република Малдиви.\n                    \n                    \n                \r\n                \r\n                \r\n                \r\nОт 1 март 2019 г. е генерален директор по двустранните въпроси в МВнР.\n\r\nВладее английски, френски, арабски и руски език.\n\r\nС ново назначение заместниците на Екатерина Захариева стават трима - Георги Георгиев, Емилия Кралева и именно Петко Дойков.", "date": "2019.08.26", "title": "Петко Дойков стана третият заместник на Захариева"}
{"url": "https://www.dnes.bg/sport/2019/08/26/ivet-lalova-s-kvoti-za-olimpiadata-i-za-svetovnoto-na-100-m.420806", "text": "Ивет Лалова-Колио покри два норматива в спринта на 100 м на турнира по лека атлетика в Мадрид за участие на лятната олимпиада в Япония догодина и на световното първенство в Катар тази есен. \r\n\r\nВ полуфиналите тя финишира за 11,17 сек и така взе квота за шампионата на планетата в Доха, съобщи БНР. \r\n\r\nСлед това на финала Лалова завърши втора с време 11,08 сек, като така си осигури квота и за Токио. \r\n\r\nПърва с 11,01 сек е Чарина Хорн (ЮАР), а трета с 11,09 сек е световната шампионка от Лондон 2017 - Тори Боуи (САЩ). \r\n\r\nПостижението на Лалова е нейно лично за сезона и е четвърто в европейската ранглиста. \r\n\r\nОще през месец май Ивет покри олимпийски норматив и на 200 м, а на 2-3 септември тя ще бяга за България на Балканиадата в Правец. \r\n\r\nПри мъжете на 100 м в Мадрид спечели Майк Роджърс (САЩ) с 9,97 сек, което е негово лично постижение за сезона. \r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n ", "date": "2019.08.26", "title": "Ивет Лалова с квоти за олимпиадата и за световното на 100 м"}
{"url": "https://www.dnes.bg/stranata/2019/08/26/kolio-e-nevinen-zashtitiha-shefa-na-smetishteto-pod-am-struma.420805", "text": "Работници във фирмата за отпадъци, чийто собственик е обвиняем за пожара на АМ „Струма”, излязоха на протест в защита на началника си Кольо Илиев.\n\n\n\r\nСпоред хората той е невинен и депото не е свързано с нерегламентираното сметище, което се намирало на същото място.\r\n„Фирмата ни е от регионална значимост, защото преработва над 500 тона месечно технологичен отпадък, който го превръщаме във вторична суровина. Това е от регионална значимост, защото обслужва много малки и големи фирми и обслужва тяхната нормална стопанска дейност”, възрази жена, която работи във фирмата.\r\nСпоред нея, ако работата на депото бъде спряна, има опасност от замърсяване на околната среда. Освен това местните се притеснявали и че ще останат без работа.\r\n                    \n                    \n                \r\n                \r\n                \r\n                „Това че фирмата се оказа на място най-близо до нерегламентираното сметище, не я прави виновник и участник в пожара”, каза още жената пред bTV.\r\nПо думите на Даниела Борисова, също служител на фирмата, от депото многократно изпращали сигнали до институциите, че магистралата не бива да минава през този участък, но никой не е обърнал внимание на тези жалби.\r\nЕкологът на депото – Светлана Кирилова, също подкрепи протестиращите, като каза, че гумите под магистралата не са били от това депо.\r\nЗаради инцидента Кольо Илиев се сдоби с две обвинения. Ако бъде признат за виновен, го грозят 8 години затвор и голяма санкция.", "date": "2019.08.26", "title": "Кольо е невинен! Защитиха шефа на сметището под АМ \"Струма\""}
{"url": "https://www.dnes.bg/stranata/2019/08/26/sled-smyrtta-na-britancite-proveriavat-hotel-za-legionela.420808", "text": "Проверяват хотела, в който бяха настанени двамата британци, починали от легионерска болест. Министерството на туризма ще инспектира хотела, заедно с Агенцията по храните, Здравната инспекция и Комисията за защита на потребтеля, съобщава Нова тв.\n\r\nСпоред чужди медийни публикации двамата британци са се заразили именно в България. Едната жертва е на 43 години - Джон Коуан от Хамилтън, Ланаркшир, а другият починал от същата инфекция след почивка в България е 75-годишният Брайън Тейлър.\r\nНашите здравни власти обаче обясниха, че подобни бактерии могат да се открият на всяко място със застояла вода - включително неизползвани няколко дни чешми и душове.\n\n\n                    \n                    \n                \r\n                \r\n                \r\n                \r\nЛегионелозата обикновено се проявява като тежка пневмония. За последната година в Европа са заболели над 11 000 души, а случаите у нас са били по-малко от 10.\r\n\"Заболяването протича под две форми. Първата форма е грипоподобна, трудно може да се отличи. Тя отминава за 7 дни - една обща симптоматика, приемаме, че е летен вирус. Втората форма вече е свързана с тежка пневмония\", обясни преди дни д-р Анелия  Ангелова пред  .\r\n\n\r\n\n\r\n ", "date": "2019.08.26", "title": "След смъртта на британците, проверяват хотел за легионела"}
{"url": "https://www.dnes.bg/obshtestvo/2019/08/26/pri-noviia-model-bednite-bolni-v-nzok-bogatite-v-chastnite-fondove.420813", "text": "Има опасност предлаганият нов здравноосигурителен модел, който предвижда създаването на частни фондове, да доведе до това, че бедните и болните да останат в НЗОК, а богатите и здравите – в частните фондове. За това предупреди шефът на НЗОК д-р Дечо Дечев пред bTV. \n\n\n Според него предлаганият от здравния министър Кирил Ананиев нов модел не решава основния проблем – в здравната система не влизат допълнително пари, а всичко се разполага в рамките на онези 8% от заплатата вноска за здраве.\n\r\nОсвен това промените в Закона за здравното осигуряване не решават проблема с допълнителните плащания в болничната и извънболничната помощ. \n                    \n                    \n                \r\n                \r\n                \r\n                \r\nДечев даде пример с частни болници, които често си измислят различни ВИП услуги, за които болният трябва да доплаща.\n\r\n\"Виждал съм например хигиенен сет, състоящ се от четка за зъби, паста за зъби и еднократна шапка за баня, който струва 80 лв.\", разказа той.\n\r\nСпоред Дечев, ако годишният бюджет на НЗОК за рацплащания по всички клинични пътеки е 4,2 млрд. лв., допълнителните плащания са за още други 4 млрд. лв., при това без да се смятат нерегламентираните плащания, които не фигурират в никакви ценоразписи и чийто размер никой не би могъл да установи. \n\r\nДечев заяви, че сегашната наредба на НЗОК достатъчно подробно регламентира за какво се плаща и съществуващите неясноти могат да се поправят, без да се налагат промени в Закона за здравното осигуряване.", "date": "2019.08.26", "title": "При новия модел: Бедните болни в НЗОК, богатите - в частните фондове "}
{"url": "https://www.dnes.bg/business/2019/08/26/banka-kupuva-zelena-energiia-namaliava-vrednite-si-emisii.420816", "text": "„ЧЕЗ Трейд България“ даде възможност на ПроКредит Банк (България) да допринесе за намаляване на екологичния си отпечатък, като купува зелена енергия. Благодарение на сътрудничеството между двете организации в началото на годината търговската банка намали с 318 тона вредните си емисии. Това е количеството емисии, които биха се отделили при изминаването с дизелов автомобил на около 2,5 млн. километра, изчислиха в банката.\n\r\n„ПроКредит Банк (България) се стреми трайно да ограничава отрицателното въздействие върху околната среда като важна част от политиката си за социална отговорност. Служители на банката използват електромобили, които се задвижват по възможно най-зелен начин, и зареждат батериите с електроенергия, произведена без никакви въглеродни емисии, обясниха от банката.\n                    \n                    \n                \r\n                \r\n                \r\n                \r\n„ЧЕЗ Трейд България“ ЕАД е най-големият търговец на електрическа енергия на свободния пазар в България и водещ доставчик на електроенергия за индустрията и бизнеса. Дружеството има 15 години опит на свободния пазар, като е доставило 27 тераватчаса електроенергия и е реализирало 2,5 млрд. лева общи проходи от продажби.\n\r\nЧрез управлението на най-голямата балансираща група в България, ЧЕЗ Трейд позволява на екологично ориентираните компании да прилагат принципите на устойчивото развитие, осигурявайки им най-добро съотношение на енергия, произведена от различни възобновяеми  източници.\n\r\nInvestor.bg припомня, че в началото на юли „ЧЕЗ Трейд“ връчи сертификат за зелена енергия на „Дунав прес“, който ѝ позволява да оптимизира разходите си и да гарантира стабилност на производствения процес, като осигури високо качество на доставките на електроенергия, спазвайки принципите си на устойчива зелена компания.\n\r\n\r\n ", "date": "2019.08.26", "title": " Банка купува зелена енергия, намалява вредните си емисии"}
{"url": "https://www.dnes.bg/health/2019/08/26/zastrasheni-li-sme-ot-epidemiia-na-listerioza.420811", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЕпидемията от листериоза в Испания се превърна в международна заплаха. Министерството на здравеопазването на страната сезира европейските органи и Световната здравна организация за ситуацията.\r\nТова е предпазна мярка поради опасността някои туристи да са успели да . И успокояват, че до този момент няма регистриран такъв случай.\r\n\"Едва ли е изненада, че се откриват паразити, бактерии, но трябва контрол от компетентни лица\", каза рибарят Димитър Янчев от Бургас.\r\nПо думите му са важни добрата термична обработка и информираността на хората.\r\n                    \n                    \n                \r\n                \r\n                \r\n                Микробилогът Сергей Иванов подчерта, че . Обикновено до тези случаи се стига заради лоша хигиена.\r\n\"Проблемът винаги е актуален. Нужно е храната да се обработва при температура над 75 градуса. И още – общата хигиена и това да не се купуват продукти от съмнителни търговци\", допълни той пред .\r\nЛистериозата е бактериална инфекция, която засяга централната нервна система и може да причини менингит и енцефалит. Заболяването е най-податливо на определени групи хора: Най-често с нея може да се заразим чрез консумация на храни, които не са преминали предварителна термична обработка.\r\n ", "date": "2019.08.26", "title": "Застрашени ли сме от епидемия на листериоза?"}
{"url": "https://www.dnes.bg/football/2019/08/26/kurioz-vanderson-likuva-pri-otmenen-gol-na-ludogorec.420807", "text": "Сблъсъкът между Лудогорец и Славия (0:0) от 7-ия кръг на efbet Лига беше изпълнен със скандални моменти.\r\nВ края на първото полувреме вратарят на столичани Антонис Стергиакис получи директен червен картон за игра с ръка извън наказателното поле. Всъщност, той докосна топката с... бедро.\r\n \r\nВ 78-ата минута една от звездите на разградчани – Вандерсон, успя да пробие \"белия\" бетон. Голът обаче не беше зачетен за несъществуваща засада. Единствено бразилецът не разбра за решението на съдиите и дълго време се радва на попадението, докато играта продължи.\r\n \r\n\r\n \r\nНещо повече, от последвалата контра Славия създаде нелошо положение за гол. Равенството пък беше последен мач на Стойчо Стоев начело на Лудогорец. Той е освободен от поста, а временно отборът ще бъде воден от Станислав Генчев и Здравко Здравков.\r\n \r\n\r\n \r\nЗа капак, Лудогорец изпусна 1-то място в класирането за сметка на Левски. Славия заема 9-та позиция с 8 точки.\r\n \r\n ", "date": "2019.08.26", "title": "Куриоз! Вандерсон ликува при отменен гол на Лудогорец"}
{"url": "https://www.dnes.bg/notifikacii/2019/08/26/100-lv-nadnica-za-berach-na-bilki-no-interesyt-e-slab.420819", "text": "По около 100 лева на ден могат да си изкарат опитните берачи от събиране на билки у нас. Това заяви Добрин Тонев от Българската асоциация на билкарите и гъбарите, цитиран от \"Труд\". \n\r\nВъпреки това хората, които събират билки всяка година намаляват, категоричен бе Иван Цицелков от същата организация. \n\r\nТрима събирачи, които познават терена и са се сдружили в екип, могат само за ден да съберат по 800-1000 килограма пелин, даде за пример Тонев. И допълни, че при изкупна цена от средно 30 стотинки за килограм си изкарват между 80 и 100 лева на човек. Също добра сума могат да вземат берачите на липа, която се изкупува по 4-5 лева за кило. Тя е сред билките, с които сме най-известни по света. \r\n                \r\n                \r\n                \r\nЗаради забраните да се берат липовите дървета в градовете обаче износът намалява. \n\r\nСпоред Тонев ограничението е излишно, тъй като при брането на липата малките и тънки клони се чупят, но така или иначе те израстват през следваща година. При събиране на липа сформираните опитни бригади събират по 20-30 килограма на човек, допълни Тонев. \n\r\nРеколтата е с няколкостотин тона по-слаба в сравнение с предходни години, обясни той.\n\r\nВъпреки добрата печалба берачите намаляват всяка година, категорични са експертите. \n\r\nЗатова се задълбочават и проблемите с качеството на събраните билки, въпреки, че има тенденция на покачване на цените, обясни Цицелков.\n\r\nДъждовете от април до юли са довели до добра реколта, но са попречили и на събирането и на сушенето на билките. Очаква се голям спад на реколтата, допълнитой.\n\r\nДостатъчни количества са събрани от бял равнец, цвят глог и жълт кантарион, но повечето билки са с по-слаб добив спрямо миналата година.\n\r\nОсновният ни износ на билки е за страните от Европейския съюз, предимно за Германия, Франция, Испания и Италия, обясни Добрин Тонев. Страната ни транспортира близо 200 лековити растения в над 50 страни, допълва Цицелков.\n\r\nЦената, при която се изкупуват и изнасят култивираните билки, силно зависи от лабораторните анализи, които са задължителни за ЕС. В лековитите растения задължително се проверява наличието и нивата на пестициди, пиролизидинови и тропинови алкалоиди, полициклични ароматни въглеводороди, глифозати и много други, обясни той. Въпреки това през последните години е тенденция да расте делът в износа ни на култивираните билки за сметка на диворастящите.\n\r\nЦицелков е категоричен, че не може да се твърди, че билките, които не са преработени, се изнасят евтино от България. Той подчерта, че цените зависят от пазара и неслучайно в този бизнес конкуренти са ни страни като Германия и Франция.", "date": "2019.08.26", "title": "100 лв. надница за берач на билки, но интересът е слаб "}
{"url": "https://www.dnes.bg/stranata/2019/08/26/godina-sled-tragediiata-pytiat-krai-svoge-opasen.420817", "text": "Точно една година след тежката катастрофа край Своге, която отне живота на 20 души, пътят в този участък продължава да бъде опасен. Това мнение изрази пред БНР експертът Диана Русинова от неправителствената организация \"Инситут за пътна безопасност\".\n\n\n\n\r\nНа 25 август миналата година автобус излезе от пътното платно и се преобърна, а 20 от пътниците в него загинаха. Тогава се стигна до извода, че основната причина за трагедията са несъвършенства по пътното платно, качеството на асфалта и липсата на мантинели. Случаят коства оставките на 3-ма министри и множество експерти. \n\r\n\"Пътят край Своге продължава да бъде опасен и продължава да бъде пълен с дефицити, свързани с пътната безопасност\", категорична е днес Русинова. \n                    \n                    \n                \r\n                \r\n                \r\n                \r\nТя добави, че проблемът с отводняването на пътя е останал, мантинелата е преместена, но сега пешеходците трябва да се движат по пътното платно.\n\r\nЕкспертът обясни, че пътните условия могат да бъдат променени, така че водачът дори и да допусне грешка, животът му да бъде съхранен, но не може да бъде променено съзнанието на всички шофьори.\n\r\nРусинова припомни, че две седмици след инцидента край Своге Институтът за пътна безопасност е излязъл с подробен доклад, чиито изводи след това са били потвърдени от прокуратурата с  повдигнатите от нея обвинения.\n\r\n\"Абсолютен прецедент в България е, че се повдигнаха обвинения на фирмата и на стопанина на пътя\", изтъкна тя. \n\r\nИнститута за пътна безопасност прави 24-часов мониторинг на пътя и получават множество сигнали за нарушения и проблеми, които те подават в институциите, отговарящи за състоянието на пътищата и отговарящи за безопасността.", "date": "2019.08.26", "title": "Година след трагедията: Пътят край Своге - опасен"}
{"url": "https://www.dnes.bg/stranata/2019/08/26/zadyrjaha-piian-shofior-blysnal-parkirana-kola-v-burgas.420815", "text": "45-годишен мъж е задържан за шофиране с 3.35 промила алкохол в кръвта, съобщават от Областната дирекция на МВР в Бургас. \r\n\r\nМъжът е арестуван на 25 август около 00.55 часа в района на ж.к. \"Зорница\". Служители от Пето Районно управление – Бургас станали свидетели на ПТП с материални щети между движещ се лек автомобил \"БМВ 320 Д\", с белгийска регистрация, управляван от 45-годишен мъж от Бургас и паркиран лек автомобил \"Дачия\" със софийска регистрация. \r\n\r\nУстановено е, че водачът на „БМВ”-то шофира след употреба на алкохол с концентрация - 3.35 промила. Задържан е за срок от 24 часа. \r\n\r\nПо случая е образувано бързо полицейско производство.", "date": "2019.08.26", "title": "Задържаха пиян шофьор, блъснал паркирана кола в Бургас"}
{"url": "https://www.dnes.bg/muzika/2019/08/26/ostavki-konkursi-skandalyt-s-darina-takova-raztrese-kulturnite-sredi.420812", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Скандал разтресе културните среди. Оперната прима Дарина Такова е трябвало да се яви на конкурс, за да преподава в Музикалното училище.\r\nВ социалните мрежи Такова написа: \"Моята кариера по световните оперни сцени не може да бъде зачетена, затова аз трябва да се изправя пред комисия и да изпълня пет произведения под съпровод на пиано, за да се види, годна ли съм да преподавам пеене на деца на възраст между 13 и 18 години...\"\r\nДиректорът на гимназията обясни, че такива били правилата, а министърът на културата Боил Банов поиска оставката ѝ. \n\r\nСпоред журналиста Юлиана Методиева случаят показва, че не разпознаваме големите хора или разпознавайки ги, ние се страхуваме от тях.\n                    \n                    \n                \r\n                \r\n                \r\n                \r\n\"Има училище, което работи непрекъснато с университетски преподаватели. В това училище децата отиват, защото преподават звезди. Тази жена е светило. Изпитвам много голяма тъга от разговора между директорката и г-жа Такова\", коментира тя в \"България сутрин\".\r\nПо думите й, в музикално училище подобни правила за конкурс са безумни. \r\n\"Става дума да привлечеш преподавател, който да носи рейтинга на собственото си умение. Такова се е занимавала с ученици и след музикалното училище те пак отиват при нея да ги обучава на пеене\", коментира още Методиева и допълни, че конкурсите служат за успокояване на обществото, че правилата се спазват. \n\r\nЖурналистът Петър Пунчев призна, че би забранил провеждането на конурси в България, защото по думите му това е начин да се прикрие предварително ясно назначение. \n\r\n\"Всеки, който има мениджърски опит знае, че конкурсите се провеждат, за да се назначат хора, за които мениджърът поема отговорност да ги покани, защото неговата \"фирма\" печели или губи. Имаме мениджърски проблем, защото ако министърът и г-жа Добрева бяха добри мениджъри, до нас нямаше да достигне новината за скандал. Между министъра и директорката има един селски разговор\", настоя Пунчев пред .\n\r\nЖурналистът се съгласи, че директорката няма вина, тъй като в случая спазва правилата. Пунчев е на мнение, че е неправилно министър Боил Банов да ѝ иска оставката, тъй като самият той не си е свършил работата. \n\r\n\"Наистина държавата показва, че няма нужда от тези кадри. Съвсем други са принципите, които работят в тези т. нар. конкурси. България, която е опоскана от таланти, не използва капацитета на хората, които има. Това е националният проблем от цялата тази история. За г-жа Такова трябва да дойдат на колене да я молят да преподава\", каза още Петър Пунчев.\r\nДиректорът на Музикалното училище Столина Добрева обясни пред bTV, че правилата са такива от години, а оперната прима заявила желание да се включи в конкурса, след като условията вече са били определени. \"Опитах да обясня, че няма как да заобиколим тази процедура, след като тя вече е утвърдена и е обявена публично и след като вече има участници, заявили своето желание да участват в нея\", обясни тя.\r\n ", "date": "2019.08.26", "title": "Оставки, конкурси.... Скандалът с Дарина Такова разтресе културните среди"}
{"url": "https://www.dnes.bg/akoshtete-vqrvaite/2019/08/26/tialoto-bg-veche-e-s-nov-oblik-i-po-bogato-sydyrjanie.420826", "text": "Tialoto.bg, един от най-посещаваните и предпочитани лайфстайл сайтове от всяка модерна и съвременна жена, вече е с различен облик. От август балансиран микс от нов дизайн и обогатено съдържание ще започне да се преплита и с много специални проекти, които ще изненадат читателите на Tialoto.bg и ще им дадат един нов, по-различен поглед върху всеки аспект от света на модерната жена.\n\r\n\"Обновяването на  е част от дългосрочната стратегия на Investor Media Group да надгражда качественото съдържание на медиите си в полза на потребитителите чрез внедряването на нови формати както по отношение на визуалния облик на нашите платформи, така и при използването на мултимедийни похвати за поднасяне на професионално подготвена, разнообразна и полезна информация. Приоритет за нас продължава да бъде успешната синергия между разнообразните ни медийни платформи, чрез които да можем да предложим на аудиторията обективен поглед над всяка част от обкръжаващия ни свят\", коментира Виктория Миткова, изпълнителен директор на Investor Media Group.   \n                    \n                    \n                \r\n                \r\n                \r\n                \r\nС редизайна си, водещият лайфстайл портал ще постави акцент върху три основни категории – \"Мода\", \"Красота\", \"Здраве и тонус\". Чрез качествени статии и вълнуващи интервюта, обновеният Tialoto.bg ще предостави на аудиторията си почивка в забързания ден, съвети от доказани професионалисти, свежи идеи и досег до известни личности.\n\r\n\"Вече 15 години Tialoto.bg се утвърди като един от любимите лайфстайл сайтове на дамите. Откриваме тенденциите заедно със съвременната жена, следим нейните интереси и се стремим да бъдем най-верен и полезен съветник, спътник и приятел. Съвсем естествена стъпка в развитието ни и в постоянното търсене на по-доброто е ребрандирането, с което ще отговорим на високите критерии и очаквания към нас от страна на читателите ни. Удоволствие е, че се развиваме благодарение на и заедно с една от най-големите медийни групи у нас Investor Media Group, от която сме част. Сега, с нова визия и разнообразни формати, нямаме друг избор освен да затвърдим челната си позиция и да направим следващата крачка към предоставяне на още по-разнообразно, полезно и качествено съдържание за всеки, независимо дали се намира в офиса или по пътя към ново приключение\", каза Криси Табачка, главен редактор на медията.\n\r\nВ рубриката, посветена на едно от най-космополитните изкуства, освен до последните модни тенденции и ревюта, съвсем скоро потребителите ще могат да се докоснат и до света на моделите, разгледан през една по-различна и не масова призма. Ексклузивната комбинация от видео съдържание, статии и интервюта, ще предостави интригуващи срещи с едни от най-красивите и успешни жени.\n\r\nВ новия облик на Tialoto.bg е отредена и специална тематична категория за едно от най-ценните притежания на всяка жена - нейната красота и менажирането й. В нея почитателките на бялата и декоративна козметика ще открият информация за последните формули, тенденции и дерматологични процедури, които спират времето и правят визията обаятелна.\n\r\nДамите, които се стремят към перфектна фигура, също ще намерят своето място благодарение на категорията \"Здраве и тонус\". Освен съвети за хранене, почитателките на здравословния начин на живот ще получат ценни фитнес препоръки от професионални треньори. Като допълнение, в категорията \"Арт\", Tialoto.bg ще представя и най-новите и модерни места, където градът се случва – с дизайна, чара, историите и героите им.  \r\n\r\n\r\n ", "date": "2019.08.26", "title": "Tialoto.bg вече е с нов облик и по-богато съдържание"}
{"url": "https://www.dnes.bg/eu/2019/08/26/sled-avioincidenta-maiorka-obiavi-tridneven-traur.420823", "text": "Майорка обяви тридневен траур заради инцидента, при който загинаха седем души при .\n\r\nСблъсъкът стана в северната част на острова. Четири от жертвите са германско семейство с две деца. Те били на борда на хеликоптера, управляван от пилот от Италия.\r\nНа борда на малкия, двуместен самолет били мъж от Валенсия и негов приятел.\r\nПолицията, прокуратурата и пожарната започнаха съвместно разследване на причините за катастрофата, предаде Нова.\r\n ", "date": "2019.08.26", "title": "След авиоинцидента: Майорка обяви тридневен траур"}
{"url": "https://www.dnes.bg/usa/2019/08/26/bliznachkite-ot-kyshtata-na-ujasite-v-sasht-mrysni-bosi-jadni-gladni.420829", "text": "До средата на септември трябва да се реши съдбата на двете осиновени в САЩ българчета, които са отглеждани в къщата на ужасите в градчето Съмървил. \n\r\nСлучаят е прецедент за българските институции, съобщава БНР. \n\r\n\"Беше мръсна, не беше добре облечена, нямаше обувки. Изяде набързо два сандвича с  фъстъчено масло и няколко пакета с чипс и продължаваше да иска още храна\". Разказът е на Шериф Дарин Браули от окръг Шенън в щата Мисури за първата му среща с една от двете близначки. \n\n\r\nОткрива я съседка на черен път недалеч от къщата на семейство Макгрегър, с мазна коса, белези по ръцете и кървящи крака, жадна и гладна. \n                    \n                    \n                \r\n                \r\n                \r\n                \r\nМомичето и сестра му живеят заедно с 8-те деца на 56-годишния Марк Магрегър и 40-годишната му съпруга Мелиса.\n\r\nДвете българчета са държани в тъмна стая с часове, позволява им се да ползват възглавници само при добро поведение, ядат предимно сурови зеленчуци, удряни са с кухненски прибори пред биологичните деца, трябвало е да искат разрешение да се изкъпят и да се облекат. \n\r\nПодобно отношение към биологичните деца няма. \n\r\nДве обвинения са повдигнати срещу Марк и Мелиса Макгрегър, които водят до присъда от 5 до 15 години затвор.\n\r\nВ момента двойката е пусната под гаранция от 100 хиляди долара. А българските момичета на възраст 14 години с инициали Р. и К. са настанени в дом за деца, лишени от родителска грижа. \n\r\n\"Самите деца имат, назначен попечител от щата Мисури, т.е. - човек, който се грижи пряко за техните права и интереси\", каза консулът ни в Чикаго Иван Анчев. Той се срещна с тях и каза, че децата са спокойни и се чувстват добре: \n\r\n\"Разговорът беше изцяло на английски език. От самото начало ги попитах как искат да разговаряме - на български или на английски и те предпочетоха английски, така че това свидетелства за нивото на адаптация на децата в местната среда\".\n\r\nБлизначките са осиновени през 2012-та година на 7-годишна възраст. Имат двойно гражданство. Консулът поясни: \"Един много специфичен момент, тъй като бидейки чужди граждани ние няма как да предявяваме тези искания, които бихме отправили към един човек, който има само българско гражданство. В същото време те запазват своето българско гражданство, така че ние имаме интерес към тези деца. Но вие знаете, че Америка е държава създадена от имигранти, там всеки един е от ирландски произход… и т.н. Така, че всеки който - нямахме затруднение с местните и щатските власти в Мисури\". \n\r\nКонсулската ни служба в Чикаго следи двете дела по случая - криминалното срещу семейство Макгрегър и гражданското, което касае съдбата на близначките. Първото заседание дело за съдбата на децата е на 6-и септември.\n\r\n\"Едната възможност е да отидат в приемно семейство, което е лицензирано от щата да приема деца с подобни проблеми. Другият вариант е да останат в този дом за деца, лишени от родителски грижи до навършване на 18 или 21 години\".\n\r\nМеждународните осиновявания в България започват още през 86-та година. Осъществяват се от лицензирани  от Министерство на правосъдието организации. И България, и Съединените щати са подписали Хагската конвенция, която предвижда признаване на чуждестранни публични актове и целият процес по осиновяване се основава на доверие между институциите на двете държави. При международно осиновяване българската страна, разчита на информацията, предоставена от американските институции, казват Нели Ганчева и Милена Кузева - адвокатки, специализирани по международно осиновяване и председатели на организациите Веста и Анидо.\n\r\nМилена Кузева обясни, че от наша  страна не се правят проверки, а просто  документите трябва да бъдат преведени и заверени и се внасят в Министерство на правосъдието.\n\r\n\"Т.е. проверката се прави от държавата по пребиваване. Семейството подготвя цялото си досие, социалните служби ги проверяват, конкретно в САЩ се прави проверка на цялата територия от ФБР на базата на пръстови отпечатъци и досието се праща в България готово\", допълни тя. \n\r\nРешението за осиновяване се взема от Съвет към Министерство на правосъдието, а следосиновителният период за наблюдение е 2 години. \n\r\nНели Ганчева посочи, че специално в САЩ се осъществяват не 4 посещения в рамките на 2 години на всеки 6 месеца, а пет  - първото е две седмици след пристигането и после на 6 месеца. След проверките се изготвя и подробен доклад.\n\r\nПри тези проверки двете близначки от Мисури показват, че са привързани към семейство Макгрегър и се чувстват добре.\n\r\nСпоред Милена Кузева това е напълно нормална детска реакция.\n\r\n\"За отношенията между тези деца и осиновителите е потенциално може да бъде проблем във всяко едно семейство, независимо дали са осиновители и биологични деца. Има случаи на малтретиране, но за тези деца те остават най-добрите родители, това са единствените родители\", призна тя. \n\r\nВ хода на разследването става ясно още, че срещу двойката Макрегър има разследване в друг щат по подозрения за насилие срещу биологичните им деца. Адвокат Нели Ганчева обяснява, че американската страна няма задължение да уведоми българските власти, че е имало подобно разследване.\n\r\n\"Основната идея на осиновяването е да приравним децата с биологичните, след като вече те са там и са американски граждани - американската страна имат пълните права и задължения да се справи с този казус\", каза тя.\n\r\nВ този момент българските институции нямат инструмент за намеса в съдбата на двете близначки от Мисури. Не може да се говори и за прекратяване на осиновяването.\n\r\nМилена Кузева обясни, че прекратяване на осиновяването може да стане, ако Министерството на правосъдието е инициатор, ако детето не е получило легален статут, ако решението за осиновяване не е признато и всичко това си случва в страна, която не е страна по Хагската конвенция. \n\r\nБългария за първи път се сблъсква с подобен казус, а правосъдното министерство като превантивна мярка поиска от акредитираните организации за международни осиновявания да представят доклади за проблемна адаптация на деца, осиновени след 2017-та година. Поставени и са нови изисквания в социалния доклад за бъдещи осиновявания да бъде представен план за действие при кризи при отглеждането на дете. За първи път с подобен казус се сблъсква и консулството ни в Чикаго. \n\r\nСъединените щати са изключително важни като държава - осиновител за България. За разлика от европейците, американците не търсят масово да осиновят само, защото не могат да имат собствено дете, а го правят от хуманитарна гледна точка. А в регистъра за международно осиновяване влизат предимно деца в по-зряла възраст или такива със специални нужди, казва адвокат Нели Ганчева.\n\r\n\"В практиката имаме случаи, когато в САЩ заминават деца с цел спасяване на живота. Партньорски организации с линейка закарват детето до самолета, медицинска сестра го придружава през целия полет, за да се направи животоспасяваща операция. Така, че когато говорим за международни осиновявания е хубаво да обърнем внимание и на другата страна, която всъщност е типичната\", коментира тя.", "date": "2019.08.26", "title": "Близначките от къщата на ужасите в САЩ: Мръсни, боси, жадни, гладни"}
{"url": "https://www.dnes.bg/sofia/2019/08/26/centyryt-na-sofiia-ostava-bez-topla-voda-do-kraia-na-avgust.420831", "text": "\"Топлофикация София\" спира подаването на топла вода в някои райони на столицата от днес до 31 август съобщиха от пресцентъра на дружеството.\r\nОт днес до 12 часа на 31 август 2019 г. (включително) ще бъде спряно подаването на топла вода към следните райони:\r\n- централна градска част - между бул. \"Хр. Ботев”, бул. \"Македония”, ул.  \"Доспат”, бул. \"Прага”, бул. „Патриарх Евтимий”, ул. „Фритьоф Нансен”,  бул. „Евлоги и Христо Георгиеви”, бул. „Ген. Данаил Николаев”, ул.  „Каменоделска”, ул. „История Славянобългарска” и бул. „Княгиня Мария  Луиза”;\r\n                    \n                    \n                \r\n                \r\n                \r\n                 - ж.к. \"Фондови Жилища”, ж.к. \"Св. Троица”, ж.к. \"Банишора”, ж.к. \"Зона Б-5, Б-18, Б-19;\r\n \r\n- част от ж.к. \"Илинден” в района между ул. \"Цар Симеон”, ул. \"Зографски манастир”, ул. \"Л. Весов”, ул. \"Хисаря”, бул. \"Тодор Александров”, бул. \"К. Величков“;\r\n- част от кв. \"Лозенец” в района между бул. \"Евлоги и Христо Георгиеви”, ул. \"Крум Попов”, ул. \"Ц. Церковски” и ул. \"Иглика”;\r\n \r\n- част от ж.к. „Толстой” в района между ул. \"Будинци”, ул. \"Ген. Жостов”, ул. \"Елов Дол”, бул. \"Илиянци” и ул. „Хан Кубрат”.\r\n \r\nВ посочения период ще бъдат извършени ремонтни дейности, които изискват цялостно спиране на ТЕЦ \"София”. С оглед минимизиране на неудобствата за потребителите тези дейности ще бъдат съчетани с планирания от \"Софийска вода“ АД ремонт на основен индустриален водопровод, захранващ топлоизточника.\r\n \r\nПовече подробности клиентите могат да получат на информационния телефон в Кол центъра на компанията – 0 700 11 111. Информацията за сроковете на спиране на топлата вода и засегнатите квартали е публикувана в сайта на дружеството – www.toplo.bg и във Фейсбук - www.facebook.com/www.toplo.bg.\r\n \r\n\"Топлофикация София“ ЕАД поднася извинения на клиентите за създадените неудобства.", "date": "2019.08.26", "title": "Центърът на София остава без топла вода до края на август"}
{"url": "https://www.dnes.bg/notifikacii/2019/08/26/ot-zatvornicheskite-obshtejitiia-e-elementarno-da-se-izbiaga.420814", "text": "В затворническите общежития от отворен тип , каза бившият директор на Служба \"Издирвания\" към МВР Красимир Занов по повод бягството на двамата молдовци, които успяха да преодолеят без проблем оградата на затворническото учреждение в Стара Загора.\n\n\n\n\r\nТрети ден продължава издирването на двамата затворници, които в събота следобед избягаха от общежитието в Стара Загора. Мъжете бяха осъдени заради взлом на банкомати. По данни на разследващите, задигнатата сума възлиза на близо 90 000 лева.\r\nМного вероятно е близки на затворниците да са им помогнали, затова трябва да се засилят мерките в подобен тип учреждение и не само. Необходимо е стриктно са се следи дали се подготвят бягства.\r\r\n                \r\n                \r\n                , в учреждения от такъв тип не трябва и да има заради облекчения режим.\r\nДвамата молдовци попадат там, след като признават вината си, а според експерта бягат, защото са знаели, че ще ги преместят в София, където режимът е по-засилен, сподели Занов пред bTV.\r\nПо думите му те ще получат и допълнителна присъда при евентуално залавяне.\r\nЗа последно двамата молдовци са забелязани на двора на общежитието в събота следобед. Били са на площадката с фитнес уредите. \r\nБегълците вече са търсени на територията на цялата страна. Предупредени са и всички контролно-пропускателни пунктове. Според разследващите те не разполагат с голяма сума пари. За последно близките им са били при тях на 17 август.", "date": "2019.08.26", "title": "От затворническите общежития е елементарно да се избяга"}
{"url": "https://www.dnes.bg/obrazovanie/2019/08/26/po-20-lv-na-romcheta-pyrvolaci-no-za-tetradki-i-molivi.420796", "text": "До 20 лв. ще могат да получат ромчета от първи до четвърти клас, но те ще се използват само и единствено за учебни пособия - тетрадки, моливи, гуми, острилки, химикали, боички и др. Средствата ще бъдат отпускани от МОН по националната програма \"Подпомагане на общините за реализиране на дейности за образователна десегрегация\". Програмата има предвиден бюджет от 1 млн. лв., пише \"Монитор\".\n\r\nЗа децата в предучилищна възраст и за учениците от пети до седми клас също е предвидено финансиране за пакети с учебни пособия и материали. Сумата за тях е до 15 лв.\n\r\nЗа учениците в прогимназиални класове помощта може да скочи до 30 лева, тъй като изучават повече предмети и им трябват повече пособия.\n                    \n                    \n                \r\n                \r\n                \r\n                \r\nДопълнителното финансиране ще бъде представяно на общините, за да могат малчугани в предучилищна възраст и ученици, които посещават сегрегирани детски градини или училища, да бъдат пренасочени към несегрегирани образователни институции и да им бъдат осигурени необходимите учебни пособия.\n\r\nЗа транспорта до приемните образователни институции (такива, в които се обучават деца и ученици, които не са от етнически малцинства – б.а), също са предвидени допълнителни средства. Учениците или малчуганите от детските градини могат да получават до 20 лв. за карта за градския транспорт или до 1,40 лв. за билетче за всяко пътуване. \n\r\nПревозът може да се извършва и с миниавтобуси с до 22 места или големи автобуси с над тази бройка. \n\r\nКогато придвижването от кварталното училище до приемащото е за собствена сметка въз основа заповед на кмета на община или школския директор, финансирането е до 1,10 лв./км за малкия автобус и до 1,60 лв./км за големия. \n\r\nОтделно за до 22-местните превозни средства ще бъдат давани и до 4000 лв. за поддръжка, а за големите – до 6000 лв. Когато по националната програма е сключен договор със специализирана фирма, то ще бъдат отпускани само до 1,65 лв./км за малките автобуси и до 2,45 лв./км за големите.\n\r\nВсяка община, в която има ромски махали или квартали с преобладаващо население от малцинствата и има риск от вторична сегрегация на училищата или детските градина в района, може да се включи със свой проект, но се изисква и 10% самофинансиране.\r\n ", "date": "2019.08.26", "title": "По 20 лв. на ромчета първолаци, но за тетрадки и моливи"}
{"url": "https://www.dnes.bg/world/2019/08/26/otkriha-myrtvi-dvama-vodolazi-krai-grycki-ostrov.420797", "text": "Телата на двама чужденци са открити в подводна пещера край остров Карпатос, в югоизточна Гърция. Те са на възраст 30 и 65 години са се гмуркали на дълбочина 45 метра в пещерата Карапатос. За трагичния инцидент съобщил трети водолаз, който изплувал на повърхността поради липса на въздух.\r\n\r\nВодолази от екипа на подводните екипи на гръцката охрана откриха телата в вчера следобед и са в процес на идентификацията им, съобщиха от гръцката брегова охрана. Не се съобщават повече подробности за жертвите или за използваното от тях оборудване.", "date": "2019.08.26", "title": "Откриха мъртви двама водолази край гръцки остров"}
{"url": "https://www.dnes.bg/stranata/2019/08/26/prez-septemvri-na-more-na-iug-evtiniia-noshtuvki-po-10-lv.420795", "text": "Евтино море очаква всички, които изберат българското море през септември. Офертите стават все по-изгодни, а намаленията вече се усещат преди да е изтекъл август. \n\r\nВ Слънчев бряг цените падат с 20-25%, от 15-и септември цените слизат с още 20 на сто, съобщава \"Труд\". В комплекса в момента може да се намери нощувка с ол инклузив и басейн за 36 лв.\n\r\nВ Несебър има нощувки по 84 лв., но със закуска, обяд, вечеря и еднократно безплатно посещение на аквапарк. Хотел в Ахелой предлага преспиване срещу 48 лв. и обявява, че е със \"спа термална зона\".\n\r\nВ Поморие може да се нощува и за 20 лева в семейните хотели.\n\r\nОще по-евтино е на юг. В Китен, Приморско и Царево в късното лято може да се намери нощувка между 5 и 10 лева. В Китен има хотели срещу 39 лв. на нощ и включени закуска, обяд и вечеря.\n                    \n                    \n                \r\n                \r\n                \r\n                \r\nВ Созопол вече има нощувки по 70 лв., но цените на повечето частни квартири засега няма да паднат, защото предстои Аполония – празниците на изкуствата.\n\r\nСъседна Гърция също готви есенни оферти за туристите. Много българи също избират почивка през септември и октомври, когато курорти са по-празни, а времто позволява още да се ходи на плаж.\n\r\n\"Хотелските стаи варират между 50 и 80 евро. Напомням, че през цялата 2019 г. се предлагат поне 20% отстъпка от предлаганите стаи\", каза за \"Труд\" председателят на Националната федерация на хотелиерите на Гърция Григорий Тасиос. \n\r\nОстровите Крит, Санторини, Родос и Миконос са начело в предпочитанията, според статистика от пътническия трафик на гръцките летища през септември 2018 г., независимо, че по тези курорти цените не падат и през есенните месеци. 7-дневни почивки стартират от 900 лв. на човек нагоре, в зависимост от мястото и вида хотел или квартира.\n\r\nНа Йонийското крайбрежие за 7 нощувки със закуски и вечери, пакетите вървят около 610 лв. с организиран транспорт.\n\r\nБългарските туристи, които предпочитат полуостров Халкидики могат да намерят тридневни оферти на цена до 173 лв. с включена вечеря и собствен транспорт. За 7 нощи на Ситония със закуски и вечери цената е 375 лв.", "date": "2019.08.26", "title": "През септември на море: На юг евтиния, нощувки по 10 лв."}
{"url": "https://www.dnes.bg/world/2019/08/26/brazilski-ministyr-kym-makron-kreten.420798", "text": "\n\r\nЕдин от обидните туитове бе на бразилския министър на образованието Абрахам Вейнтрауб, предаде Франс прес.\n\n\n\"Макрон не е на висотата на този дебат. Той е просто опортюнистки кретен, който търси подкрепата на френското земеделско лоби\", написа министърът след като Макрон се противопостави на споразумението за свободна търговия ЕС-Меркосур.\n\r\n\"Франция е страна на крайности. Тя роди мъже като Декарт и Пастьор, но също и колаборационисти при нацистите през Втората световна война\", продължи Вейнтрауб. \"Французите си избраха безхарактерен президент. Този кретен Макрон трябва да бъде атакуван\", гласи туитът на бразилския министър на образованието.\n                    \n                    \n                \r\n                \r\n                \r\n                \r\nВ петък синът на президента Болсонаро - Едуардо, който е депутат и вероятно бъдещ посланик във Вашингтон, препрати в Twitter видеозапис на протести с прояви на насилие на \"жълтите жилетки\" във Франция с текста: \"Макрон е идиот\", добавя АФП. \r\n\r\n", "date": "2019.08.26", "title": "Бразилски министър към Макрон: Кретен!"}
{"url": "https://www.dnes.bg/akoshtete-vqrvaite/2019/08/26/sedmichen-liuboven-horoskop-za-26-avgust-1-septemvri.420658", "text": "Това, което ще трябва да направите тази седмица е да излезете от зоната си на комфорт, за да създадете трайната сигурност, за която наистина копнеете. Венера и Марс ще бъдат в добра позиция към Уран, но ни очаква и новолуние. Как всичко това ще се отрази на взаимоотношенията, вижте в любовния хороскоп на Az-jenata.bg\r\n\r\nВ последната седмица на август Овните няма да се вълнуват от романтика. Вниманието им ще бъде фокусирано върху работата, парите, а не толкова върху това, което се случва в личния ви свят. Или казано накратко – работата и личният ви живот не се пресичат. Тези от вас, които имат флирт с колега или шефа си, може да очакват интересна седмица. Възможно е също така колега или приятел да ви запознае с интересна личност, бъдете отворени.\r\n                    \n                    \n                \r\n                \r\n                \r\n                \r\nНеобвързаните Телци може да очакват промяна. Новолунието в петък ще се отрази на вашия 5-и дом на романтиката, което ще повиши потенциала ви за нещо специално в любовта. Бъдете активни! В допълнение към новолунието, Марс и Венера също ще ви окажат своята подкрепа, особено ако вече имате любим човек до себе си.\r\n\r\nЗа Близнаците, които са обвързани, последните дни на август ще са изпълнени с положителни емоции. Житейска ситуация може да се промени в желаната от вас посока. Възможно е с любимия човек да закупите нов дом, да пътувате, да искате да се уедините. Необвързаните не ги очакват кой знае какви промени.\r\n", "date": "2019.08.26", "title": "Седмичен любовен хороскоп за 26 август – 1 септември "}
{"url": "https://www.dnes.bg/world/2019/08/26/v-iran-predrichat-poslednite-borbi-na-izrael.420799", "text": "Главнокомандващият силите \"Ал Кудс\" - иранската Революционна гвардия Касем Солеймани изпрати туит, в който заплаши, че израелският въздушен удар в Сирия и разбиването на два израелски дрона в предградие на Бейрут са \"последните борби\" на Израел, предаде Ройтерс и БТА.\n\r\nСолеймани постна свои снимки в Туитър с надпис на три езика: \"Тези безумни операции са със сигурност последните борби на ционисткия режим\".\n\r\nМеждувременно израелски самолети нанесоха въздушни удари рано днес срещу военни позиции на Хамас в ивицата Газа, след като оттам бяха изстреляни три ракети срещу южен Израел, предаде Асошиейтед прес.\r\nАрмията съобщи, че мишена на въздушните удари е бил офис на командир на Хамас в южната част на Газа. Няма съобщения за жертви.\n                    \n                    \n                \r\n                \r\n                \r\n                \r\nАрмията каза, че късно снощи от Газа са били изстреляни две ракети, които са били прехванати от израелската противоракетна отбрана. Няма информация какво е станало с третата ракета, отбелязва АП.\n\r\nАтаката от Газа бе извършена след като Израел нанесе въздушни удари в Сирия в събота и заяви, че те са били насочени срещу ирански дронове, които се готвели да атакуват Израел. Освен това два израелски дрона се разбиха над ливанската столица Бейрут, напомня АП.\n\r\nИзраелски въздушни удари бяха нанесени и в граничния район на Ливан със Сирия, предаде Ройтерс, като цитира ливанският вестник \"Ан Нахар\". Експлозии са били чути на няколко места в долината Бекаа, посочва \"Ан Нахар\".", "date": "2019.08.26", "title": "В Иран предричат \"последните борби\" на Израел"}
{"url": "https://www.dnes.bg/snimka-na-denia/2019/08/26/sedmicata-zapochva-s-goreshto-vreme-gradusite-do-36.420800", "text": "Новата седмица ще започне с със слънчево, а след обяд и горещо време. \r\n\r\nСлед пладне ще има временни увеличения на облачността, но само на отделни места в планинските райони ще превали краткотрайно. Максималните температури ще са между 31° и 36°. Атмосферното налягане е и ще се задържи малко по-високо от средното за месеца.\r\n\r\nНад Черноморието ще е предимно слънчево и топло. Максималните температури на въздуха ще бъдат между 28 и 31 градуса, а на водата - 26-27°. \r\n\r\nНад планините ще е предимно слънчево. След обяд ще има временни увеличения на облачността и на отделни места в масивите от Западна и Централна България ще превали краткотрайно. Максималната температура на височина 1200 метра ще е около 23°, на 2000 метра - около 16°.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.08.26", "title": "Седмицата започва с горещо време, градусите - до 36"}
{"url": "https://www.dnes.bg/stranata/2019/08/26/ovladiaha-pojara-krai-harmanli-no-ima-opasnost-ot-nov.420801", "text": "Пожарът край Харманли е овладян, но заради вятъра и високите температури се очаква да възникнат нови огнища.\r\n\r\nОгънят обхвана площ около 1000 декара между селата Преславец и Поляново. Засегнати са орехови и широколистни гори.\nНа място бяха изпратени 7 противопожарни автомобила. \r\n\r\nПредполага се, че причината за пожара е моторна косачка, с която няколко души разчиствали орехова градина. \r\n\r\nЕкстремален индекс за пожароопасност е в сила в 11 области на страната. Индексът обхваща територии от областите София, София-град, Добрич, Варна, Бургас, Ямбол, Хасково, Стара Загора, Сливен, Благоевград и Ловеч.\r\n\r\nЕкстремалният индекс означава, че са възможни бързо разпространяващи се много силни пожари с въвличане на дървесните корони. \r\n ", "date": "2019.08.26", "title": "Овладяха пожара край Харманли, но има опасност от нов"}
{"url": "https://www.dnes.bg/index/2019/08/26/receptata-dnes-kukis-s-shokoladovi-parchenca.420587", "text": ":\r\n4 и ½ чаши брашно\r\n2 чаени лъжици сода\r\n2 чаши размекнато масло\r\n1 и ½ чаши кафява захар\r\n½ чаша бяла захар\r\n2 пакета пудинг ванилия\r\n4 яйца\r\n2 течни ванилии\r\n4 чаши шоколадови парченца\r\n2 чаши счукани орехи\r\n \r\n:\r\n \r\nЗагрейте фурната на 180 градуса. Пресейте брашното със содата и оставете настрана. В голяма купа разбийте с миксер маслото, кафявата захар, бялата захар. Добавете пудинга и разбивайте, докато той стане пухкав. Добавете яйцата и ванилията. Разбъркайте. Добавете брашното със содата. Разбъркайте с миксера. Накрая прибавете шоколадовите парченца и орехите. Разбъркайте на ръка. Оформете кукис с ръце. Подредете ги в тава с хартия за печене. Печете за 12-15 минути в загрята фурна до златисто.\r\n\r\n", "date": "2019.08.26", "title": "Рецептата Dnes: Кукис с шоколадови парченца"}
{"url": "https://www.dnes.bg/notifikacii/2019/08/26/niama-sleda-ot-izbiagalite-zatvornici-ot-stara-zagora.420802", "text": "Все още няма следа от двамата молдовци, които в събота следобед избягаха от затворническото общежитие в Стара Загора.\n\n\nТе прескочиха оградата на сградата и изчезналха, а полицията ги обяви за национално издирване. Засега не е ясно дали мъжете са планирали своето бягство или са се възползвали от възможност да избягат необезпокоявани.\r\n\r\nДвамата са излежавали присъда за обир на банкомати.\r\n\r\nСпоред разследващите мъжете не разполагат с голяма сума пари. ", "date": "2019.08.26", "title": "Няма следа от избягалите затворници от Стара Загора "}
{"url": "https://www.dnes.bg/familen-dom/2019/08/26/da-otvorim-sveta-na-knigite-bibliotekata-v-doma-ni.420661", "text": "\n\r\nКакво е домът без книги, които разказват истории и ни носят нови знания? Вероятно бихме отговорили, че това би било пространство без същност. Каквото и определение да поставим, едно е сигурно – без книги ежедневието ни вкъщи няма как да е пълноценно. Защото литературата е цял различен свят, който допълва по незаменим начин света, в който живеем. \n\n\n\nКакто всяка мебел или вещ в дома ни, така и библиотеката е добре да следва стила на жилището или цялостната концепция, която интериорният дизайнер изготвя за нас, ако сме се доверили на професионалист и тече процес на проектиране.\n                    \n                    \n                \r\n                \r\n                \r\n                \r\nДомашната библиотека може да бъде изработена както от масивно дърво или мебелни плоскости, така и от метал, стъкло или други по-нетрадиционни материали като гипскартон и камък например. Също така тя може да е създадена чрез различни комбинации от изброените материали.\n\r\nОт гледна точка на функционалното разпределение, библиотеката най-често е предвидена във всекидневната или в кабинета, ако в жилището има такъв. Тя може да бъде обособена и като отделно помещение в случай, че големината на дома дава такава възможност. Където и да са поместени и в каквато и конфигурация да са проектирани, рафтовете за книги винаги ще са извор на знания и вдъхновение за хора от всички възрасти и с всякакви професии. И единственото, което е добре да съобразим, е условието книгите да се съхраняват по-далеч от пряка слънчева светлина, за да не избледняват.\n\r\nИнтересната книга може да бъде с нас навсякъде - и у дома на дивана или в леглото, и в офиса на бюрото. Но ако си осигурим специално място за четене - кресло, лежанка или миндер под прозореца например, удоволствието ни ще е още по-голямо. \n\r\nЗатова да не губим време и да подредим и съхраним книгите добре в дома си. Защото, както е казал Цицерон, дом, лишен от книга прилича на тяло, лишено от душа.\r\n", "date": "2019.08.26", "title": "Да отворим света на книгите - библиотеката в дома ни"}
{"url": "https://www.dnes.bg/stranata/2019/08/26/otpuskari-i-prez-septemvri-chakat-ni-dva-dylgi-uikenda.420804", "text": "Лятото постепенно отминава, но и през следващия месец ще имаме възможност за активна почивка.\r\nС измененията в Кодекса на труда отдавна отпадна практиката за разместване и сливане на почивни дни във връзка с официалните празници, за да се получат дълги уикенди, пише \"Дарик\".\r\nСпоред настоящата схема на официалните празници не се работи, а ако някой от тях се пада в събота или неделя, за почивен се обявява и следващия го понеделник.\n\r\nБез допълнителни почивни ще е празничният и почивен 6 септември – Денят на Съединението, който се пада в петък. Но за сметка на това той води след себе си цял уикенд. Така първите почивни дни през септември стават три – петък, събота и неделя (6, 7 и 8 септември).\r\n \r\nЕдин допълнителен ден почивка, обаче, ще получим за Деня на Независимостта на България – 22 септември. Празничният ден се пада в неделя, затова се отпуска почивка и в следващия го понеделник. По този начин се очертава още една чудесна тройка от почивни дни – събота, неделя и понеделник (21, 22 и 23 септември).", "date": "2019.08.26", "title": "Отпускари и през септември, чакат ни два дълги уикенда "}
{"url": "https://www.dnes.bg/knigi/2019/08/26/gabrovec-po-pytia-na-dialektite-ni-sys-starodumci.420822", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВъв времената, в които все повече чужди думи стават част от ежедневието ни, а някои трудно намират своя еквивалент в българския, един габровец си поставя за цел да възкреси красиви и стари думи в речника на съвременните българи. Той е един от 20-те в списъка на най-изявените личности в България за 2018 г.\n\r\n\"Стародумци\" се появи първо като страница във Facebook в началото на тази година. Проектът не е с голям обем. Имам повече събрани материали за родови истории, които все още са в ръкопис\", каза в \"България сутрин\" журналистът и създателят на проекта - Момчил Цонев. \n\r\nТой планира да създаде и сайт, който да се казва \"Сторник\". За Момчил е ценно не само думи да се споделят, но покрай тях и цели родови истории. \n                    \n                    \n                \r\n                \r\n                \r\n                \r\n\"В \"Стародумци\" има два типа думи, които споделям -  едните са диалектни, другите са по-скоро архаични. Този проект има за цел да припомни думи, които изчезват във времето\", сподели още той пред . \n\r\nНа 27-28 септември Момчил Цонев организира пътуващия \"6Fest\", който ще гостува в Пловдив. Програмата ще е запълнена с улични представления и цирк, а много популярни групи ще вземат участие.", "date": "2019.08.26", "title": "Габровец по пътя на диалектите ни със \"Стародумци\""}
{"url": "https://www.dnes.bg/stranata/2019/08/26/tejka-katastrofa-predi-dobrinishte-dvama-sa-postradali.420824", "text": "Двама души са пострадали при катастрофа на пътя Банско-Гоце Делчев преди Добринище - при разклона за село Елешница, съобщиха от полицията в Благоевград за \"Фокус\".\r\nПострадали са 25-годишен мъж, шофьор на автомобила, и 40-годишна жена. Инцидентът е станал тази сутрин при изпреварване.\r\nДвамата са с охлузни рани и състоянието им не е тежко. Колата се е преобърнала в канавката край пътя и не пречи на движението.\r\nДвижението в района се осъществява нормално. Причините за инцидента са в процес на установяване.", "date": "2019.08.26", "title": "Тежка катастрофа преди Добринище, двама са пострадали"}
{"url": "https://www.dnes.bg/world/2019/08/26/streliaha-s-granatomet-v-centyra-na-kiev.420836", "text": "Неизвестно лице е произвело в центъра на Киев изстрел с гранатомет по сградата на компанията „Мостобуд“. Това се съобщава в групата \"Информатор Киев\" във Facebook.\r\n\r\n\"Мостобуд\" е най-голямата компания в Украйна за строителство на мостове. \r\n\r\nИнцидентът е станал около 1 часа през нощта. На мястото полицаите са намерили изстреляна тръба от гранатомет.\r\n „Гранатата е попаднала в един от прозорците на четвъртия етаж. Изпочупени са стъклата на третия и петия етаж. За щастие няма пострадали“, съобщават медиите. \r\n\r\nЖена пише в коментар под поста: „Живея в сградата отсреща, звукът беше такъв, че скочих от леглото с вик, мислейки, че сградата се срутва“.\r\n„Това е Киев, деца“, пише отдолу друг потребител. \r\nКакто съобщават други жители на украинската столица, звукът се е чули на километри от мястото на инцидента, пише РИА Новости. \r\n ", "date": "2019.08.26", "title": "Стреляха с гранатомет в центъра на Киев"}
{"url": "https://www.dnes.bg/obshtestvo/2019/08/26/3-godishno-dete-s-tejko-izgariane-roditeli-obviniavat-lekari.420838", "text": "3-годишно момиченце от Червен бряг е с . Родителите обвиняват медиците в некомпетентност.\r\nСлед ухапване от комар се стига до изгарянето по ръката на Евелин.\r\n„Направиха й превръзка, биха й тетанус, защото имаше силен сърбеж”, обяснява майката Анелия.\r\nЛекарят изписал на детето антибиотик и на следващия ден майката отново отишла в Спешното, за да сменят превръзката. Приема ги доктор Ваня Кирилова.\r\n„Тя първо ме изгледа лошо, все едно не иска да се занимава с детето, каза ми, че няма стерилни марли и не съм за там”, допълва майката.\r\nСлед поставянето на лекарство, директно върху раната, следват часове плач и пищене от болка. На другия ден детето е прегледано от хирург и вдига температура. Тогава след консултация с \r\n                    \n                    \n                \r\n                \r\n                \r\n                По препоръка на друг лекар момиченцето е закарано по спешност в „Пирогов”.\r\n„Там направиха всички изследвания и се установи, че раната не е от комара. Приеха ни с висока степен на изгаряне”, разказва Анелия Бухалова.\r\nВ болницата лекарите обяснили, че \r\nОт Спешния център в Червен бряг тепърва се запознават със случая. Досега не е започнала проверка, защото нямат писмена жалба. Лекарката обаче твърди, че не е допуснала грешка.\r\n„Да, аз съм виждала детето на едно мое дежурство, точно за 5 минути. Лечението му е започнато преди това, видяла съм раната, сложих му суха марля и го насочих към хирург. Учудвам се защо точно моето име е намесено, при положение, че в лечението са взели участие доста хора”, коментира д-р Ваня Кирилова пред Нова.\r\nМайката на момиченцето е категорична, че ", "date": "2019.08.26", "title": "3-годишно дете с тежко изгаряне, родители обвиняват лекари"}
{"url": "https://www.dnes.bg/usa/2019/08/26/trymp-atomni-bombi-sreshtu-uraganite-da-ne-vryhlitat-sasht.420803", "text": "Президентът Доналд Тръмп предложил да се хвърлят ядрени бомби срещу ураганите, преди да са се разразили над Съединените щати, твърди американският информационен сайт Аксиос, цитиран от Франс прес.\n\r\nСпоред Аксиос на съвещание, посветено на ураганите, президентът попитал дали е възможно да се хвърли атомна бомба в окото на урагана, за да се предотврати формирането му над водата. Сайтът не съобщава кога се е състояло заседанието.\n\r\nПредложението на Тръмп не е ново, уточнява сайтът. Първоначално то е било направено през 50-те години от учен, който работел за правителството при президента Дуайт Айзенхауер. Оттогава идеята се появява редовно отново въпреки единодушието на учените, че тя не е изпълнима. \n                    \n                    \n                \r\n                \r\n                \r\n                \r\nАмериканското Управление за океаните и атмосферата поддържа страница, посветена на този въпрос. \"При всеки ураганен сезон се предлага да се използва ядрено оръжие, за да се унищожат бурите\", посочва управлението. \n\r\nЯдрено оръжие не само няма да обезсили бурята, но ветровете бързо ще разнесат радиацията над съседните територии. \"Излишно е да кажем, че това не е добра идея\", заявява управлението.\n\r\nСпоред Аксиос Тръмп бил попитал през 2017 г. дали правителството му трябва да бомбардира ураганите, за да не ги допусне над сушата, но тогава не споменал за ядрени бомби.\n\r\nБелият дом не коментира публикацията на Аксиос, посочва АФП, цитирана от БТА.\r\n ", "date": "2019.08.26", "title": "Тръмп: Атомни бомби срещу ураганите, да не връхлитат САЩ!"}
{"url": "https://www.dnes.bg/notifikacii/2019/08/26/piian-shofior-napadna-policai-s-bradva-v-montansko.420835", "text": "Пиян шофьор е задържан, след като е нападнал полицаи с  брадва. \r\n\r\nИнцидентът е станал около 18.30 часа в неделя в землището на с. Мърчево, съобщиха от ОДМВР - Монтана. \r\n\r\n43-годишният шофьор от врачанското село Бели извор карал с превишена скорост и ударил колата в крайпътната мантинела. \r\n\r\nПристигналите на място полицаи опитали да извършат проверка, но мъжът се държал арогантно, грубо и агресивно и замахвал срещу тях с брадва и джобен нож. \r\n\r\nШофьорът бил във видимо нетрезво състояние, но отказал проверка за алкохол. \r\n\r\n43-годишният е задържан за срок до 24 часа в ареста в РУ - Монтана.", "date": "2019.08.26", "title": "Пиян шофьор нападна полицаи с брадва в Монтанско "}
{"url": "https://www.dnes.bg/mestni-izbori-19/2019/08/26/gerb-se-namirat-v-nai-dobrata-si-kondiciia-bitkata-za-sofiia-tejka.420830", "text": "Не съм сигурен, че на втори тур, какъвто се очертава между Йорданка Фандъкова и Мая Манолова, г-жа Фандъкова ще загуби. Някои хора ще отидат да гласуват за нея без тя да им е фаворит. Това каза пред БНР политологът Петър Чолаков по повод предстоящите през есента местни избори.\n\r\nОчаква се \"битката за София\" да бъде най-оспорвана, особено ако в нея се включат сегашният кмет на Столицата Йорданка Фандъкво и омбудсманът Мая Манолова. Изследване от преди две седмици даде предимство на бившата червена депутатка от почти 5%. \n\n\n\n\r\nСпоред Чолаков, въпреки високия си рейтинг, Манолова е \"особен кандидат\", защото на всички било ясно, че тя стана омбудсман \"под благосклонния поглед на Бойко Борисов и партия ГЕРБ\".\n                    \n                    \n                \r\n                \r\n                \r\n                \r\nИначе експертът смята, че правителството е стабилно и страната не е изправена пред възможността за поредни предсточни парламентарни избори.\n\r\n\"Борисов няма основание да подава оставка. ГЕРБ се намират в най-добрата си кондиция от началото на третия си мандат. Най-малко вероятни към днешна дата изглеждат предсрочни парламентарни избори\", категоричен е той.\n\r\nЧолаков коментира и предстоящия избор на главен прокурор и то дни преди местните избори.\n\r\n\"Темата за главния прокурор, за предопределения избор на г-н Иван Гешев ще бъде използвана от опозицията. Не знам доколко тя ще се окаже точката, която ще преобърне нещата. Това е тема, която не афектира българските граждани\", убеден е политологът.\n\r\nСпоред него президентът Румен Радев може да се намеси в избора на обвинител номер едно, като върне кандидатурата на Гешев.\n\r\n\"Виждате, че започват да се създават сериозни настроения в обществото и не изключвам президентът да се намеси\", заяви Чолаков.", "date": "2019.08.26", "title": "ГЕРБ се намират в най-добрата си кондиция, битката за София – тежка "}
{"url": "https://www.dnes.bg/crime/2019/08/26/namushkaha-s-noj-myj-sled-sbivane-v-kyrdjali.420847", "text": "35-годишен мъж е намушкан с нож при сбиване в Кърджали, съобщиха от Областната дирекция на МВР.\r\n\r\nПрестъплението е разкрито за часове от криминалисти от управлението в града. \r\n\r\nИнцидентът станал в събота около 7.00 часа в кв. \"Възрожденци\" в областния град. При възникнал спор между 35-годишен мъж и 24-годишен и последвало сбиване, по-младият пробол с нож в областта на корема опонента си. \r\n\r\nПострадалият е настанен за лечение в болницата в областния град. При организираните издирвателни действия извършителят на деянието е установен в Кърджали и задържан за срок до 24 часа в полицейското управление. \r\n\r\nОбразувано е досъдебно производство за нанесена средна телесна повреда. Работата по случая продължава.", "date": "2019.08.26", "title": "Намушкаха с нож мъж след сбиване в Кърджали"}
{"url": "https://www.dnes.bg/politika/2019/08/26/borisov-pak-s-djipa-kabinetyt-stroi-drugite-institucii-se-drazniat.420848", "text": "Премиерът Бойко Борисов отново подкара джипа за поредната лична инспекция на изграждащ се път в страната. Този път провери как върви магистрала \"Европа\", където беше преди около месец и половина и участва в участва в откриването на  завод за безалкохолни напитки в Костинброд.\n\r\n\"Много ми е кеф така - първо минаваме по нивите, после минаваме на чакъл и след това на асфалт\", коментира Борисов, след като направи разликата от предишното си посещение на строежа. \n\n\r\n\"Затова много се дразнят другите институции, няма какво да покажат. Взели сме решение, инвестирали сме, построили сме и сме го дали на хората\", обобщи Борисов като така намекна, че президентът Румен Радев се дразни от строителните успехи на кабинета. \n                    \n                    \n                \r\n                \r\n                \r\n                \r\nС премиера бяха и министърът на икономиката Емил Караниколов и зам.-министърът на регионалното развитие Николай Нанков. \n\r\n\"Над 40% от изкопните работи са готови, насипни дейности 15%. Това е по-лекият участък от магистрала \"Европа\", след 25 дни започваме по-тежкия. Открихме археология на 19-ия км, където ще е една от 7-те площадки за отдих\", обясни Нанков и допълни, че от трасето се преместени и застрашен вид теменужки. \n\r\nКараниколов пък коментира, че без инфраструктура инвеститорите няма да дойдат у нас. \n\r\n\"Тя е изключителен приоритет. Безработицата в България е на рекордно ниско ниво - нямало е такова досега. Рекордни нива и при износа. Най-добрата година за българския износ е била 2008 г. Тогава за цялата година сме успели да направим износ за над 30 млрд. лева, в момента само за първите 6 месеца имаме 27 млрд. лева. Инвестициите ни вървят средно последните години с около 1 млрд. лева над средното ниво. Това, което направихме в областта на образованието, също много привлича инвеститори в България. Българският бизнес става все по-конкурентен. В района може би ние сме най-конкурентни за инвеститори. От началото на годината имаме около 15 нови инвеститора\", обясни министърът на икономиката.\n\r\nТой добави, че инвестицията в завода на \"Кока – Кола“ в Костинброд е 34 млн. Лева.\n\r\n\"Те до момента имат 20 000 работници, което е 0,7% от работещите в България“, каза още Караниколов.", "date": "2019.08.26", "title": "Борисов пак с джипа: Кабинетът строи, другите институции се дразнят"}
{"url": "https://www.dnes.bg/televizia/2019/08/26/milena-encheva-mejdu-politikata-i-fotografiiata.420846", "text": "Милена Енчева е от журналистите, които са отразявали почти всеки един сектор – от образователната система и промените в нея, през проблемите на здравеопазването до горещите политически събития. Всъщност политическата журналистика, която в момента е ресор на Милена в, е и нейна мечта.\r\nА от ожесточените дебати в парламента обича да си почива сред природата, въоръжена с фотоапарат. \"Това е начин, по който мога да изразя себе си“, казва репортерът на Новините ON AIR.\r\nСтрастта към фотографията пламва неусетно, още в ученическите й години. Първият си фотоапарат получава в седми клас. \"Спомням си го много добре. Розов, беше култов“, признава тя. За израстването от \"любител фотограф с добри снимки“ до \"любител с познания“ помага брат й, който й подарява курс по фотография.\r\n                    \n                    \n                \r\n                \r\n                \r\n                \"Даде ми ваучер с послание да не позволявам на парите или времето да ми попречат да сбъдна мечтите си“, казва тя.  \r\nСлед края на курса Милена е убедена, че фотографията е нейната страст, а природните картини са това, което я вдъхновява да посяга към апарата.\r\nКато всеки страстен фотограф и Милена се вглежда в детайла и търси различен ъгъл във всяка снимка. Същото прави и в работата си. Въпреки че вече година следи политическия живот в страната, отразяването на който не позволява много творчество, журналистът на Bulgaria ON AIR влага почерка си във всеки  репортаж. „Искам да е различен. Дали чрез текста, или с кадрите, с които мога да се заиграя. Това са малки детайли, които за повечето хора може да са незабележими, но дори и няколко човека да са ги открили, трудът ми си струва“, казва Милена. \r\nХаресва политическата журналистика, защото й дава широк поглед над случващото се в страната и я учи на неща, които са полезни и в житейски план. \"Разбрах, че властта променя. Тя не е за всеки, много хора не могат да се справят с нея. Успяват по-гъвкавите и тези, които могат да преценяват ситуацията“.  \n\r\nМечтае за интервю с Илън Мъск, а докато това се случи, иска да разказва истории, които водят до промени. \"Това са всички онези истории, които след като ги разкажеш, виждаш, че има реален резултат – няма значение дали става дума за житейска драма, или разбита улица. Тези истории си струват“, убедена е Милена.", "date": "2019.08.26", "title": "Милена Енчева – между политиката и фотографията"}
{"url": "https://www.dnes.bg/obshtestvo/2019/08/26/koi-stopani-shte-poluchat-pari-za-umyrtvenite-si-praseta.420809", "text": "Днес изтича срокът, в който кметовете трябва да изготвят списък със стопаните, доброволно умъртвили прасетата си заради африканската чума.  за умъртвените си животни. \n\n\r\nПо-рано този месец от БАБХ съобщиха, че след 1 септември 2019 г. ще започне изплащането на еднократната помощ в размер на 300 лв. на стопаните, предприели мерки за почистване и дезинфекция на обектите, след доброволно усвояване на месото от прасетата в личните стопанства.\r\nЗа да получат обезщетението, хората. Списъците с хората, доброволно умъртвили прасетата си, трябва да бъдат подписани от ветеринарен лекар и да бъдат сложени на достъпно за всички място.\r\nСобствениците трябва да заявят, че няма да отглеждат прасета в стопанството си за период най-малко от 12 месеца след последната дезинфекция.", "date": "2019.08.26", "title": "Кои стопани ще получат пари за умъртвените си прасета? "}
{"url": "https://www.dnes.bg/zvezdi/2019/08/26/kristin-ilieva-na-22-blagodaria-za-shansa-da-jiveia-otnovo.420852", "text": "Кристин Илиева навърши 22 години на 22 август. Манекенката трогна феновете си с емоционално послание в социалните мрежи.\r\nКристин сподели, че се чувства благословена, че е имала шанс да започне живота си наново и благодари на семейството и близките си.\r\n \r\n\"Благодарна съм за шансът, който имам, да започна живота си наново и с нови сили. Да загърбя всичко лошо и да продължавам с пълни сили напред, да се боря за най-ценното в живота си и да не спирам да мечтая. Пренаредени ценности и мечти, нищо не е като преди, но за това пък казват, че животът е пълен с изненади. Бог взел едно, дал друго. Силно вярвам и не спирам да се боря за моето Чудо. Никога не съм се чувствала по-обичана, по-подкрепяна и по-уравновесена\", пише тя.\r\n \r\n", "date": "2019.08.26", "title": "Кристин Илиева на 22: Благодаря за шанса да живея отново! "}
{"url": "https://www.dnes.bg/crime/2019/08/26/spipaha-bylgarin-s-nedeklarirani-25-000-v-jabkata.420827", "text": "Недекларирани 25 000 щатски долара в жабката на лек автомобил откриха митничари на пункт Лесово.\r\nНа 20 август при влизане в Турция кола с турска регистрация е проверена на МП Лесово. Шофьорът заявил, че не внася нищо за деклариране, но при последвалата проверка, митническите служители откриват между различни вещи в жабката хартиен плик, съдържащ \r\nКонтрабандната валута е иззета. Срещу шофьора на автомобила, български гражданин, е съставен акт за нарушение на валутния закон.\r\nКонтрабандно пренасяна валута в евро, щатски долари и турски лири с обща левова равностойност– МП Капитан Андреево, МП Лесово и МП Малко Търново при митнически проверки.\r\nВсяко физическо лице, което влиза или напуска територията на ЕС и пренася парични средства в размер на 10 000 евро или повече, следва задължително да декларира тази сума пред митническите власти.", "date": "2019.08.26", "title": "Спипаха българин с недекларирани $25 000 в жабката"}
{"url": "https://www.dnes.bg/stranata/2019/08/26/dete-se-udavi-v-improviziran-basein-v-gorna-oriahovica.420866", "text": "Момче на 8 години се удави в стара варница, която е превърната в импровизиран басейн в Горна Оряховица.\r\nТрагедията се разиграла в неделя по обяд в квартал \"Калтинец\".\r\n\r\nГрупа деца влезли да се къпят в съоръжението, което преди години било използвано за гасене на вар. \r\nПрез летните месеци обаче огромният съд с размери 3 м/ 4 м, който бил пълен с вода, се ползвал от местните деца като басейн, пише \"Труд\".\r\n\r\nВ неделя малчугани се къпели във варницата, но едното от момчетата потънало в 2-метровата дълбочина и не успяло да изплува.\r\n\r\nСлед подаден сигнал от жители на телефон 112, на място незабавно били изпратени полиция и линейка. Наложило се пожарникари да източват варницата, за да извадя тялото на детето.\r\n\r\nТрупът бил изпратен за аутопсия в областната болница във Велико Търново.\r\n\r\nПо случая се води разследване и се разпитват свидетели.", "date": "2019.08.26", "title": "Дете се удави в импровизиран басейн в Горна Оряховица "}
{"url": "https://www.dnes.bg/kino/2019/08/26/djerard-bytlyr-e-bodigard-na-prezidenta-v-kod-angelyt.420862", "text": "Екшънът \"Код: Ангелът\" зае първо място в бокс-офис класацията на Северна Америка, след като събра 21,25 милиона долара приходи през първия уикенд след излизането си по екраните, сочат данни на специализираната фирма \"Игзибитър рилейшънс\", цитирани от световните информационни агенции.\r\n\"Код: Ангелът\" на режисьора Рик Роман Уо описва историята на бодигарда Майк Банинг на американския президент. Майк, чиято роля се изпълнява от Джерард Бътлър, е обвинен, че е в основата на заговор за покушение срещу президента, в чийто образ е Морган Фрийман. Майк трябва да се отскубне от преследването на властите и да открие истинските виновници за заговора. Бътлър изпълнява ролята на Банинг в трети филм след \"Код: Олимп\" (2013) и \"Код: Лондон\" (2016).\r\n                    \n                    \n                \r\n                \r\n                \r\n                \"Момчета за пример\" слезе на втора позиция, след като този път донесе 11 милиона долара приходи 10 дни след появата си по екраните. Филмът проследява перипетиите на три момчета на около 12-годишна възраст, които се опитват да направят първите си стъпки в сексуалния живот.\r\nДрамата \"Overcomer\" на режисьора Алекс Кендрик зае трето място през дебютния си уикенд по екраните, след като събра 8,2 милиона долара приходи. Алекс Кендрик изпълнява също главна роля във филма, в който са говори за треньор на атлетка, засегната от астма.\r\n\"Цар Лъв\" е на четвърто място - 8,15 милиона долара и общо 510,6 милиона долара от появата си по екраните преди 6 седмици. На пето място е \"Бързи и яростни: Хобс и Шоу\" - 8,14 милиона долара и общо 147,7 милиона долара за 4 седмици, следван от хоръра \"Докато смъртта ни раздели\" - 7,6 милиона долара през дебютния си уикенд по екраните", "date": "2019.08.26", "title": " Джерард Бътлър е бодигард на президента в \"Код: Ангелът\""}
{"url": "https://www.dnes.bg/notifikacii/2019/08/26/piian-izrod-napadna-10-godishno-momiche-v-mindia.420876", "text": "Пиян изрод, който бил на традиционния рок фестивал във великотърновското село Миндя, се е промъкнал в къща и  нападнал спящо момиче.\n\r\nДрамата се разиграла около 3,30 часа на 24 август.\n\r\nСъщата нощ 50-годишният мъж от Горна Оряховица след концерта в селото нахлул в къщата на местни фермери и се нахвърлил върху 10-годишното момиче на стопаните. \n\r\nДядото и бащата на детето обаче усетили, че има някой в къщата и набързо го изгонили с ритници и юмруци. \n\r\nПребитият изверг бил изхвърлен на улицата облян в кръв, а минувачи подали сигнал на телефон 112. \n\r\nНа място била изпратена линейка и той бил откаран в болница.\n\r\nПо случая се води разследване, а в понеделник в Миндя са пристигнали криминалисти като са разпитвали семейството на детето и местни жители. \r\n                \r\n                \r\n                \r\nВикани са и поемни лица, които да присъстват на огледите в жилището.\n\r\n\"Семейството има три деца, но двете от тях живеят с бабата, дядото и баща си. Третото, най-малкото, е с майка си във Велико Търново. Бащата и дядото имат частно стопанство и гледат кози“, обясниха пред \"Труд\" жители на Миндя.", "date": "2019.08.26", "title": "Пиян изрод нападна 10-годишно момиче в Миндя "}
{"url": "https://www.dnes.bg/stranata/2019/08/26/pss-sa-pomognali-na-dvama-turisti-s-naraniavaniia-na-glezena.420834", "text": "Планински спасители са оказали помощ на двама туристи с наранявания на глезена през последното денонощие,  съобщиха от Планинска спасителна служба (ПСС) към Българския червен кръст.\r\nЕдиният случай е бил на Седемте рилски езера, а другият - на хижа \"Бор“ на Витоша.\r\nПо данни на ПСС днес ще има отлични условия за туризъм и преходи по планините.\r\nВъв високите части на планините духа умерен до силен вятър. Температурите са между 10 и 17 градуса. Времето е ясно и слънчево. Съоръженията по курортите работят, уточниха от ПСС пред \"Фокус\".\r\n\r\nИнформация за обстановката в планините може да намерите на адреса на ПСС в интернет.\r\nТелефоните са: 02/ 9632000 и 088 1470.\r\n ", "date": "2019.08.26", "title": "ПСС са помогнали на двама туристи с наранявания на глезена"}
{"url": "https://www.dnes.bg/index/2019/08/26/chisteneto-i-gotveneto-namaliavat-riska-ot-ranna-smyrt.420842", "text": "Чистенето и готвенето може да са досадни, но норвежки учени твърдят, че те намаляват риска от ранна смърт, съобщи в. \"Дейли мейл\".\n\r\nСамо 25 минути умерена активност дневно намалява наполовина риска от ранна смърт през следващите шест години, обявиха учени от Норвежкото училище по спортни науки в Осло. \n\r\nПримери за умерена активност са чистенето с прахосмукачка и бързото ходене.\n\r\nЕдин час лека физическа активност - като готвене или миене на чинии, също намалява риска от ранна смърт.\n\r\nНорвежките учени са анализирали резултатите от осем изследвания, обхванали общо 36 000 участници на възраст над 40 години. \n\r\nРезултатите показват, че всяка физическа активност намалява риска от смърт по каквито и да е причини. \r\n                \r\n                \r\n                \r\nПри най-активните той намалява със 73 процента.\n\r\nИзследването показа също, че седенето девет и половина часа дневно удвоява риска от ранна смърт. Затова е добре седенето в службата да се прекъсва с някаква лека физическа активност. \r\n \r\n/БТА/", "date": "2019.08.26", "title": "Чистенето и готвенето намаляват риска от ранна смърт"}
{"url": "https://www.dnes.bg/stranata/2019/08/26/gotviat-25-skok-na-cenata-na-vodata-v-lovech.420884", "text": "Средно с 25 процента се увеличава цената на водата за абонатите на \"ВиК\" АД - Ловеч от 1 септември.\r\nТам, където потребителите ползват трите услуги - водоснабдяване, отвеждане и пречистване на отпадъчни води, цената ще се покачи с 30,25 процента и от 2,39 лева за кубик ще стане 3,11 лева.\r\nТази сума ще плащат в Ловеч, Луковит, Ябланица и част от абонатите в Априлци, съобщи за БТА изпълнителният директор на дружеството Данаил Събевски.\r\nВ Угърчин и Летница, където има само водоснабдяване и канализация, кубикът ще струва 2,32 лева, като увеличението е с 21,26 процента. За абонатите, които имат само услугата водоснабдяване, от 1 септември цената на водата ще е 2,10 лева с ДДС, а не както бе досега 1,68 лева.\r\n                    \n                    \n                \r\n                \r\n                \r\n                По думите на Събевски основните фактори за скока на цената на водата е нарастващата минимална работна заплата и цената на електроенергията. \"През 2012 г. е последното повишаване на цената, когато минималната работна заплата е била 290 лева, а сега е 560 лева, т.е. почти двойно. Електроенергията е скочила с около 30 процента\", посочи още Събевски.\r\nСпоред него с увеличението приходите на дружеството ще нараснат със 150 хиляди лева на месец. Към момента несъбраните задължения са 1,8 милиона лева, като най-големият длъжник е ловешката многопрофилна болница.\r\nЗасегнати от увеличението са 50 хиляди абонати на ВиК - Ловеч.", "date": "2019.08.26", "title": "Готвят 25% скок на цената на водата в Ловеч"}
{"url": "https://www.dnes.bg/stranata/2019/08/26/jena-zaginala-pri-pojar-v-troian.420872", "text": "Жена загина при пожар в Троян тази сутрин, съобщават от областната дирекция на МВР в Ловеч.\r\n\r\nОколо 10.24 часа в къща на ул. \"Васил Левски\" в града е възникнал пожар, при който е загинала жена. Пристигналите на мястото на инцидента огнеборци са извели от постройката възрастен мъж, който е откаран за преглед в местната болница. \r\n\r\nРайонното управление в Троян разследва причините за инцидента. Работата по случая продължава.\r\n\r\nДруг възрастен мъж - на 72 г. е с опасност за живота след възникнал пожар в паянтова постройка в ловешкото село Александрово.\r\n\r\nСигнал за пожара е получен в 16.50 часа на 24 август, като той не е предизвикал значителни материални щети, но в опит да го потуши е пострадал обитателят на имота, който е откаран за лечение в София с термични изгаряния по тялото и с опасност за живота.\r\n\r\nПричините за инцидента се разследват от РУ Ловеч, образувано е досъдебно производство.", "date": "2019.08.26", "title": "Жена загинала при пожар в Троян"}
{"url": "https://www.dnes.bg/health/2019/08/26/koi-plodove-sa-polezni-za-zdraveto-na-vseki-organ.420655", "text": "Знаем, че ние сме това, което ядем. Природата е създала така храните, които слагаме на трапезата, че да ни напомнят за здравето на кой орган имат особени ползи. Известно е, че морковите са полезни за зрението, селъри за костите, бобът за бъбреците. Важна част от менюто ни са плодовете. А знаете ли кои плодове да хапвате по-често за здравето на всяка система?\r\nВижте повече в следващите редове.\r\n\r\nГрейпфрутите, заедно с други цитрусови плодове като портокали и лимони, изглеждат точно като млечните жлези. Защо да хапвате по-често грейпфрут? Той съдържа съединения, наречени лимоноиди, за които се смята, че могат да намалят риска от развитието на рак на гърдата. Освен това редовната консумация на цитрусови плодове се грижи и за здравето на лимфната система.\r\n                    \n                    \n                \r\n                \r\n                \r\n                \r\nАвокадото е чудесно не само за вашата здравословна диета, но консумацията му се грижи за здравето и функциите на женската репродуктивна система. Учени смятат, че авокадото спомага за баланса на хормоните, намалява риска от рак на шийката на матката, помага за по-бързото влизане във форма след раждането.\r\n", "date": "2019.08.26", "title": "Кои плодове са полезни за здравето на всеки орган "}
{"url": "https://www.dnes.bg/sofia/2019/08/26/7-g-po-kysno-napadnat-ot-bezdomni-kucheta-osydi-obshtinata-za-50-bona.420843", "text": "Млад мъж успя да осъди два пъти Столичната община да му плати обезщетения от общо 52 000 лева заради инцидент отпреди 7 години, когато глутница бездомни кучета са го нападнали и съборили от велосипед, в резултат на което счупил и двете си ръце, разказва специализираното издание \"Лекс\".\n\r\nМъжът решава да заведе делото две години след инцидента. Така през 2017 година съдът решава, че той има право на обезщетение от 22 000 лв. Междувременно обаче той получава изключителни усложнения въпреки лечението, в резултат, на което днес той няма захват при едната си ръка и е с 56% инвалидност. \n\n\n\n\r\nЗаради полученото усложнение завежда ново дело срещу общината и на първа инстанция съдия Райна Мартинова от Софийския градски съд му присъжда ново обезщетение от още 30 000 лева.\n                    \n                    \n                \r\n                \r\n                \r\n                \r\nСамият инцидент е станал през лятото на 2012 година. Мъжът пътувал с колелото си и в района на гара \"Искър\" и е нападнат от глутница бездомни кучета. При опита си да избяга от животните, той пада и чупи и двете си ръце. Глутницата напада човека и започва да го хапе. Той е спасен от шофьор на автомобил, който първо подминал падналия колоездач, но чул воя на кучетата и се върнал. \n\r\nЛечението се оказва сложно и скъпо заради усложненията, а последното становище на лекарите е, че освен трайните вече поражения, свързани с ограничените движения и изкривявания, бъдещата прогноза остава открита, тъй като макар засега да не се налага лечение, гнойните процеси при костите са непредвидими и може да се възобновят.\n\r\nКаква е обаче позицията на Столична Община? Тя, очаквано, оспорва исковете с мотива, че е налице съпричиняване. Адвокатът на общината пледира, че колоездачът не е управлявал правилно велосипеда си и е паднал от него. Освен това - втори аргумент на защитата - нямало доказателства, че кучетата са бездомни.\n\r\nПри първото дело в СГС съдия Иванка Иванова приема, че колоездачът е паднал от колелото, след като е бил съборен от кучетата, а щом не се е появил техен собственик, значи животните са бездомни. За програмата и отчетите на общината, съдът сочи, че те не доказват справяне с проблема и присъжда на пострадалия 22 000 лева.\n\r\nОбщината обжалва и на втора инстанция - в Апелативния съд, решението пада - съдиите приемат, че не е безспорно доказано, че той е съборен от кучетата. Въззивният съд не вярва, че шофьорът, който е свидетел по делото, е могъл от 200-300 метра да забележи в огледалото за обратно виждане как се е развила ситуацията.\n\r\nСледва 3-та инстанция във ВКС, който не приема решението на Апелативния съд и остава обезщетението от 22 000 лв. в сила. \n\r\nКъм онзи момент обаче данните по делото са за зараснала кост на ръката и ВКС пише, че пострадалият е млад човек, а прогнозите били за пълно възстановяване.\n\r\nПовторното дело за обезщетение след усложненията е заведено миналата година, а съдия Райна Мартинова от СГС решава преди месец, че справедливото ново обезщетение е 30 000 лева.\n\r\n\"Отговорността на ответника може да бъде ангажирана и в случаите, когато след първоначално обезщетяване на вредите е настъпило усложнение в състоянието на пострадалия, което е в причинно-следствена връзка с настъпилото вредоносно събитие – състояние на ексцес. При ексцес за пострадалия възниква ново вземане за обезщетение, различно от първоначално предявеното, което произтича от ново страдание или съществено усложнява старите страдания\", се казва в решението на градския съд, което не е окончателно и може да бъде обжалвано пред Софийския апелативен съд.\n\r\nТова ще е и най-вероятното продължение на казуса, тъй като общината отново оспорва иска и твърди, че усложненията нямат връзка с инцидента, а освен това били взети предвид при първото дело.", "date": "2019.08.26", "title": "7 г. по-късно: Нападнат от бездомни кучета осъди общината за 50 бона"}
{"url": "https://www.dnes.bg/akoshtete-vqrvaite/2019/08/26/kakvo-vi-ochakva-v-liubovta-tazi-sedmica.420851", "text": "\r\n \r\nПредстоящите дни няма да са белязани с бурни емоции. Помислете за неприятните моменти, които сте преживели и са били свързани с думи и действия на половинката ви. Ако желаете, бихте могли да „рестартирате“ или прекратите връзката.Питайте за всичко, което ви интересува. Отговорите ще ви подскажат правилното решение.\r\n \r\n\r\n \r\nНе настоявайте, ако половинката ви отговаря уклончиво на предложенията ви за срещи. Приемете го като добра възможност да се забавлявате самостоятелно или в присъствието на обичайните си приятели. Най-вероятно ще ви замъкнат в нова компания, където ще предизвикате нечий нескриван интерес.Изживейте момента, след време ще сте доволни, че сте си осигурили „резервен“ вариант.\r\n \r\n\r\n \r\nПоредица незначителни на пръв поглед случки ще променят отношението ви към половинката. Изведнъж ще станете много по-критични, ще забележите негативи, които до момента са ви убягвали и не е изключено мисълта за раздяла да мине като светкавица през съзнанието ви.Като се има пред вид колко сте общителни и колко широк кръг връзки поддържате, едва ли ще се чудите твърде дълго. Не е изключено новолунието да ви донесе и нова любов.\r\n \r\n", "date": "2019.08.26", "title": "Какво ви очаква в любовта тази седмица?"}
{"url": "https://www.dnes.bg/muzika/2019/08/26/venci-micov-poiska-ostavkata-na-banov-i-toi-vyv-facebook.420882", "text": "Скандалът около оперната прима Дарина Такова и директора на Музикалното училище Столина Добрева се разраства. \n\r\nТой тръгна от пост на Такова в социалните мрежи, където певицата описа как от нея са поискали да се яви на конкурс, в който да пее пред комисия, ако иска да преподава в учебното заведение.\r\nОтново в социалните мрежи министърът на културата Боил Банов пък поиска оставка на директора на Музикалното училище, която от своя страна обясни, че просто е спазвала процедурата.\r\nВ социалните мрежи сагата продължава да се развива. Този път това стана, покрай коментара на музиканта Венцислав Мицов, който поиска от страницата си във Facebook оставката на културния министър.\r\n                    \n                    \n                \r\n                \r\n                \r\n                В поста си Мицов критикува системата, която е изгонила голяма част от музикантите извън границите на страната. Музикантът сподели и мнението си, че ако се случва нещо значимо в страната, то не е заради институциите, а въпреки тях, защото финансирането е предназначено само за \"свои\" хора, а проектите се печелят не от талантливи хора, а такива, които могат да попълват документация. Мицов сравни администрацията с \"бездушни бездушни  фигури, които живеят само за да се почувстват значими за няколко часа.\"\r\nЕто и целият пост в социалните мрежи:\r\n\"Здравейте, министър Банов.\n\r\nКазвам се Венцислав Мицов и съм дългогодишен музикант на свободна практика.\r\nТова в нашия случай означава музикант, който около 20 години се е скъсал от свирене на етюди, гами, пиеси, сонати...\r\nА накрая, след всичко това се е наложило да си изкарва хляба по кръчми и пианобарове.\r\nКъдето, в тези кръчми и пианобарове, господин министре, човек може да се сблъска от първи ред с, как да кажа...не особено толерантната критика на слушателите, често почерпени с няколко уискита, няколко Редбула и, не дай си боже, някоя...как да кажа...а бе да го нарека \"хранителна добавка\" за стимулиране на нощния живот.\n\r\nДа, аз съм музикант и като такъв през последния четвърт век видях доста неща.\r\nВидях как всичките ми съученици от випуск 1990 в тогавашното СМУ (днес НМУ) \"Л.Пипков\" емигрираха.\r\nОт целия випуск днес я сме 10 души тук, в България, а не сме и толкова.\n\r\nВидях как колеги карат таксита, за да могат да издържат семействата си.\r\nКак лепят плочки и правят ВИК инсталации.\n\r\nВидях как мнозина имаха големи криле, но когато се опитаха да ги размахат, се оказа, че тук, у нас с големи криле не може да се лети.\n\r\nМоже, но нисичко, тихо, кротко и бездарничко - без много - много да размахвате крилцата, че да не веете на съгражданите.\n\r\nВидях всичко това, но видях и друго.\n\r\nВидях комисии - комисии, създадени сякаш от Кафка - пълни с анонимни, мрачно вперили поглед в талмуда и скрижалите на администрацията бездушни фигури, които живеят само за да се почувстват значими за няколко часа.\n\r\nВидях финансиране - то бе предназначено само за \"свои\" хора, които произвеждаха продукти, които дори не можеха да избият една петдесета от инвестициите си.\n\r\nВидях, че бездарници пишат закони, некадърници пишат правилници, а отправната точка, към която бяха насочени всичките тези беди бе не културата, а нещо друго.\n\r\nНяма да го нарека с име.\r\nЗащото това нещо няма име.\r\nТо е хидра с много глави.\r\nХидрата на бездарността.\n\r\nЗа последните години, господин министре, всичко, което се случва у нас става не благодарение на вас и вашите предшественици.\r\nАко нещо се случва, то става въпреки вас.\n\r\nВъпреки \"проектното начало\", което направи така, щото в момента финансиране получават не най - добрите, а тези, които най - добре пишат проекти.\r\nВъпреки \"прозрачните критерии\", които, чрез системата за оценяване понякога правят излишни самите конкурси.\r\nВъпреки атмосферата във висшите и средни музикални учреждения у нас, която прилича на времето на клановете в средните векове.\n\r\nАко нещо се случва, то е въпреки вашите величествени усилия, които се състоят в това да напишете статус във Фейсбук с искане определен директор да подаде оставка.\n\r\nНо днес, господин министър Банов на мен вече ми писна.\n\r\nЗа това тук, на това място, във Фейсбук ви искам оставката.\r\nНека тя бъде на бюрото още утре.\r\nИскам я в правото си на ваш работодател, който, чрез данъците си е един от тези, които ви плащат заплатата на министър.\r\nИ нея, и финансирането на стените ви от тухли и работилниците ви за мартеници по време на Европредседателството.\r\nИ 200 000 лева, които давате на една продуцентска компания, за да снима рекламно филмче за България, докато културата у нас получава трохите от държавния бюджет, за което вие не сте казали дори една членоразделна сричка.\n\r\nИскам оставката ви, господин Банов.\r\nИ го правя така, както и вие - чрез Фейсбук.\n\r\nЗаради загубения смисъл.\r\nЗаради загубените поколения.\r\nЗаради кафкианската цитадела, в която се е превърнала културата у нас...\"\n\r\n ", "date": "2019.08.26", "title": "Венци Мицов поиска оставката на Банов. И той във Facebook"}
{"url": "https://www.dnes.bg/sofia/2019/08/26/po-vreme-na-kampaniia-otkriha-nad-40-zarazeni-s-hepatit-s.420871", "text": "44 човека, заразени с хепатит С, са открити в рамките на кампания за безплатно диагностициране за хепатит В или С. Това съобщиха от столичната болница \"Св. Иван Рилски\", организатор на инициативата.\r\nЧетирима от тях са били с чернодробна цироза, а двама - с карцином на черния дроб. Кампанията е била насочена основно към хора във възрастовата група 34-69 г., които в миналото са били изложени на повишен риск от заразяване с болестта.\r\nПри 23 от пациентите е била установена активна инфекция. При трима от тях такава не е била открита и те са били пренасочени за повторно изследване след 6 месеца. Осемнайсет от диагностицираните с положителен резултат не са отишли за повторно изследване и консултация в болницата, допълват от болницата.\r\n                    \n                    \n                \r\n                \r\n                \r\n                Всеки, който има съмнение, че има вероятност да е заразен, може да се изследва безплатно в работните дни до края на месеца, между 8.00 и 14.00 ч., в Централната лаборатория на болницата. Тестовете дават резултат в рамките на 10 минути и се извършват чрез вземане на кръв от пръста.\r\nОколо 77 000 са българите, болни от хепатит С, но 90 на сто от тях не подозират, че са заразени.\r\n ", "date": "2019.08.26", "title": "По време на кампания: Откриха над 40 заразени с хепатит С"}
{"url": "https://www.dnes.bg/knigi/2019/08/26/borhes-sybran-v-tozi-tyrpeliv-labirint-ot-linii.420865", "text": "Избрани творби в проза и стих на Хорхе Луис Борхес са събрани в специално издание по повод 120 годишнината от рождението на писателя.\r\nСборникът \"Този търпелив лабиринт от линии\" е изящно библиофилско  издание в превод на Анна Златкова. Художественото оформление е дело на  Кирил Златков.\n\r\nЕдин човек си поставя задачата да нарисува света. С течение на времето изпълва пространството с образи на земи, царства, планини, заливи, кораби, острови, риби, жилища, сечива, звезди, коне и хора. Малко преди смъртта си открива, че този търпелив лабиринт от линии чертае образа на лицето му.\n\r\n\"Този търпелив лабиринт от линии\" и вече издадените у нас сборници с есета и разкази на ненадминатия майстор на кратка проза се нареждат сред най-значимите страници в световната литература.\r\n                    \n                    \n                \r\n                \r\n                \r\n                Борхес казва, че книгата е нещо повече от словесна структура или поредица от словесни структури; тя е и диалогът, който завързва със своя читател, и интонацията, която придава на гласа му, и изменчивите и трайни образи, които оставя в паметта му. А този диалог е безкраен. \"Няма друг рай освен изгубения\", заключава Борхес в една от миниатюрите, намерили място в „Този търпелив лабиринт от линии”. Но ако някога сте си представяли рая като библиотека, той не е изгубен, повярвайте, и това издание му принадлежи.\n\r\n Хорхе Луис Борхес е аржентински писател, есеист, поет и преводач, смятан за един от най-величавите творци на XX век и родоначалник на магическия реализъм в латиноамериканската литература. Неговите \"измислици\" и есета ловко съчетават поезия и философия, въвеждат читателя в неразгадаеми лабиринти, въображаеми енциклопедии, онтологични детективски истории и научни коментари, преобръщат всички представи за възможностите на прозата.\r\n\"Аз съм обречен да си остана Борхес, а не аз (ако изобщо съм някой), но себе си откривам по-малко в неговите книги, отколкото в много други или в нестихващите звуци на някоя китара\", признава един от гениите на световната литература.", "date": "2019.08.26", "title": "Борхес - събран в \"Този търпелив лабиринт от линии\""}
