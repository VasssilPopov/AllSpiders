{"url": "https://www.dnes.bg/mish-mash/2018/06/12/aligator-vyzprepiatstva-samolet-pytnik-go-zasne.379155", "text": "Самолет изчака алигатор да пресече пистата на международното летище в Орландо, Флорида, преди да се придвижи до мястото за слизане на пътниците, съобщи Асошиейтед прес.\n\r\nАнтъни Веларди от пътниците е заснел как едрото влечуго спокойно върви по пистата към близко езеро. Той е качил видеото във Facebook, като е уточнил, че командирът на полета е чакал пет минути, преди да придвижи самолета до ръкава.\n\r\n\"Ако искате вярвайте, но на пистата има алигатор и го чакаме да пресече\" - е заявил пилотът, обяснявайки защо самолетът се бави. Алигаторът не е причинил други проблеми.\n\r\nЛетищните власти са изпратили сервизен камион до езерото, за да предотврати евентуално връщане на алигатора на пистата, предава БТА.", "date": "2018.06.12", "title": "Алигатор възпрепятства самолет. Пътник го засне!"}
{"url": "https://www.dnes.bg/obshtestvo/2018/06/12/za-primer-jitel-na-dimitrovgrad-pomogna-za-aresta-na-izmamnici.379111", "text": "Мъж от Димитровград е съдействал за разкриването на две телефонни измами и за задържането на участник в тях, съобщиха от МВР в Хасково.\r\nЗа постъпката си и бързите и адекватни действия, на 58-годишния Илия Захариев ще бъде връчена грамота за гражданска съвест и доблест от ръководството на дирекцията на МВР.\n\r\nЗахариев бил пред блока си на улица \"Простор\" в Димитровград вчера към 15 часа. Тогава той видял как 81-годишната му съседка хвърлила през терасата на жилището си чанта. Веднага му дошло наум за методите на алоизмамниците, взел торбата и видял, че вътре има 759 лева.\n\r\nНезабавно сигнализирал в полицейското управление и посочил на криминалистите подозрително лице, което обикаляло в близост до блока. Задържаният мъж е на 60 години от Меричлери.\r\r\n                    \r\n                    В хода на работата станало известно, че час по-рано измамникът е въвел в заблуждение по познатата схема \"съдействие на полицията\" друга димитровградчанка, която му хвърлила през терасата на дома си на улица \"Капитан Петко войвода\" 480 лева.\r\nЗадържаният е направил пълни самопризнания и е описал механизма на извършване на измамите. Задържан е за 24 часа по образуваното досъдебно производство.", "date": "2018.06.12", "title": "За пример! Жител на Димитровград помогна за ареста на измамници"}
{"url": "https://www.dnes.bg/politika/2018/06/12/mvr-shefyt-niama-da-dam-ostavka-borisov-da-me-osvobodi.379160", "text": "Не мисля за оставка, може премиерът да ми каже да си подам оставката, той ме е назначил. Не можем да се срещнем с премиера, тъй като той пътува, аз пътувах. Но държим комуникация, говорим по телефона. Чухме се и той ми каза: \"Направи нещо!\". И аз така направих, отидох в Ботевград, да чуя от кмета и от всички, които имат забележки, какви са те. Това каза вътрешният министър Валентин Радев пред bTV.\r\nНа въпрос дали се справя професионално Радев заяви, че се опитва да прочете всичките мотиви на критиците, за да се поправи. \r\n\"Ако премиерът реши, ще ме освободи\", каза той.\r\nЗа случая с убития затворник Владимир Пелов Радев каза: \"На крачка сме били, те са били по следите на Пелов. Скоро ще изплува всичко\". \r\r\n                    \r\n                    Запитан ще подаде ли оставката си той посочи, че ще я подаде тогава, когато изпадне в ситуацията на Бисер Петков - да не може да се справя с някаква ситуация.\r\n\"Какво не е направено за полицията - заплатите, дрехите, каските. Ще поискам дали оставки, дали... Ще видя анализа и тогава ще преценя дали да искам оставки от професионалното ръководство\", каза той.\r\n\"Работи се и по втория беглец, не мога да кажа подробности, професионалното ръководство и то се въздържа\", посочи още Радев.\r\n\"Аз смятам, че сме в правилна посока, трябва ни време, аз не мога да оправя за една година всичко\", отсече вътрешният министър. \r\nНа въпрос дали МВР е стигнало до някъде по убийците на Александър Антов, на Петър Христов, на убития данъчен в центъра на София, той изтъкна, че се работи и рано или късно правосъдието ще застигне престъпниците. \r\n\"Ние сме едно от най-откритите министерства. Даваме непрекъснато брифинги, за да съобщим какво се прави\", заяви още Радев.\r\nНа въпрос за завод \"Миджур\" и съхраняването на боеприпасите там, министърът заяви, че служба КОС е дала този сигнал на прокуратурата. \r\n\"Ние даваме предписания какво да се направи. Сега прокуратурата иска от нас да предприемем мерки, имаме писмо, ще видим какво искат и да направим предписания, това са процедурите. Допълнително ще притискаме тези хора\", поясни още министърът.", "date": "2018.06.12", "title": "МВР-шефът: Няма да дам оставка. Борисов да ме освободи!"}
{"url": "https://www.dnes.bg/stranata/2018/06/12/pod-dyrvo-vyrhu-kashoni-bez-pari-hrana-lekarstva.379154", "text": "Снимката на безпомощен инвалид с разтърстваща история, публикувана във Facebook, предизвика реакциите на стотици хора във Варна. Според автора на поста, мъжът е на 65 години и се казва Светлозар Антонов. След прекаран инфаркт преди месец, претърпява операция и остава на улицата пълен инвалид.\n\r\nВ момента живее под дърво, върху празни кашони, без пари, без храна и лекарства до пазара на квартал \"Чайка\" във Варна. Близките на Светлозар са извън страната, а той вече 9 месеца чака да бъде настанен в Дом \"Гергана\", след като си е подал документите, но процедурата се оказва твърде тромава. Утре трябва да му махнат конци след претърпяната операция в УМБАЛ \"Света Марина\".\r\r\n                    \r\n                    Мъжът няма средства и е в напълно безпомощно състояние, алармира варненецът, който казва, че е поискал да му даде пари, но човекът му отказал.\r\nДруга жена, на име Мария потвърждава, че преди да му ампутират крайниците, Светлозар пак живеел на улицата, като обитавал изоставена постройка на пазарчето.\r\n\"Най-често съм го виждала да седи до магазинчето за плодове и зеленчуци, което се намира точно срещу снимката, която е направена сега. Около него винаги е имало бутилки от алкохол. И така, от сутрин до вечер. Докато съм пазарувала съм чувала да го поздравяват със: \"Здравей, морски\". Това ме навеждало на мисълта, че е бил моряк и е пътувал. Сега не му е възможно, но и когато можеше,  той пак не е работил“\" настоява тя, цитирана от \"Монитор\".\r\nСлед стотиците коментари в социалната мрежа, от община Варна се намесиха в случая, като по-късно информираха, че експерти от дирекция \"Социални дейности\" са се самосезирали и са взели незабавни мерки за Светлозар Антонов.\r\nУведомена е дирекция \"Социално подпомагане\", за да издаде заповед за приоритетно настаняване в Дома за лица с физически увреждания \"Гергана\", където е уредено той трябва да бъде приет днес следобед.", "date": "2018.06.12", "title": "Под дърво, върху кашони, без пари, храна, лекарства"}
{"url": "https://www.dnes.bg/football/2018/06/12/ruskincheta-shte-goniat-topkite-v-macha-na-otkrivaneto.379148", "text": "Група от 14 руски момичета ще гонят топките по време на първия мач от световното първенство по футбол, съобщиха организаторите. Така те ще бъдат първите дами в историята, които ще помагат край терена по време на футболен мач за мъже.\r\nМомичетата са на възраст между 13 и 16 години и са от град Агриз, който има близо 19 хиляди жители и е разположен на около 800 километра от Москва. Те бяха избрани от местната федерация, след като \"вдъхновиха много хора\" с включването си на държавен футболен турнир.\r\n\"Женският пол не е слаб. Винаги сме готови да играем наравно с момчета\", заяви едно от момичетата - Дария Василиева. Младите дами ще бъдат край терена по време на срещата между Русия и Саудитска Арабия.\r\n ", "date": "2018.06.12", "title": "Рускинчета ще гонят топките в мача на откриването"}
{"url": "https://www.dnes.bg/notifikacii/2018/06/12/dvama-v-aresta-za-pojara-v-uchilishte-v-shumen.379123", "text": "Двама 21-годишни мъже са установени като съпричастни за пожара, възникнал вчера следобед в шуменското средно училище \"Васил Левски\", съобщиха от МВР.\n\r\nСлед потушаването на пламъците в учебното заведение е извършен оглед. Изяснено било, че при полагане на изолация върху покрива на училището двама работници са предизвикали запалването й.\r\nТе са задържани за срок до 24 часа в полицейското управление в Шумен. Работата по документиране на случая продължава.\r\nПрипомняме, че при пожара са унищожени около 500 кв.м. изолация. При инцидента няма пострадали и всички ученици, които са били втора смяна, са били евакуирани без паника.", "date": "2018.06.12", "title": "Двама в ареста за пожара в училище в Шумен"}
{"url": "https://www.dnes.bg/akoshtete-vqrvaite/2018/06/12/skandaljiite-zodiite-koito-syzdavat-konflikti.379138", "text": "Предупреден означава въоръжен. Астролозите ни дават такова оръжие, за да си знаем представителите на кои зодии са най-конфликтни и за тях скандалите са ежедневие.\n\r\n\n\r\nОвенът е пионер и винаги е готов за битки, с които да се бори за мястото си под слънцето. Той се втурва в двубои в буквалния и в преносен смисъл и смята това за съвсем естествено и нормална реакция, когато нещо не му харесва. Или пък си го е поставил за цел. Представителите на този знак отстояват позицията си до последно и трудно допускат да бъдат убедени. Независимо дали аргументите са силни. Най-добре е да избягвате конфликти с тях, защото крайната победа ще бъде мираж за вас.\r\n                    \r\n                    \r\n\n\r\nТова е най-емоционалният знак. Всяко събитие се възприема така, сякаш целият му живот зависи от него. Всяко малко нещо може да го изкара от релси и да предизвика буря. И ще удари този, който я е предизвикал, но често го отнасят и невинни. Хората от тази зодия не са в състояние да задържат емоции и често в споровете се намесват сълзите.\r\nВижте кои са останалите конфликтни зодии в", "date": "2018.06.12", "title": "Скандалжиите: Зодиите, които създават конфликти"}
{"url": "https://www.dnes.bg/politika/2018/06/12/bivsh-shef-na-vvs-triabvat-reformi-v-armiiata.379161", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Защо армията ни стана заложник на политиката и празните приказки, както каза военният министър Красимир Каракачанов? Кой ще понесе отговорността за загиналите военнослужещи в Пловдив?\n\n\n\"За да се избегнат тежки инциденти, се въвеждат системи за управление на риска. Те следят рисковите фактори по време на полет. Причината за тежкия инцидент ще бъде изяснена. Изпълнението на задачата е било на прекалено малка височина, а това е признак за липса на време. Такъв инцидент отразява определени дефицити в системата\", отбеляза бившият началник на щаба на ВВС полковник Любомир Куртев. \r\r\n                    \r\n                    Според него това събитие ще се отрази не само върху работата на базата, но и на ВВС, както и на Министерството на отбраната.\r\n\"Трябва да последват необходимите реформи. Има програми, които следят състоянието на техниката през целия ѝ жизнен път. Отношението към техниката във Военновъздушните сили на България не е правилно. Някакви пари се отпускат, правят се някакви ремонти, без да се следва програма\", категоричен бе той в \"Денят ON AIR\". \r\nВоенният изтъкна, че статистиката на българската авиация се отклонява от световната, тъй като процентът инциденти, поради неизправност на техниката, се завишава. \r\n\"Нашата техника е на предела на жизнения си цикъл. Мотивацията на летците е проява на героизъм, особено в тази тежка ситуация. Политиците, които се страхуват от армията, са с комплекси. Армията е деполитизирана. За да бъдат преодолени проблемите, трябва обществото да подкрепи Военновъздушните сили\", посочи гостът пред .", "date": "2018.06.12", "title": "Бивш шеф на ВВС: Трябват реформи в армията!"}
{"url": "https://www.dnes.bg/balkani/2018/06/12/shte-glasuva-li-anadolyt-za-jena-prezident-na-turciia.379114", "text": "Наричат я \"Желязната лейди\": Мерал Акшенер е единствената жена, която ще се изправи срещу Ердоган на предстоящите президентски избори. \"Стените на страха започват да се рушат\", казва тя в интервю за .\n\r\n\n\r\nМерал Акшенер: Защо не? Търпението на турските жени е на изчерпване. Да, над 70-годишните не могат да си представят жена да стане президент, но в Турция има и много млади хора. Половината от хората, които идват на нашите предизборни прояви, са именно жени. И нямам предвид само западните турски провинции.\r\n                    \r\n                    \r\nАкшенер: Разбира се, че ме пренебрегват. Но в случая не става въпрос толкова за мен, колкото за това как мисли и действа господин Ердоган. Медиите, политиката, обществото - всичко се движи в рамките, начертани от Ердоган. Това е първият проблем. Вторият е извънредното положение в страната. Вече за втори път ще се гласува в условията на извънредно положение, като в същото време се насажда все повече и повече страх.\n\r\nОт друга страна обаче виждаме как стените на страха започват да се рушат. Знаем, че ако заклещим котка в ъгъла, рано или късно тя ще пусне в действие острите си нокти. Точно така се чувстват сънародниците ми. И затова аз предлагам алтернатива. Но е факт, че на хората в Турция им е отнето правото да се информират свободно - и те го усещат.\n\r\n\n\r\nАкшенер: Настроения срещу нас се създаваха още когато основавахме партията. Твърдеше се, че тази партия не може да бъде основана. И че г-н Ердоган не би приветствал появата ѝ. От негова гледна точка това е мощна демонстрация на сила, но нещата трябва да се гледат през очите на обикновения гражданин. Ако успеем да разрушим стените на страха, защитните диги ще се срутят. Обзалагам се, че ще постигнем добър изборен резултат.\n\r\n\n\r\nАкшенер: Не сме преговаряли с ДПН. Имах срещи с лидерите на останалите партии, като в тези разговори изобщо не е ставало дума за ДПН. Концентрирахме се главно върху въпроса дали Абдулах Гюл (предишен президент на Турция и противник на конституционната реформа на Ердоган - бел.ред.) може да се яви като наш общ кандидат. Аз бях против.\n\r\nМисля си, че ДПН предпочита да действа сама. Тази партия се сражава на два фронта и ако иска да спечели гласовете на своите избиратели, тя трябва да се яви самостоятелно на тези избори.\n\r\n\n\r\nАкшенер: Турция се промени. Всички ние виждаме и усещаме как сред широки части от турското население, особено сред по-младите, се налагат ценностите на 21 век, които на свой ред променят и усещането за принадлежност към даден етнос, религия или политика. Кюрди има не само в Югоизточна Турция - кюрди живеят и в Истанбул, Измир, Адана. Срамно е да се твърди, както някои го правят, че гласовете на тези избиратели са им в кърпа вързани. Говоря основно за югоизточните райони на страната. Там имаме Демократичната партията на народите, имаме Кюрдската работническа партия ПКК, имаме също Партията на справедливостта и развитието. В този контекст нашата \"Добра партия\" изглежда като трети възможен път.\n\r\nАкшенер: На първо място - демокрация. Защото икономиката може да се развива успешно само ако пазарите имат доверие в турските управници. Затова не бива да има извънредно положение. И не бива да има икономика, която функционира според прищявките на един-единствен човек. Трябва да позволим на шефовете на Централната банка и на другите икономически институции да си вършат работата. Защото един човек не може да разбира от всичко, не може да бъде експерт по всички въпроси. Ако имаме върховенство на закона, ако имаме функционираща демокрация, тогава и икономиката ще се върне в правилния коловоз.\n\r\nАкшенер: В международните дела чувствата и личните контакти не играят роля. Към момента от значение е не толкова кой партньор предпочитаме. Важно е друго - а именно, че турското правителство предприе тази авантюра в Сирия. Край южната ни граница се озовахме до САЩ и Русия. Какво спечели Турция от това? Нищо! Затова във външната политика се нуждаем от прозрачност, от трезва преценка и от отговорни действия, които да са в съзвучие с националния ни интерес. Трябва да развиваме приятелски отношения с всички - с Русия, със Сирия и със САЩ.\n\r\n\r\n \r\n", "date": "2018.06.12", "title": "Ще гласува ли Анадолът за жена президент на Турция?"}
{"url": "https://www.dnes.bg/obshtestvo/2018/06/12/bezdelnici-li-22-ot-mladejite-nito-rabotiat-nito-uchat.379162", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        167 000 млади българи нито учат, нито работят. Това обяви вицепремиерът Томислав Дончев. В сравнение с останалите европейски държави, в България неработещите младежи били 22%, а в Европа те са средно 12%.\r\n\"Тази статистика не ни казва нищо ново, в сравнение с предишната от 2013 година. Тогава процентите са били 19%. Има един пакет от държави – Италия, България, Гърция, Румъния и Ирландия, които са с двуцифрени числа в незаетостта на младите\", поясни директорът на \"Индустриални политики\" в Асоциацията на индустриалния капитал Теодор Дечев. \r\n\"Има една тънка прослойка хора, които имат достатъчно пари по един или друг начин, за да се занимават с това, което искат. Това са щастливите хора. Има още една тънка прослойка – болните хора. По-сериозната прослойка е тази в сивата икономика, която у нас е 30%. Делът на сивата икономика намалява много бавно, а това ни се отразява много зле\", посочи той в \"Денят ON AIR\". \r\r\n                    \r\n                    Все пак, според него категорията на безделниците не е за подценяване. \r\n\"Кога държавата ще вземе мерки за това, че 14-годишни момичета забременяват и до осемнадесетата си годишнина имат 2-3 деца? Тази прослойка изгражда около 3% от всички незаети младежи\", подчерта гостът пред .", "date": "2018.06.12", "title": "Безделници ли? 22% от младежите нито работят, нито учат"}
{"url": "https://www.dnes.bg/notifikacii/2018/06/12/visoki-dohodi-poveche-molove-u-nas-tepyrva-shte-se-uvelichavat.379153", "text": "Моловете в България тепърва ще се увеличават с нарастване на доходите на населението. България е сред страните с най-малка гъстота на търговските центрове в Европа през 2017 г., показва докладът \"Европейски търговски центрове\" на консултантската компания Cushman & Wakefield.\r\nОказва се, че моловете в страната не са никак много, а напротив, изоставаме и по този показател. Но с нарастването на доходите покупателната способност на населението ще расте, което пък е основният двигател за нарастване на заетите търговски площи, пише \"Труд\".\n\r\nВ България на 1000 души население се падат 103 кв. м брутна отдаваема търговска площ. По-малка концентрация има само в Гърция – 56 кв. м, Сърбия – 88 кв. м, и Босна и Херцеговина – 98 кв. м. В северната ни съседка Румъния на 1000 души население се падат 107 кв. м брутна отдаваема площ, пише в доклада.\r\nНорвегия е европейската страна с най-голяма гъстота на търговските центрове с 857 кв. м брутна отдаваема площ на 1000 души население през миналата година. Следват Естония със 725 кв. м и Люксембург с 594 кв. м. А именно Норвегия и Люксембург са едни от страните с най-висок жизнен стандарт в Европа.\n\r\nСитуацията в България съществено се променя през последните години. Преди 10 години на 1000 души от населението са се падали под 30 кв. м брутна отдаваема площ. Но с нарастване на доходите се увеличават и моловете, като строителството на нови търговски центрове продължава.\n\r\nЕдин от големите нови проекти в Европа е търговският център Delta Planet във Варна, който трябва да отвори врати през втората половина на тази година и ще разполага с площ от 40 хил. кв. м.\n\r\nНай-големият нов търговски център, който ще се появи на Стария континент в следващите две години, е Garden Mall в руския град Митичи, Московска област. Той ще се простира на площ от 144 хил. кв. м и се очаква да отвори врати през 2019 г.\n\r\nКато цяло обаче развитието на търговски центрове в Европа се забавя, като завършените обекти са намалели с 23% на годишна база до 3,8 млн. кв. м през 2017 г., пише в доклада. Общата площ на търговските центрове в Европа достига 166,5 млн. кв. м в началото на 2018 г., което представлява ръст от 2,3% на годишна база. Площта на търговските центрове в Западна Европа е 109,7 млн. кв. м, докато в Централна и Източна Европа тя достига 56,8 млн. кв. м.\n\r\nМиналата година Турция е изместила Русия като най-активния пазар за търговски центрове. През втората половина на годината страната е добавила 495 хил. кв. м търговски площи, като изпреварва Русия с 330 хил. кв. м нови търговски площи и Полша с 298 хил. кв. м.\n\r\nПроменящото се поведение на потребителите и разрастването на електронната търговия са създали трудна среда, но също и възможности за собствениците на търговски центрове и продавачите на дребно. В следващите две години се очаква да се появят нови търговски центрове с обща площ от 6,6 млн. кв. м. Като прогнозите са да се запази тенденцията от последното десетилетие Западна Европа да изостава от ЦИЕ в добавянето на нови търговски площи.\n\r\n“Вниманието на предприемачите сега е насочено към качествените и мултифункционални пространства. Те смятат мултифункционалността за ключов компонент на успешния търговски център, като комбинацията от търговия на дребно, възможности за прекарване на свободното време и забавления създава места, които все още нямат аналог онлайн“, казва авторът на доклада Силвия Джодловски, старши анализатор в Cushman & Wakefield.", "date": "2018.06.12", "title": "Високи доходи = повече молове. У нас тепърва ще се увеличават"}
{"url": "https://www.dnes.bg/obshtestvo/2018/06/12/biser-petkov-chaka-podkrepa-ot-kabineta-za-horata-s-uvrejdaniia.379158", "text": "Социалният министър Бисер Петков заяви, че съдбата му на поста зависи от това какво правителството ще може да направи за хората с увреждания.\n\n\r\n\"Надявам се да имам необходимата подкрепа от страна на правителството и на премиера, това е смисълът да остана и да продължа работа като министър\", заяви Петков пред журналисти по повод на първоначално приетата му и след това отхвърлена оставка.\r\nТой посочи, че продължава работата по исканията на майките на деца с увреждания. По думите на Петков това е и искането на премиера, затова той ще продължи с още по-големи усилия да работи в тази посока, предаде БТА.\r\nРезултатът обаче, според Петков, зависи не само от социалния министър, а и от финансовия и от премиера.", "date": "2018.06.12", "title": "Бисер Петков чака подкрепа от кабинета за хората с увреждания "}
{"url": "https://www.dnes.bg/index/2018/06/12/andrea-prekali-s-photoshop-a-kyde-e-peikata.379156", "text": "Фолкпевицата Андреа стана обект на ирония, след като пусна в социалните мрежи \"пипната\" снимка. Видимо изпълнителката залага на програми за обработка на снимки преди да пусне кадър, но с един от последните, вместо лайкове, получи подигравки. \r\nНа него блондинката позира поседнала на пейка. В старанието да изтъни бедрата си, тя е махнала и цели три реда от пейката, на която е приседнала!\r\n \r\n\"Този път се оля! Не стига, че няма нищо общо с действителната визия, ами си отрязала и пейката\", правят забележка наблюдателните.\r\n \r\nТова не е първи гаф на Андреа, често нейните крака изглеждат анорексични на фона на истинските ѝ. Преди време пък тя се пусна по прозрачен сутиен, който разкри гърди без зърната ѝ...\r\n \r\n", "date": "2018.06.12", "title": "Андреа прекали с Photoshop-а. Къде е пейката?"}
{"url": "https://www.dnes.bg/notifikacii/2018/06/12/myj-vze-zalojnici-v-parij-izprateni-sa-policai.379159", "text": "В сграда в северен Париж днес следобед са взети заложници. На място са изпратени специални полицейски сили, предаде Франс прес, като цитира съобщение на полицията в Twitter.\r\nСпоред първоначалните данни мъж е заявил на полицията към 16 ч. парижко време, че е въоръжен и държи за заложници поне двама души. \r\nПолицейски източник каза за АФП, че ситуацията е твърде неясна. \r\nНа място са изпратени полицаи от парижката Бригада за издирване и интервенция, добави източникът, предава БТА.\r\n ", "date": "2018.06.12", "title": "Мъж взе заложници в Париж, изпратени са полицаи"}
{"url": "https://www.dnes.bg/temida/2018/06/12/koncesioneryt-v-park-pirin-polzval-poveche-plosht-8-g.379145", "text": "В продължение на осем години концесионерът на част от парк \"Пирин\" е ползвал терен с 65 хектара повече от тези, които са записани в договора, каза говорителят на главния прокурор Румяна Арнаудова.\r\nТя припомни, че днес Сотир Цацаров изпрати препоръки към кабинета за ревизия на договора с \"Юлен\" АД, включително в частта за определянето на концесионното възнаграждение.\n\r\nГоляма част от текстовете в договора са неадекватни към закона, а има несъответствие с методиката за концесионното възнаграждение, каза Арнаудова. \n\r\nПрокуратурата е проверила периода 2014-1018 г., през който Федерацията по ски е получила от министерството на спорта над 40 млн. лева като субсидия. Обикновено Федерацията е кандидатствала за средства за обучения и тренировки.\r\n                    \r\n                    \r\nКомисия в министерството разглеждала исканията и се произнасяла. Федерацията не само не отчитала резултатите от проектите, но и нямало достатъчно ясни документи как са изразходвани парите. Това е основание прокуратурата да провери дали има престъпления.\n\r\nЩе бъде правена проверка и на прокуратурата в Благоевград как е работила по сигналите за нарушения от страна на концесионера, посочи Арнаудова.\n\r\nСлед изискани документи за собствеността на \"Юлен\" АД, прокуратурата търси дали има обвързаност между собственика на фирмата и председателя на Федерацията по ски.\n\r\nПрипомняме, че въпросът за концесионния договор чака решение отдавна.\r\n\r\n ", "date": "2018.06.12", "title": "Концесионерът в парк \"Пирин\" ползвал повече площ – 8 г.!"}
{"url": "https://www.dnes.bg/index/2018/06/12/deivid-gandi-iska-po-goliama-kola.379157", "text": "Един от най-известните мъже модели в света – британецът Дейвид Ганди, е на път да стане татко за първи път.\r\nСинеокият красавец сподели шеговито радостта си от предстоящото бащинство с думите: \"Мисля, че ще имам нужда от по-голяма кола!\".\r\nГанди доскоро караше двуместен спортен автомобил Jaguar F-Type, който очевидно няма да е подходящ за семеен мъж.\r\nНай-добре платеният модел в света ще има бебе от приятелката си – адвокатката Стефани Мендорос, с която излиза от две години.\r\nПред вестник MailOnline, 38-годишният Ганди каза: \"Очакваме първото ни бебе през ноември. И двамата сме развълнувани. Не знаем дали ще е момче или момиче, а и нямаме намерение да питаме докторите за пола\".\r\n\r\n \r\n ", "date": "2018.06.12", "title": "Дейвид Ганди иска по-голяма кола"}
{"url": "https://www.dnes.bg/stranata/2018/06/12/cenite-na-gorivata-letiat-riazko-nagore-na-kakvo-se-dylji.379073", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЦените на горивата тръгнаха рязко нагоре. В рамките само на месец те се увеличиха с около 10 стотинки.\r\nСветослав Бенчев от Българската петролна и газова асоциация подчерта, че това се дължи на котировките на суровия петрол на борсите.\r\n\"За период от една година петролът се е повишил почти двойно. Не мисля, че се случва нещо извънредно на пазара. Цената на горивата в България е най-ниската в ЕС. Ние сме под средноевропейския тренд\", обясни експертът пред .\n\n\r\nБенчев добави, че се очаква да видим до каква степен летните пътувания ще окажат влияние на цените на горивата. По думите му влиянието ще бъде в рамките на няколко стотинки.\r\r\n                    \r\n                    \"Петролът е борсова суровина. Цената на петрола и на горивата не зависи от покупателната способност на хората\", отбеляза той и посочи, че трябва да си зададем въпроса европейски ли са нашите заплати.\r\n\"Напълно нормално е да има различни цени в различните градове. Има значение къде се намира обектът, колко хора работят и какви количества продават. Пазарът е изцяло географски ориентиран\", обясни още Светослав Бенчев.\r\nИкономистът Стоян Панчев допусна, че в по-дългосрочен план най-вероятно горивата ще се отразят и на цените на стоките. Основният въпрос е какво ще стане на международните пазари, смята той.\r\n\"Цените се влияят от търсенето и предлагането от двете страни на границата. Това са нормални процеси\", каза Панчев, запитан за вариращите цени на горивата в различните български градове.\r\n\"Трябва да работим за по-ниско ДДС или по-нисък акциз. Ако политиците искат да направят нещо, това е посоката, в която трябва да мислят\", подчерта Панчев в студиото на Златимир Йочев.", "date": "2018.06.12", "title": "Цените на горивата летят рязко нагоре. На какво се дължи?"}
{"url": "https://www.dnes.bg/obshtestvo/2018/06/12/chudo-prostrelianata-simona-se-hrani-govori-daje-pie-voda.379141", "text": "22-годишната Симона Тодорова, простреляна в Слънчев бряг от ревност, вече е изведена от реанимация и е настанена в отделението по неврохирургия в УМБАЛ Бургас, съобщи \"\".\n\n\n\n\n\n\r\nМомичето се храни само, пие вода и успява да произнесе някои по-кратки думи. До нея в болничната стая са родителите й близки роднини. Те обаче не желаят да говорят с репортери, майката е видимо притеснена въпреки добрите прогнози.\r\n\"Става дума за сериозна огнестрелна рана ниско в лявото слепоочие. Проектилът минава и излиза на 4 см. от средната линия в задна теменна област. Тежко прострелване с куршум със сериозна жива сила - сериозна маса и скорост. Ако траекторията на проектила беше от лявото към дясното слепоочие пациентката нямаше да има никакъв шанс, защото в този случай се засяга мозъчния ствол и това е фатално\", коментира шефът на неврохиругията д-р Николай Недев.\r\r\n                    \r\n                    Това е лекарят, спасил Симона, оперирайки я в нощта на инцидента.\r\n\"Не бих казал, че операцията беше сложна, по-скоро рутинна. Изсмукват се загиналите части от мозъка и кръвоизливите, прави се кръвоспиране на кървящите съдове. При Симона кървеше много от обвивките\", обяснява известният неврохирург.\r\nТой е доволен, че в момента няма усложнения, Симона няма температура, храни се и има шансове да се възстанови.\r\n\"Мозъкът има различни функционални зони, могат да се очакват далечни усложнения, защото това е първично инфектирано огнестрелно нараняване. Днес нямаме усложнения, но късни могат да настъпят. Има си капани, все пак тя бе приета в много тежко състояние, с гърчове. Хубавото е, че момичето ще може да разсъждава, защото челните й дялове са здрави.\r\nПростреляни са обаче доста гностични полета в мозъка, които са свързани с речевия гнозис, със способността за граматически и математически анализ, с възможността да се възприема и анализира музиката. Видимо около тези зони е минал проектилът\", казва неврохирургът, който през дългата си медицинска практика е спасявал не само простреляни, но и хора с невероятни наранявания като прободени от стрела на харпун, ударени от джет, пациент със стърчащ в главата нож и много други.", "date": "2018.06.12", "title": "Чудо! Простреляната Симона се храни, говори, даже пие вода!"}
{"url": "https://www.dnes.bg/health/2018/06/12/nezadovolim-apetit-za-sladko-veche-ne.379110", "text": "Апетитът за сладкo и влечението към захарните изделия са сред кошмарите на съвременния човек, стоящи в основата на редица глобални здравословни проблеми – масовото затлъстяване, епидемията от диабет и др. Основна причина за труднозадоволимия апетит за сладки храни е усещането за доволство, което тези храни отключват.\r\nСладкишът и удоволствието винаги са вървели ръка за ръка, но тази порочна за здравето връзка може скоро да бъде прекъсната. Учени от Колумбийския университет в САЩ са открили защо страдаме от непреодолимо влечение към сладкото и по-важното – как можем да контролираме този наглед неконтролируем нагон. \r\nТайната на опасната взаимовръзка между сладкишите и усещането за удоволствие се крие в активирането на определени мозъчни центрове, което се извършва едновременно след консумация на сладко. Мозъкът ни постепенно се е научил да асоциира захарните изделия с удоволствието до степен на зависимост. В основата на този феномен стои фактът, че мозъкът ни възприема сладкия вкус на храната като приятен, а соленият или горчивият например – като неприятен.\r\n \r\nУчените доказват, че консумирането на сладка храна активира центровете в мозъка, отговорни за удоволствието, а консумацията на горчива или кисела храна води активиране на центрове, асоциирани с неприятни емоции и усещания. Точно в тази зависимост се корени и разковничето на проблема с прекомерния апетит за сладко. Според учените за да намалим това си влечение, просто трябва да препрограмираме мозъка си така, че той да започне да възприема сладкия вкус по начина, по който възприема соления и горчивия, т.е. - като неприятен.\r\n \r\n ", "date": "2018.06.12", "title": "Незадоволим апетит за сладко – вече не"}
{"url": "https://www.dnes.bg/zvezdi/2018/06/12/djordj-bush-starshi-praznuva-94.379136", "text": "Бившият американски президент Джордж Буш-старши посреща днес 94-ия си рожден ден в дома си в Кенебънкпорт, щата Мейн, където си почива осем дни след като бе изписан от болница. В здравното заведение беше хоспитализиран заради ниско кръвно налягане, предаде Асошиейтед прес.\r\nСпоред шефа на кабинета му Джийн Бекър 41-ият президент на САЩ иска един тих, спокоен ден \"без подаръци\". Съпругата му Барбара, с която имаха 73-годишен брак, почина през април, предава БТА.\r\nМиналия петък бившата първа дама щеше да навърши 93 г. Няколко от децата на бившия президент присъстваха на рождения му ден, включително бившият президент Джордж Уокър Буш.\r\n ", "date": "2018.06.12", "title": "Джордж Буш-старши празнува 94!"}
{"url": "https://www.dnes.bg/balkani/2018/06/12/iyldyrym-kym-bylgariia-bravo-za-evroshefstvoto-vi.379122", "text": "Турският министър-председател Бинали Йълдъръм поздрави българския си колега Бойко Борисов и България за успешното председателство на Европейския съюз и приветства усилията на България да пренесе в дневния ред на ЕС региона на Балканите, към който спада и Турция, предаде Анадолската агенция.\n\r\n\"Знаем и сме благодарни, че премиерът Борисов вложи лично усилия в организирането на срещата на върха Турция-ЕС във Варна\", каза още Йълдъръм на пресконференция в Измир с българския си колега.\n\r\nБългарският министър-председател Бойко Борисов е в Измир, където бе поканен от Йълдъръм да бъде гост на церемонията за откриването на трансанадолския газопровод ТАНАП. Поради неотложни ангажименти в програмата на Борисов той ще трябва да отпътува от Турция, но за церемонията ще остане министърът на икономиката на България Емил Караниколов.\n\r\r\n                    \r\n                    По думите на Йълдъръм новият газопровод, който ще пренася към Европа 10 милиарда куб.м. азерски газ годишно, ще осигури по-голям просперитет на региона.\r\n\"Ще развием още повече и транзитните транспортни коридори с шосейни и железопътни връзки в България\", посочи турският премиер.\n\r\n\"До няколко месеца от страна на Турция започваме проект за нов скоростен влак от Трансевропейския транспортен коридор. С тази линия от Истанбул до Одрин, дълга 233 км, ще бъде съживен историческият Път на коприната от Европа, Балканите, Анадола до Близкия и Далечния изток. В същото време тази връзка ще осигури завършването през Турция на транспортния коридор към България и Европа\", каза още министър-председателят на Турция.\n\r\nЙълдъръм открои и развитието на туризма между двете страни, като посочи, че миналата година милион и 800 хиляди туристи от България са посетили Турция.\r\nТурският премиер пожела добрите отношения с България да бъдат пример за Европейския съюз, но настоя блокът да изясни какво планира в бъдеще.\n\r\n\"Европейският съюз трябва да определи визията си за бъдещето и час по-скоро да бъде сложен край на объркаността по този въпрос. Ние желаем добрите двустранни отношения, които сме изградили с България, да бъдат задълбочени още повече и да служат като пример за ЕС\", каза още той, цитиран от БТА.\n\r\nСлед като приключи с изказването си, Йълдъръм благодари на Борисов и посочи, че смята за важно посещенията на високо равнище да продължат често, за да може двустранните отношения в бъдеще да бъдат отведени още по-напред. \n\r\n ", "date": "2018.06.12", "title": "Йълдъръм към България: Браво за еврошефството ви!"}
{"url": "https://www.dnes.bg/politika/2018/06/12/sklonihme-vlizame-v-bankoviia-syiuz-i-chakalniata-za-evroto.379151", "text": "България ще се опита да се присъедини към банковия съюз на еврозоната и механизма на обменните курсове, който е предшественик на членството в еврозоната, по едно и също време през следващата година, заяви финансовият министър на страната Владислав Горанов, цитиран от Bloomberg.\r\nТака изглежда, че правителството отстъпва пред препоръките на Европейската централна банка (ЕЦБ ) и на Европейската комисия, че трябва да подобри управлението, икономиката и банковия сектор на страната, преди да кандидатства за присъединяване към предверието на еврозоната, \r\nБългарски официални представители ще посетят ЕЦБ \"през следващите няколко дни\", за да обсъдят \"интензивно\" процедурите за присъединяване и времевия график, поясни Горанов във вторник по време на конференция в столицата на страната София.\r\n ", "date": "2018.06.12", "title": "Склонихме: Влизаме в банковия съюз и чакалнята за еврото"}
{"url": "https://www.dnes.bg/kino/2018/06/12/noshtniiat-kral-shte-nakara-dyha-vi-da-zamryzne.379135", "text": "\"Игра на тронове\" - легендарният сериал на HBO, в чийто свят живеят зомбита, дракони и семейства, които имат \"специални взаимоотношения\" помежду си, идва към своя край. Последният осми сезон ще бъде излъчен догодина и феновете на сериала тръпнат в очакване. Това обаче едва ли ще е последното нещо, което ще видим от бруталния свят на Уестерос.\r\nHBO работи по няколко нови проекта, чийто сюжет се върти около популярният сериал още преди началото на седми сезон. Те разказват различни истории от света на сериала, но сюжетите им са изградени върху света, който феновете вече познават. Изглежда, че най-накрая един от тези нови проекти ще има златната възможност да се реализира като самостоятелен сериал, който ще разкаже за мрачните истории на Уестерос много преди събитията, които вече са се случили. Свят, който крие повече тайни, отколкото някога сме си мислили.\r\r\n                    \r\n                    Само преди седмица кабелният оператор HBO обяви, че вече е получена зелена светлина върху първия пилотен епизод на \"Дългата нощ\", чийто сюжет ни връща хиляди години назад, преди събитията в \"Игра на тронове\" да се случат. Ако новите серии действително станат реалност, те ще разкажат всичко от най-ужасяващите тайни на Уестерос, до зараждането на Белите бродници. Колкото и обещаващо да звучи това, обаче, едно изречение се оказва абсолютно недостатъчно да хвърли ясна светлина върху историята на Нощния крал.\r\nЗа щастие брилянтният ум Джордж Р. Р. Мартин, който създава целият свят на \"Игра на тронове\" публикува официално в своя блог малко детайли около евентуалното случване на бъдещия сериал.\r\n\"Да, това е предисторията, а не продължението. Нито един от героите или пък актьорите от \"Игра на тронове\" ще се появят в това ново шоу\", пише Джордж Мартин.\r\nПо думите му тепърва предстои много работа върху създаването на този \"античен\" свят. Все още не е ясно нито кой ще бъде режисьорът на \"Дългата нощ\", нито пък какъв ще бъде актьорският състав.\r\n\"Дори нямаме локация за снимките. Нямаме дори заглавие (но гласувам с две ръце за \"ДЪЛГАТА НОЩ\", което казва абсолютно всичко. Ще се изненадам, обаче, ако действително се спрем на това заглавие)\".\r\nСпоред него от HBO ще се опитат да измислят някаква игра на думи, която да съдържа в себе си \"Игра на тронове\". Така или иначе Джордж Р. Р. Мартин ни увери, че феновете съвсем скоро ще разберат всичко (не съвсем всичко), което искат да знаят.\r\nВъпреки това обаче примерното заглавие дава достатъчно информация, за да развълнува почитателите на \"Игра на тронове\". То много точно препраща към определен период от историята на сериала, когато преди хилядолетие идва дългата зима, продължила векове. Тогава за пръв път Белите бродници изсипват огромната си ярост и създават огромен хаос в Уестерос. Това води до създаването на Стената и Нощната стража. С три думи – мрачни и опасни времена...\r\n\"Преди хиляди години дойде една нощ, която продължи векове... Крале замръзвали до смърт в собствените си замъците, а пастирите в своите хижи. Жените убивали невръстните си деца, за да не ги виждат как умират от глад, а сълзите замръзвали по бузите им. В тъмнината Белите бродници дошли за пръв път, яхнали своите мъртви коне. В тъмнината те донесоха смърт, която Уестерос не бе виждал досега...\"\r\nИсторията звучи повече от обещаваща. Дали обаче \"Дългата нощ\" ще накара кръвта на феновете да замръзне... можем само да се надяваме. И да чакаме...", "date": "2018.06.12", "title": "\"Нощният крал\" ще накара дъха ви да замръзне..."}
{"url": "https://www.dnes.bg/notifikacii/2018/06/12/seul-dnes-beshe-slojen-krai-na-studenata-voina.379121", "text": "Южнокорейският президент Мун Дже Ин приветства съвместното изявление от Сингапур като \"историческо събитие, сложило край на Студената война\", предаде Франс прес.\n\n\n\n\r\n\"Споразумението от 12 юни ще остане в световната история като събитие, сложило край на Студената война\", заяви Мун Дже Ин след историческата среща между американския президент Доналд Тръмп и севернокорейския лидер Ким Чен Ун.\r\nТой похвали Ким и Тръмп за \"тяхната смелост и решимост\" и обеща да напише \"нова история\" със Северна Корея. \r\n\"Обръщайки страницата на мрачното минало на войни и конфликти, ние ще напишем нова глава на мир и сътрудничество\", посочва южнокорейският президент в изявление, разпространено от кабинета му, пише БТА.\r\n ", "date": "2018.06.12", "title": "Сеул: Днес беше сложен край на Студената война!"}
{"url": "https://www.dnes.bg/za-da-se-razbirame/2018/06/12/liderka-razumnata-kakva-sestra-ste-spored-zodiiata.379142", "text": "Ако вярвате в астрологията, прочетете по-долу, за да разберете повече какво показва вашият зодиакален знак за връзката и отношенията ви с вашите братя и сестри.\n\r\n\r\nВие сте родена лидер и дори да сте най-малката сестра в семейството, често ще диктувате какви да са плановете на всичките ви близки за деня. Вие имате магнетичен чар и вашите братя и сестри ви слушат, когато говорите. Вие никога не стоите на едно място и лесно се отегчавате. Вие сте оптимистка и зареждате с позитивизъм близките си, за което те тайно са ви благодарни.\n\r\n\n\r\nВие сте реалистът в семейството. Предпочитате да предприемате действия, отколкото да седите и да говорите за това какви са плановете ви. Вие сте разумна и здраво стъпила на земята и винаги, във всяка ситуация, имате резервен план, в случай че нещата се объркат. Ако амбициите или мечтите на вашите братя и сестри са твърде невъзможни, вие ще ги върнете обратно в реалността.\r\r\n                    \r\n                    Вижте за останалите зодии в ", "date": "2018.06.12", "title": "Лидерка, разумната: Каква сестра сте, според зодията"}
{"url": "https://www.dnes.bg/obshtestvo/2018/06/12/smetkite-na-zam-ministyr-dohodite-se-uvelichavat-godishno-s-blizo-10.379117", "text": "Политиката по доходите през последните години позволява повишаване на  средната работна заплата в България с ръстове,  близки до 10%. Това каза  зам.-министърът на труда и социалната политика Султанка Петрова при откриването на заседание на изпълнителния комитет IndustriALL  European Trade Union днес в София.\r\nПо думите й това е едно от най-високите равнища в ЕС, въпреки това цялостното равнище на доходите у  нас все още е ниско.\r\nЗатова търсенето на решения за намаляване на  неравенството на доходите стои в центъра на икономическия и политическия  дебат.\r\nСпоред Петрова при добър социален диалог на всички нива е възможно  постигането на по-голяма гъвкавост в политиката по заплащането, която да  е съчетана с допълнителна защита на наемния труд, съобщиха от пресцентъра на социалното  министерство.\r\r\n                    \r\n                    \"Промените в структурата  на заетостта и нарастващият брой на работещите без ясно обособено  работно място и работодател, както и нарастващото разпространение на  нестандартни форми на заетост и недеклариран труд, са голямо  предизвикателство за индустриалните отношения и затрудняват  организирането на работниците и осигуряването на традиционна защита от  синдикатите чрез колективно договаряне\", е казала още тя.\r\nПетрова е посочила, че негативните общоевропейски демографски  тенденции и застаряващото европейско население създават рискове от  дисбаланс при търсенето и предлагането на работната сила, което може да  деформира пазара на труда и да ограничи конкурентоспособността на  икономиката.\r\n ", "date": "2018.06.12", "title": "Сметките на зам.-министър: Доходите се увеличават годишно с близо 10%"}
{"url": "https://www.dnes.bg/muzika/2018/06/12/dj-diass-za-akciia-shum-bori-se-s-nepravdata-no-bez-izlishen-pr.379104", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНяма лошо, когато някой се бори с неправда. Този излишен шум, този пиар е ненужен. Бори се, но го прави с чисто сърце, без да занимаваш всички хора с това.\r\nПо този начин Пламен Василев, популярен повече като DJ Diass, коментира пред акциите в нощните клубове по морето, които вицепремиерът Валери Симеонов провежда за втора година.\r\n\"Това са хиляди хора, които са на морето да посрещнат лятото с хубава музика и добро настроение\", посочи DJ Diass и подчерта, че прекратяването на събития не е начинът за справяне с шума.\r\nСамият DJ обяви, че подготвя магично събитие по морето, което ще извади на показ различното лице на електронната сцена.\r\r\n                    \r\n                    В рамките на 10 дни ще има поредица от събития и чуждестранни диджеи, които ще гостуват у нас.\r\n\"България в последните години се установи като добра парти дестинация. Трябва да се вземе решение, което да удовлетворява всички, за да може музикалната култура и туризмът да вървят напред\", каза още Пламен Василев.", "date": "2018.06.12", "title": "DJ Diass за акция \"Шум\": Бори се с неправдата, но без излишен PR!"}
{"url": "https://www.dnes.bg/usa/2018/06/12/trymp-v-razriv-sys-syiuznicite-razklashta-svetovniia-red.379132", "text": "Разривът между САЩ и техните традиционни съюзници от Г-7 проправя път за настъпването на световен ред на раздробеност, при който Доналд Тръмп ще преговаря с някогашните врагове на Вашингтон, а отношенията САЩ-Китай ще задават глобалното темпо, пише Франс прес.\n\r\n\"Дали не сме свидетели на разграждане от американска страна на световния ред и внимателно изградените след Втората световна война институции?\", пита се Фред Кемпе от американския мозъчен тръст \"Атлантически съвет\". Този ред създава равновесие между блоковете, международна съгласуваност, неприкосновени съюзи.\n\r\nКато руши цялата многонационална структура в името на американските интереси, като се оттегли от Парижкото споразумение за климата и постави под въпрос принципа на свободната търговия, като следва взривоопасна външна политика (оттеглянето от иранската ядрена сделка и преместването на посолството на САЩ в Ерусалим) и се кара със съюзниците си, точно както с историческите врагове на Америка, Доналд Тръмп дърпа рязко покривката от масата, за да му е по-комфортно с единствения сътрапезник, на който държи: /китайския президент/ Си Цзинпин.\r\n                    \r\n                    \r\n\n\r\n\"За Тръмп съществува единствено Г-2: САЩ и Китай. С идването на власт на Тръмп Европа трябваше да осъзнае, че епохата на многонационалния икономически ред е приключила\", казва швейцарският икономист от Хамбургския университет Томас Щраубхар. Защото макар Вашингтон и Пекин да са противници, те изпитват еднакво недоверие към мултилатералния подход.\n\r\nДоналд Тръмп \"видя как (при финансовата криза) през 2008 г. старият ред на либералната глобализация се разпадна. Той смята, че САЩ вече не са в състояние да осигурят на света колективни блага, каквито са структурата за либерализирана търговия и сигурността за западните си съюзници. Той вижда САЩ обвързани в редица двустранни отношения, където търговският дефицит е основният мотив\", казва за АФП британският икономист и член на Лейбъристката партия лорд Мегхнад Десаи.\n\r\nОт своя страна, \"Китай не желае мултилатералния принцип\" в традиционната му форма, отбелязва Жан-Франсоа Ди Мелио, президент на френския институт \"Азия Сантр\". \"Той създава редица различни структури, като Шанхайската организация за сътрудничество (ШОС) или Азиатската банка за инфраструктурни инвестиции. Всичко това без съмнение ще доведе до появата на друга форма на управление\", плаваща и асиметрична структура, зависеща от мотивите и участващите страни, обяснява той за АФП.\n\r\n\"Стратегията \" Америка на първо място\" на Тръмп и мотото за \"китайската мечта\" на Си Цзинпин се основават на една и съща идея - че двете свръхсили имат пълна свобода да действат според собствените си интереси\", отбеляза Брахма Челани, преподавател в Центъра за политически изследвания в Делхи в публикация в края на май.\n\r\nСпоред него \"световният ред Г-2, който те са на път да създадат, едва ли заслужава названието \"ред\". Това е клопка, при която страните са принудени да избират между Съединените щати на непредвидимия Тръмп - привърженици на двустранните преговори - и един амбициозен и хищен Китай \".\n\r\n\"Отношенията между САЩ и Китай ще формират 21-ви век\", предрече Барак Обама на 27 юли 2009 г. Неговият приемник може би ще превърне това в реалност, но доста по-различна от онова, което си представяше Обама във времената, когато единният Запад се надяваше да накара Китай да приеме неговите правила.\n\r\nТова обаче няма да означава, че Вашингтон и Пекин ще се разберат да диктуват правилата в ущърб на дезориентираните европейци. Европейците още не са казали последната си дума, а Вашингтон и Пекин се конфронтират помежду си.\n\r\nСамо че Тръмп, бивш бизнесмен, изглежда смята, че ще се справя по-добре на четири очи, освободен от принудите на многонационалния подход. Той преговаря по търговския дефицит с Пекин много по-конструктивно, отколкото с канадския си съсед например, към който отправи оскърбителни нападки.\n\r\n\"Тръмп не се разбира толкова зле с Китай и с Русия. Имат различия, могат да се разберат по някои точки. Фрапиращ е случаят с китайската компания ZTE. Вашингтон води търговска война с Китай, а в същия момент сключва изненадващ договор със ZTE - телекомуникационен гигант, изхвърлен от американския пазар, а накрая, след трудни преговори, получил позволение да се върне на него, отбеляза Ди Мелио.\n\r\nМакар световният ред след Втората световна война да имаше амбицията да избегне нов планетарен конфликт, императивът за мира изглежда по-малко наложителен в тази оформяща се нова рамка. А някои се опасяват, че светът отново може да попадне в \"капана на Тукидид\" - понятие, въведено от американеца Греъм Алисън, според което всяка зараждаща се сила в даден момент неизбежно влиза в конфликт с господстващата сила.\n\r\nКитайците обаче разбиха тази теория. \"Тъй нареченият капан на Тукидид не съществува, но ако големите страни правят повтарящи се стратегически грешки, те може да паднат в подобен капан\", каза Си Цзинпин през септември 2015 г.\n\r\nСпоред Ди Мелио, китайците \"са обсебени от идеята да не повторят грешките от миналото. Те виждат капана и ще се опитат да го избегнат, дори ако в даден момент има обективни причини за конфронтация\" за стратегическите им интереси.\r\n/БТА/", "date": "2018.06.12", "title": "Тръмп – в разрив със съюзниците, разклаща световния ред"}
{"url": "https://www.dnes.bg/notifikacii/2018/06/12/mogat-li-koreicite-ot-iuga-i-severa-da-sa-zaedno-v-london-ne-syvsem.379134", "text": "Когато Ким Сон Джу преди десетина години избягал от Северна Корея, за да се установи в Лондон, той не мислел, че ще отново ще срещне същите различия - културни и социални, които разделят корейците от Юга и Севера на хиляди километри оттам.\n\r\n\"Повечето от приятелите ми са севернокорейци\", каза той пред Франс прес чрез преводач в офиса на севернокорейски дисидентски вестник, разположен в квартал Ню Молдън (Югозападен Лондон).\n\r\nКим Сон Джу, служител в корейски супермаркет, от време на време се отбива тук да помага в свободното си време.\n\r\nКогато разговаря с южнокорейци, то е само за \"голф или Ню Молдън\", разказва бившият електротехник. \"Щом обаче заговорят за нашите преживявания, за живота ни, започваме трудно да се разбираме\".\r\nДнес в Сингапур се състоя историческа среща между американския президент Доналд Тръмп и севернокорейския лидер Ким Чен Ун. За да си дадем сметка обаче за пътя, който остава да бъде извървян преди евентуално обединение на двете Кореи, е достатъчно да чуем жителите на Ню Молдън.\n\r\n\"Ние сме отделни общности\", признава Чое Джон Уа, бивш севернокорейски войник, баща на три деца, дошъл във Великобритания преди десетина години.\n\r\nКогато дойдохме тук, \"ни казаха, че това ще бъде нещо като симулация на обединението в умален вид\", продължава той. \"И ние се стараехме през всичките тези години. Канехме се взаимно на гости, произнасяха се речи. Но не се получи\".\n\r\nНю Молдън приютява около 12 000 души, произхождащи от Южна Корея, привлечени в началото от близостта на посолството, което оттогава се е преместило, и от присъствието на бившата централа на \"Самсунг\" в Обединеното кралство.\n\r\nПрез последното десетилетие към тях са се присъединили около 700 севернокорейски емигранти, които днес представляват една от най-големите севернокорейски диаспори в света.\n\r\n\"Ню Молдън е уникално място в света, където южнокорейци и севернокорейци могат да живеят заедно\", подчертава Ха Дже Сон, местен общински съветник. \"Но между нас има големи различия, дори в начина на говорене\".\n\r\nХа признава: той се е страхувал, когато срещнал севернокореец за първи път. Случило се на една родителска среща, в училището на техните деца.\n\r\n\"Бяхме възпитавани в идеята, че трябва да се страхуваме от севернокорейците\", казва той и споделя как бил шокиран да констатира, че фактически те си приличат в много отношения.\n\r\nВ квартала, където севернокорейците често заемат по-ниско платени работни места в сравнение с южнокорейците, срещата в Сингапур разделя мненията. Сред южнокорейците преобладава оптимизмът, докато севернокорейците \"не са толкова ентусиазирани\". \"Не за пръв път режимът се опитва да постигне споразумение\", подчертава Чое Джон Уа.\n\r\nЗа да заличат различията си, двете общности се опитват да изградят мостове. В един център за възрастни петнайсетина севернокорейци се събират с южнокорейци, за да практикуват различни традиционни дейности: танци, песни, готварство.\n\r\n\"Най-накрая започваме да се разбираме, да се смесваме\", радва се президентът на центъра Сон Хуа Грифитс.\n\r\n\"В началото беше много трудно\", спомня си 77-годишна севернокорейка, която избягала от глада в Северна Корея с дъщеря си преди десетина години.\n\r\nНо днес атмосферата се е подобрила дотолкова, че тя е забравила кой е дошъл от Юга, а кой от Севера, казва жената, която предпочита да запази анонимност от страх да не би семейството й, останало в Северна Корея, да бъде тормозено.\n\r\n\"Ние наистина искаме срещата (в Сингапур) да мине добре и (Корея) да бъде обединена\", казва тя:\"Ние сме един народ, споделяме един език, една кръв\".\n\r\nОбщинският съветник Ха, който някога се страхувал от севернокорейците, неотдавна се преборил да бъдат допуснати трима севернокорейски емигранти в административния съвет на една асоциация на жители.\n\r\n\"В близко бъдеще нашите деца и децата на севернокорейците ще станат приятели\", иска му се да вярва той. \"Те вече няма да мислят за различията. Те ще са изчезнали\".\r\n/БТА/\n\r\n ", "date": "2018.06.12", "title": "Могат ли корейците от Юга и Севера да са заедно? В Лондон – не съвсем!"}
{"url": "https://www.dnes.bg/akoshtete-vqrvaite/2018/06/12/zodiite-v-liubovta-kakvo-vi-chaka-tazi-sedmica.379126", "text": " \r\nНастроението ви е все по-малко учебно и все повече любовно. През тази седмица определено ще има „раздвижване“ на емоционалния фон. При това преживяванията ще са различни за групата на имащите и тази на нямащите гадже.\r\n \r\nПървите може с отегчение да забележат, че актуалната „половинка“ вече не им е интересна. Скрийте се зад фразата „имам много да уча, оформят ми годишните оценки, не можем да се видим“, за да не се разделите без време, че и без повод.\r\n \r\nПри вторите ситуацията е по-тарикатска. Те точно под предлог за взаимопомощ и с въпроса: „защо не ми обясниш еди-какво си?“ може да спечелят нечие сърце.\r\n\r\n\r\n \r\nЗа представителите на вашия знак предстои един леко „безцветен“ период. Отношенията с приятел/ката ще са спокойни за разлика от отношенията с членовете на семейството. Споровете у дома, претенциите на родителите леко ще ви поизнервят, така че преценявайте внимателно дали да си насрочвате ли срещи или не. Гаджето може да ви разведри, утеши, покаже съчувствие, но може и да не се заинтересува от неволите ви, което малко или много ще ви огорчи.\r\n \r\nСвободните Телци са в по-изгодна позиция. Може да не попаднат в лапите на любовта, но пък и няма да си създадат проблеми от романтичен характер.\r\n\r\n\r\n \r\nНеизчерпаемото ви любопитство и жажда за нови емоции през тази седмица ще ви подтикват да експериментирате. Да си знаете предварително, че независимо от степента ви на независимост, експериментите в любовната област ще са критично несполучливи. Мъдрата препоръка „не дърпай лъва за опашката“ във вашия случай би звучала като „не давай повод на гаджето да ревнува“, ако не искате да стовари върху главата ви цялата тежест на основателния си гняв.\r\n \r\nНямащите приятел/ка ще подскачат от флирт на флирт като пойна птичка върху шипков храст. Едва ли ще поставят начало на сериозна връзка просто, защото още не са сигурни, че я искат.\r\n\r\n\r\n \r\nЛюбвеобилни сте и привлекателни, което пък е предпоставка за добро настроение. Ще постигнете успех в почти всичко, с което се захванете. Всъщност, през повечето време няма да се занимавате със свои задачи, а с тези на „половинката“ или на някой, когото се опитвате да впечатлите. Действайте смело, ще постигнете целта си. Ако сте вече във връзка, то той/тя напълно ще се убеди, че без вас не може и че времето заедно е много ценно, защото лети прекалено бързо.\r\n \r\nЗа търсачите на сериозна връзка настъпва „моментът на истината“. Те ще разберат, че любовта като мащабно чувство и философска категория започва с отношение към съвсем конкретна личност.\r\n\r\n\r\n \r\nПрез тази седмица Венера ще навлезе във вашия знак, което е убедителен сигнал за любовни емоции. Влиянието й ще е нееднозначно, така че не може да се каже със сигурност какво ще се случи. Вариантите са различни. Може да стабилизирате съществуващата си връзка, да започнете успоредно още една или пък да станете обект на нечий интерес. Може просто да впечатлявате и привличате към себе си вниманието на околните, а романтичните преживявания да са повърхностни и краткотрайни.\r\n \r\nКаквото и да стане истината е една. Със сигурност няма да ви е скучно, а дали ще се забавлявате самостоятелно или в нечие предпочитано присъствие зависи изцяло от личните ви предпочитания.\r\n \r\n", "date": "2018.06.12", "title": "Зодиите в любовта: Какво ви чака тази седмица?"}
{"url": "https://www.dnes.bg/cars/2018/06/12/pak-na-pyt-no-koe-e-nai-opasnoto-miasto-v-kolata.379131", "text": "Световната здравна организация публикува статистика за използването на предпазни колани в автомобилите. Тя показва, че шансовете на шофьора и пътника до него да уцелят при катастрофа са с 50% по-големи при използване на това предпазна средство.\r\nПри возещите се отзад пасажери процентът е над 70, сочи статистиката.\r\nКое обаче е най-опасното място в автомобила при инцидент? Според проучването на експертната организация \"Безопасност на движението\", при челен сблъсък смъртността при возещите се отзад пътници с поставени колани е 10 пъти по-малка в сравнение с тази при водача и пасажера до него. В случая шофьорът и спътникът му биват наранени най-вече от челното стъкло, волана или приборния панел, докато това почти няма как да се сучи на тези отзад.\r\n                    \r\n                    \r\nПроучванията показват, че при скорост от 50 км/ч хората на предните седалки са подложени на удар със сила 1,5 тона. Ако човек не е пристегнат с колан, сериозни травми може да му нанесе и въздушната възглавница. Лекари-офтамолози са категорични, че при 30% от катастрофите еърбегът сериозна наранява очите на хората. За това \"помага\" и азотната киселина, която влиза в състава на въздушните възглавници.\n\r\nНа свой ред Националната агенция за безопасност на движението в САЩ (NHTSA) също посочва подобни данни. Според тях, около 1/3 от загиналите при катастрофи са станали жертва на челен удар. Над 2/3 от жертвите са седели на предните седалки на автомобила по време на катастрофата.\n\r\nАмериканската организация разкрива колко полезно е и използването на детско столче в автомобилите. При силен челен удар оцеляват 70% от бебетата, които са поставени в такова столче, както и 60% от децата до 6-годишна възраст.\r\n", "date": "2018.06.12", "title": "Пак на път! Но кое е най-опасното място в колата?"}
{"url": "https://www.dnes.bg/politika/2018/06/12/otkrivat-skoro-bylgaro-turskata-gazova-vryzka.379098", "text": "Българо-турската газова връзка може да бъде открита в края на месец юни. Това стана ясно по време на разговор на премиера Бойко Борисов с турския му колега Бинали Йълдъръм.\r\nСрещата се проведе в Измир в отговор на поканата на министър-председателя на Турция Борисов да бъде гост на церемонията за откриването на трансанадолския газопровод ТАНАП.\n\r\nСлед разширяването на газопровода за Турция в участъка между компресорна станция \"Лозенец\" и очистно съоръжение \"Недялско\"  ще бъдат увеличени възможностите за транзитиране на природен газ през връзката  от 14 млрд. куб. м до 15,7 млрд. куб метра годишно.\r\r\n                    \r\n                    Освен това ще може да се транзитира природен газ и в реверсивна посока - от Турция към България.\n\r\n\"Отношенията между България и Турция са специални и ние сме пример за добри съседи, които си помагат и се уважават\", каза българският министър-председател, цитиран от правителствената пресслужба.\r\nБорисов и Йълдъръм подчертаха и отношенията на толерантност и уважение между българи и мюсюлмани между двете държави.\r\nЗаради това аз на всички срещи по Западните Балкани повтарям думата “мир”, подчерта Бойко Борисов. Като пример за тези отношения двамата посочиха реставрацията на църквата \"Св. Стефан\" в Истанбул.\r\nДвамата премиери отбелязаха със задоволство ръста в икономическите отношения между България и Турция. Традиционно добре се развиват и връзките в туризма. \n\r\nТурският премиер Бинали Йълдъръм поднесе съболезнования за катастрофата с българските военни пилоти край Пловдив.\n\r\nВ българската делегация, водена от премиера Бойко Борисов, са включени вицепремиерът Томислав Дончев и министърът на икономиката Емил Караниколов, който ще остане на откриването на трансанадолския газопровод ТАНАП.", "date": "2018.06.12", "title": "Откриват скоро българо-турската газова връзка"}
{"url": "https://www.dnes.bg/politika/2018/06/12/psihiatyr-borisov-s-potrebnost-da-e-obichan.379096", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПремиерът Бойко Борисов разрешава проблеми с удовлетворяване на протестиращите хора, за да замълчат. Това е мнението на психиатъра д-р Николай Михайлов, което той изрази в студиото на \"България сутрин\".\n\r\n\"Борисов е човек, който не може да понася да не бъде симпатичен. Той има огромна потребност да бъде харесван, обичан и в някакъв смисъл прославен\", каза д-р Михайлов пред .\n\r\nПсихиатърът смята, че активността на българския премиер на международната сцена с визитите в Западна Европа и Русия, с посрещането на европейските лидери у нас, показва, че това му се е \"усладило\".\r\n                    \r\n                    \r\n\"Изведнъж той може да бъде съзерцаван на друга платформа, което е услаждащо, но ако разгледате внимателно ефектите на неговите гастроли, нищо особено, даже в някакъв смисъл провал\", допълни още д-р Михайлов. \n\r\nПо думите му прегръдките на Бойко Борисов и Владимир Путин в Русия означавали, че Европа и НАТО никога нямало да ни разделят. Това обаче според психиатъра е смешно.\n\r\n\"Изрази образа на една лъкатушеща и безпринципна нация, която не може да удържи това, което се нарича братство между два народа. Това е ясно, но се колебае в лоялностите си, защото в момента на тази прегръдка, изневерява на другата по-фундаментална прегръдка - eвроатлантическата\", допълни д-р Николай Михайлов в ефира на \"България сутрин\".\n\r\nПсихиатърът коментира и историческата среща на Ким Чен Ун и Доналд Тръмп. Според него двамата лидери са в някакъв вид криза или нужда и това е причината за тяхната среща.\n\r\n\"Това е някакво шоу. Двама души - психопати\", категоричен беше д-р Михайлов пред Bulgaria ON AIR. \n\r\nСпоред психиатъра от историческата среща между лидерите на САЩ и Северна Корея нищо няма да излезе.", "date": "2018.06.12", "title": "Психиатър: Борисов с потребност... да е обичан!"}
{"url": "https://www.dnes.bg/balkani/2018/06/12/grycki-medii-atina-i-skopie-se-razbraha-za-severna-makedoniia.379109", "text": "Република Северна Македония е името, за което са се договорили гръцкият и македонският премиер Алексис Ципрас и Зоран Заев, а договорът между двете страни ще бъде подписан от тях през уикенда, вероятно в събота в Преспа – на гръцка територия. Това съобщават медиите в Гърция, цитирани от mkd.mk.\n\n\n\r\nОчаква се обаче нещата да станат по-ясни след планирания за днес телефонен разговор между двамата премиери, за който гръцките медии коментират, че е ключов и вероятно ще доведе до решение.\r\n\"Скопският въпрос: Една крачка преди договор\", \"Днес се затваря скопският въпрос\", \"Днес е ключовият телефонен разговор\", \"Северна Македония договорено име\", са част от заглавията в гръцките медии преди днешния разговор по телефона.\r\r\n                    \r\n                    Според информациите от Гърция, ако днес бъде постигнато споразумение, се очаква Ципрас да информира първо президента на страната, а след това и лидерите на политическите партии за евентуалното решение, предеаде МИА.", "date": "2018.06.12", "title": "Гръцки медии: Атина и Скопие се разбраха за Северна Македония"}
{"url": "https://www.dnes.bg/notifikacii/2018/06/12/alo-izmama-za-600-000-niama-imalo-goliam-udar-za-mnogo-pari-no-za-kakvi.379097", "text": "Говорителят на прокуратурата Румяна Арнаудова категорично заяви, че няма измама за 600 000 евро. Тя обясни, че има подобна измама, но не за такава сума.\r\n\"Няма случай с \"ало\" измама на стойност 600 000 лева или евро. Има \"ало\" измама, но не за тези пари\", заяви тя.\r\nМиналата седмица излезе информация за две крупни телефонни измами. В единия случай 76-годишен мъж дал 600 000 евро  в рамките на половин година. По информация на \"24 часа\" той продавал  имоти в Добричко, за да има пари, които да даде на измамниците.\r\nДядото  бил измамен от мним \"полицай\" и бил принуждаван да обикаля улици в  софийско село, и да оставя пари на различни места. Бандитите го  уверявали, че парите му се пазят в сейф на ГДБОП.\n\n\n\rДругата голяма ало измама е на жена, оставила 420 000 лв. от 2 до 6 юли на няколко места в столицата.\r\nПо  думите на Арнаудова и в двата случая - схемата е била една и съща,  двете измамени лица са били уверявани, че получават обаждане от  полицията, за да помогнат финансово за ловене на измамници.\r\nТя  съобщи за още една фрапираща измама: \"Имаме случай на \"ало\" измамници,  които са успели да мотивират жертвата си да занесе парите в Румъния\".\r\nИзмамената жена е от София. Част от парите е оставила на територията на столицата, но последния път е трябвало да ги занесе до северната ни съседка и жената е пътувала дотам със собствен автомобил, за да остави парите.\r\nАрнаудова отново призова, ако гражданите получат искане за пари по телефона,  незабавно да затворят - това е телефонна измама.\r\n\"Хората незабавно да  сигнализират на полицията, но не от същия телефон. Има случаи, когато  възрастните звънят на тел. 112, но сигналът се прихваща от измамниците и  отново разговарят с тях, и продължават да бъдат заблуждавани, че  разговарят с полицията\", обясни тя.", "date": "2018.06.12", "title": "Ало измама за €600 000 няма! Имало голям удар, за много пари, но за какви?"}
{"url": "https://www.dnes.bg/sport/2018/06/12/machyt-na-veka-antyni-djoshua-vs-diontei-uaildyr.379102", "text": "Англичанинът Антъни Джошуа и американецът Дионтей Уайлдър постигнаха договорка за мач помежду си във Великобритания по-късно през годината, който ще определи безспорния световен шампион по бокс в тежка категория за първи път от 2000 година, съобщава ESPN.\r\nДжошуа (21 победи-0 загуби като професионалист) е носител на шампионските колани във версиите IBF, WBA, WBO и IBO, докато Уайлдър е световен шампион на WBC.\r\n \r\n\"Постигнахме договорка с Еди Хърн (мениджър на Джошуа) за мача. Дионтей прие да се боксира във Великобритания\", съобщи един от мениджърите на американеца Шели Финкел.\r\n \r\nУайлдър пък заяви, че офертата от 50 милиона долара за Джошуа, ако той приеме мач в САЩ, остава на масата.\r\n \r\n\"Офертата от 50 милиона долара за него да се бие срещу мен в САЩ още е валидна. Аз се приех да се боксирам срещу Джошуа във Великобритания. Той може да реши да предпочете и моето предложение срещата да бъде в САЩ, топката е в тяхното поле\", коментира Уайлдър в \"Туитър\". \r\n \r\n", "date": "2018.06.12", "title": "Мачът на века! Антъни Джошуа vs. Дионтей Уайлдър"}
{"url": "https://www.dnes.bg/politika/2018/06/12/borisov-ostavka-ne-priema-biser-petkov-ostava-ministyr.379113", "text": "\nПремиерът Бойко Борисов няма да приеме оставката на социалния министър Бисер Петков, съобщи министър-председателят от Турция. \n\n\n\"Казах му сутринта на Бисер Петков да отива на работа, да си продължава дейноста\", допълни той. \n\r\nЩом това е министърът, който им харесва, отхвърлям оставката. Оставям го министър. Ще продължава ли палатковите лагери да стоят?, запита премиерът.\r\nОставката е пред мен, винаги мога да я задействам, добави той.\r\n\"Бисер Петков се справя добре, човека, но факт е, че в тази сфера има палатков след палатков лагер - не мога да го гледам това. При положение, че от 2016 година с толкова много повече пари от бюджета са дадени\", добави премиерът.\r\r\n                    \r\n                    Не му давам срок, ще видим в следващите дни, отчете още Борисов.\r\nКакто Dnes.bg съобщи, в понеделник следобед Борисов прие оставката на министъра на труда и социалната политика Бисер Петков. В разговор с премиера, министър Петков заявил, че подава оставка поради невъзможността да овладее създалото се напрежение във връзка с исканията на родителите с деца с увреждания.\n\r\nПрез последните дни родители на деца с увреждания в няколко града в страната излязоха на протест срещу действащата социална политика. Основното искане на родителите е нов закон за децата и лицата с увреждания в България.\n\r\nПротестиращите настояват и за спазване на Конвенцията за правата на хората с увреждания и за създаване на електронен регистър.\n\r\nРодителите издигнаха и палатков лагер пред парламента под надслов \"Системата ги убива\".\n\r\nНе за пръв път премиерът Бойко Борисов отказва да приеме оставка на министър от третия си кабинет. \n\r\nТакъв случай вече имаше с Теменужка Петкова. В края на февруари тя обяви, че напуска поста министър на енергетиката, за да разсее категорично съмненията ,че има нещо общо със сделката за продажбата на ЧЕЗ.\n\r\nТогава Петкова призна, че познава собствениците на пазарджишката семейна фирма \"Инерком груп\", която придобива ЧЕЗ. Борисов първоначално коментира ,че лично е посъветвал Петкова да си подаде оставката, а след това реши да не я приема. \n\r\nТака тя остана на поста си.\r\n", "date": "2018.06.12", "title": "Борисов оставка не приема: Бисер Петков остава министър"}
{"url": "https://www.dnes.bg/stranata/2018/06/12/den-pyrvi-ot-noviia-jivot-na-jivotinkata-kravata-penka-simvol.379103", "text": "Първи ден от втория си живот живее 7-годишната крава Пенка, която властите първоначално искаха да умъртвят, защото избягала от стадото си чак в Сърбия т.е. извън пределите на ЕС.\n\n\n\n\r\nСтопанинът й Иван Харалампиев благодари на всички, дали гласност на любопитния случай.\r\n\"Тази крава ще ми помага и не само за мен ще бъде символ, но и за всички българи – с тази крава ще променим много закони\", подчерта той пред bTV.\r\nПо думите му казусът е важен за всички животновъди, които са били застрашени от загуба на добитък заради изискването да се умъртвява всяко домашно животно, напуснало пределите на ЕС. \r\n                    \r\n                    \r\nХаралампиев призова до крайни мерки да се стига само след ветеринарно изследване.\n\r\nСлучаят с кравата Пенка придоби световна извесност, а хиляди се застъпиха за живота й. \n\r\nДобичето прекоси границата ни със Сърбия без никой да го спре и прекара 15 дни на територията на западната ни съседка, след което се върна у дома. \n\r\nЗаради това от агенцията по храните искаха да я умъртвят с мотива, че това е изискване на европейското законодателство.\r\nСтопанинът на кравата обаче направи медийно достояние казуса, а кравата стана световно известна и започна кампания за нейното спасяване.\n\r\n\n\r\n ", "date": "2018.06.12", "title": "Ден първи от новия живот на животинката. Кравата Пенка – символ!"}
{"url": "https://www.dnes.bg/politika/2018/06/12/prichinata-vertoletyt-da-padne-avariia-na-opashniia-vint.379112", "text": "Повреда в опашния винт е най-вероятната причина за падането на военния вертолет МИ-17, смята министърът на отбраната Красимир Каракачанов, който посети във ВМА единствения оцелял при инцидента - бордния техник Алексей Каменов.\n\n\n\n Около 20.30 часа снощи при изпълнение на тренировъчен полет вертолет Ми-17 от 24-а авиобаза Крумово загуби височина и падна от около 30 м.  \n\r\nПри катастрофата загинаха командирът на екипажа капитан Пламен Пантилеев и вторият пилот капитан Стоян Неделчев. \n\r\nКаракачанов обясни, че нальотът на вертолета е бил над 3 часа и не е имало признаци за повреда.\n\r\nТой допълни, че с падналия вертолет в деня на инцидента са летели няколко екипажа. \r\n                    \r\n                    \r\n\"Не става въпрос за специални умения, двамата пилоти са опитни. Хеликоптерът не е изпълнявал някакви сложни управления, за да допуснем неподготвеност, нетренираност на пилота или грешка от негова страна\", обясни военният министър. \n\r\nПреди инцидента хеликоптерът със същия екипаж е бил поне половин час във въздуха. \n\r\nКаракачанов увери, че машината е била в изправност, а през 2016 г. е минала на ремонт през \"Терем\". \n\r\n\"Армията много отдавна е заложник на политиката. Заложник на празни приказки и на безхаберие 28 години\", коментира министърът.", "date": "2018.06.12", "title": "Причината вертолетът да падне - авария на опашния винт "}
{"url": "https://www.dnes.bg/health/2018/06/12/detski-alergii-pomosht-pri-uhapvane-ot-nasekomo.379107", "text": "Алергията при ухапване от насекомо е сред често срещаните алергични реакции в детска възраст. Степента на изява варира в значителни граници – от леки локални прояви, засягащи единствено мястото на ухапването, до тежки реакции на свръхчувствителност, като анафилактичен шок. По-често тежки реакции настъпват при ужилване от пчела и оса. Алергична реакция обаче може да настъпи на практика при ухапване от всяко едно насекомо. \r\nКакви са симптомите?\r\n \r\nКлиничната картина варира и зависи от индивидуалната чувствителност на детето към веществото, което насекомото отделя в кръвта му при ухапването. Оплакванията могат да са:\r\nПри 60% от децата, които веднъж са проявили реакция след ухапване от насекомо, при следващо ухапване симптомите са по-тежки.\r\n \r\n", "date": "2018.06.12", "title": "Детски алергии – помощ при ухапване от насекомо"}
{"url": "https://www.dnes.bg/obshtestvo/2018/06/12/zapisvaniiata-za-pochivka-ot-rusnaci-sys-spad-ot-5.379095", "text": "Спад от 5% на руските записвания за почивка в България спрямо същия период на минала година има към момента. Това съобщи министърът на туризма Николина Ангелкова пред журналисти преди участие във форум.\r\n\"Това не е крайна цифра и мисля, че общо за целия сезон ще имаме спад не повече от 3-4 процента, максимум от пет на сто\", коментира тя.\n\r\nАнгелкова допълни, че ситуацията е динамична и посочи, че има уверения от руска страна, че България продължава да е на едно от първите пет места като предпочитана дестинация за руските туристи.\r\nГолямо влияние върху избора на страна за почивка за руските туристи оказва предлаганата цена и в това отношение Турция изключително много ни конкурира, отбеляза министърът.\r\r\n                    \r\n                    Министърът посочи, че и това лято ще има наети сезонни работници - основно от Украйна, Молдова, Беларус, предаде БТА. Има и от Азия, но значително по-малко, каза министърът.\r\nМиналата година сезонните работници са били 3200, а тази година се очаква те да са между 5000-5400 души, допълни тя и уточни, че разчетите са на база на заявките на работодателите.", "date": "2018.06.12", "title": "Записванията за почивка от руснаци –- със спад от 5%"}
{"url": "https://www.dnes.bg/crime/2018/06/12/kola-izletia-shofioryt-umria-na-miasto.379099", "text": "50-годишен варненец загина на пътя от варненското село Старо Оряхово към Долни Чифлик. Инцидентът станал около 8 часа сутринта.\r\nМъжът бил зад волана на Land Rover, изтървал контрола над возилото, излетял от пътя и се обърнал по таван в крайпътна нива. Загинал е на място.\r\nИзясняват се причините и обстоятелствата, довели до произшествието. Работата по случая продължава. Предполагаемата причина за трагичния инциден е високата скорост, пише.", "date": "2018.06.12", "title": "Кола излетя, шофьорът умря на място"}
{"url": "https://www.dnes.bg/obrazovanie/2018/06/12/mon-otchete-maturata-po-matematika-s-visoki-ocenki.379108", "text": "Най-високи резултати на матурата по математика от началото на провеждането на държавните зрелостни изпити през 2008 година отчетоха от просветното министерство.\nМаксималният брой от 100 точки имат 215 зрелостници. С по две отлични оценки са над 5000 дванайсетокласници. На матурата по български език и литература най-добре са се представители учениците от София и Смолян, предаде БНР.\r\nПървенци по училища по традиция са зрелостниците от Немската гимназия в столицата, следвани от тези от Испанската и Езикова гимназия - Пловдив.\n\r\n\"По-високи резултати по български език и литература, по английски език, по география и икономика, по математика. Подчертавам, там е значима разликата\", коментира Евгения Костадинова, експерт в просветното министерство за резултатите по предмети в сравнение с миналата година.\r\n                    \r\n                    \r\nСпоред МОН добре са сработили мерките за сигурност, като има само 16 анулирани писмени работи.\r\nПрез тази година с по две пълни шестици са 59 зрелостници, а с по две слаби оценки от матурите са 1778.\r\n ", "date": "2018.06.12", "title": "МОН отчете: Матурата по математика – с високи оценки"}
{"url": "https://www.dnes.bg/health/2018/06/12/kak-da-se-grijite-za-kosata-si-spored-fazite-na-lunata.379015", "text": "Знаете ли, че фазите на Луната могат да повлияят върху красотата и здравето на нашата коса? Вярвате или не, но има определени фази, в които тя расте здрава и жизнена, докато по време на слънчево и лунно затъмнение не се препоръчват никакви промени свързани с косата. Как да се грижите за косата си според фазите на Луната вижте в следващите редове.\r\n\r\nКогато фазата на Луната е нарастваща или пълнолуние, тогава се насърчава растежът на косата. Следователно може да освежите краищата на косата си между тези две фази, ако искате косата ви да ускори растежа си. Най-благоприятни са дните, в които някоя от тези фази преминава през зодиакалните знаци Лъв, Дева и Везни.\r\r\n                    \r\n                    Избягвайте да подстригвате косата си, когато Луната е в Рак, Скорпион и Риби. Тогава косата е по-непокорна, скалпът се омазнява по-бързо.\r\n\r\nАко си направите прическа с подстригване по време на намаляваща Луна, тя ще запази формата си за по-дълго време, тъй като тогава косата расте по-бавно.\r\nНарастващата Луна символизира възстановяването. Съответно тази фаза насърчава генерирането на нови косми и „ремонта“ на косата. Между новолуние и пълнолуние, периодът е подходящ за лечение на косопад, за домашни грижи за косата с билкови отвари, маски, ампули.\r\nПо време на намаляваща Луна, сухата коса се повлиява много добре от специалните грижи за нея.\r\n", "date": "2018.06.12", "title": "Как да се грижите за косата си според фазите на Луната"}
{"url": "https://www.dnes.bg/cars/2018/06/12/made-in-turkey-komshiite-shte-praviat-5-sobstveni-modela.379106", "text": "До 2021 г. Турция смята да бъде голям автомобилен производител. Освен това в страната ще се правят електрически коли, заяви министърът на науките, индустрията и технологиите Фарук Йозлю, цитиран от местните медии.\r\nСпоред него първата цел на Турция ще бъде откриването на производствени мощности с капацитет от 200 000 бройки годишно. Става въпрос именно за електрически коли. В същото време министърът подчерта, че тези автомобили ще бъдат по джоба на хората със средни и високи доходи.\n\r\nПолитикът посочи също, че не става въпрос за производството на премиум автомобили, а за такива от класове C и B. По думите на министъра, те ще бъдат с по-добро качество от чуждите аналози, а цената им ще е с около 5% по-ниска от конкурентните модели.\r\r\n                    \r\n                    Очаква се в дългосрочен план турските автомобили ще донесат в хазната не по-малко от 50 млрд. евро. Освен това откриването на производствените мощности ще осигури близо 20 000 нови работни места.\r\nМиналата есен турският президент Реджеп Ердоган каза, че страната започва проект за създаване на първия турски автомобил. Моделът е разработен от BMC, Anadolu Group, Kiraca Holding, Zorlu Holding и Turkcell. Турският лидер обеща, че колата ще дебютира през 2019 г., а на пазара ще бъде пусната през 2021 г.\r\n", "date": "2018.06.12", "title": "Made in Turkey: Комшиите ще правят 5 собствени модела"}
{"url": "https://www.dnes.bg/technology/2018/06/12/vyv-fokusa-na-e-infratech.379105", "text": "Конференци за промените на SMART технологиите и IoT в инфраструктурата и индустрията\n\r\nКак интернетът на нещата (IoT) и съвременните SMART технологии променят инфраструктурата и индустрията, какви възможности предоставят тези промени на обществото и бизнеса и може ли да се осигури защита на данните – във фокуса на \"E-InfraТech\" – на 21 юни, от 9,30 часа, в Capital Fort. \n\r\nКонференцията, която се организира от водещия сайт Investor.bg, ще анализира ефекта от измененията в производството, мобилността и транспорта, енергетиката, логистиката, телекомуникациите и комуналните услуги. \n\r\nПървото издание на конференцията ще събере експерти от бизнес средите, които ще представят по какъв начин IoT създава условия за нови партньорства между различните индустрии.\r\n                    \r\n                    \r\nЛекторите ще обърнат внимание на последствията от промените в бизнес моделите върху крайния потребител, както и на нарастващата важност на обществения сектор в намирането на решения за индустрията до 2025 г.\n\r\nВ първия панел на \"E-InfraТech\" Тодор Ташев, старши директор \"Мрежа и услуги\" в А1 ще коментира значението на \"е-инфраструктурата\" и 4G/5G мрежите, като ключова предпоставка за нейното развитие. \n\r\nКакви технологии се използват за подобряване условията на живот и какъв е IoT хоризонтът до 2025 г. – експертна гледна точка ще представи Ираван Хира, генерален директор в HPE България. Ричард Клег, партньор във Волф Тайс, ще направи преглед на правните казуси, свързани с новите смесени дружества в \"е-инфраструктурата\". \n\r\nВторият панел на конференцията ще сложи фокус върху влиянието на IoT и SMART технологиите върху енергетиката. Кои са начините за интелигентно управление, разпределение и съхранение на енергия, и какви са възможностите за СЕР?\n\r\nОтговори на тези ключови въпроси ще дадат Радослав Миков, партньор във Волф Тайс, Марсел Ван Дер Хук, изпълнителен директор на АББ България и Валери Мехар, Commercial Project Manager във Fluence. \n\r\nПо темата кои са най-големите предизвикателства пред киберсигурността и как може да се гарантира пълна защита на данните експертно мнение ще даде Боян Янчев, CTO в Lirex. За промените в мобилността и транспорта и терминът “e-mobility” ще научим повече от представител на ЕКО България.\r\n \r\nМодератор на конференцията ще бъде Анна Ризова – управляващ партньор във Волф Тайс. Подробна информация за събитието, програмата и лекторите можете да откриете на сайта, където всички желаещи да присъстват могат да се регистрират.\r\nСъбитието се организира от , заедно със стратегически партньор Волф Тайс и с подкрепата на ЕКО България и Lirex.com.", "date": "2018.06.12", "title": "Във фокуса на \"E-InfraТech\"!"}
{"url": "https://www.dnes.bg/notifikacii/2018/06/12/kim-priel-pokanata-na-trymp-da-poseti-beliia-dom.379115", "text": "Доналд Тръмп каза на пресконференция в Сингапур, че севернокорейският лидер Ким Чен Ун е приел поканата му да посети Белия дом, предаде Асошиейтед прес.\r\nАмериканският президент добави, че е готов да отиде в Пхенян, \"когато настъпи моментът\", предаде Франс прес.\n\n\n\n\r\nПо думите му Япония и Южна Корея са готови да помогнат икономически на Северна Корея, без да се налага САЩ да се ангажират с това.\r\nТръмп каза, че смъртта на задържания в Северна Корея американски гражданин Ото Уормбиър не е била напразна, защото е допринесла за това днес да има преговори между Вашингтон и Пхенян.\r\nТой обяви, че следващата седмица ще има нови преговори между двете страни и добави, че вероятно ще е необходима още една среща между него и Ким.\r\nТръмп най-сетне разкри, че е разговарял лично със севернокорейския лидер преди срещата им в Сингапур, без да навлиза в подробности, пише БТА.", "date": "2018.06.12", "title": "Ким приел поканата на Тръмп да посети Белия дом"}
{"url": "https://www.dnes.bg/akoshtete-vqrvaite/2018/06/12/5-zodii-na-koito-im-e-po-dobre-neobvyrzani.378997", "text": "За да поддържате пълноценна връзка, трябва да комуникирате добре, да сте чувствителни, да обръщате внимание на нуждите на партньора, да се жертвате за него и да правите много компромиси.\r\nНякои зодии обаче се справят трудно с тези неща и предпочитат да не ги правят, затова и се смята, че се чувстват по-добре, когато не са в сериозна връзка.\r\n \r\nЕто и кои са те.\r\n \r\n\r\n \r\nНа моменти имат фобия от обвързване и доста често си променят мнението. Не обичат да се чувстват \"вързани\", а и им е трудно да спрат да флиртуват, дори когато са във връзка. Заради честата смяна на настроенията им, може да се случи вече да са се сгодили, но да се събудят някоя сутрин и просто да решат, че въобще не им е до сватби, а предпочитат да са свободни.\r\n \r\n\r\n \r\nСтрелците са страхотни в началото на връзките - позитивни са, забавни са и с тях несъмнено ще си прекарате хубаво. Но когато се стигне до по-сериозни въпроси и партньорите бъдат изправени пред изпитания и проблеми, тези зодиакални знаци вече не са толкова развълнувани. Те бързо се отегчават, обичат много да пътуват и да срещат нови хора, затова дългосрочните отношения им омръзват.\r\n \r\n\r\n \r\nПредставителите на овена обикновено търсят любовта и я ценят много. Това, което им създава проблеми е, че много бързо губят контрол, ядосват се и избухват, ако не стане на тяхната. Забавни са и обичат приключенията, но много бързо се палят при спорове и могат да се държат грубо и без уважение към партньора. Възможно е да избълват куп обиди и 5 минути по-късно да съжаляват много. Колкото и да съжаляват, ако партньорът им е докачлив, няма да им прощава вечно. По-добре им е да са сами, именно заради това, че са импулсивни.\r\n \r\n", "date": "2018.06.12", "title": "5 зодии, на които им е по-добре необвързани"}
{"url": "https://www.dnes.bg/notifikacii/2018/06/12/ubiecyt-na-pelov-s-debelo-dosie-bil-li-e-agent.379061", "text": "Марио Панчев, който ликвидира избягалия затворник Владимир Пелов, но после сам почина от раните си, е бил агент на МВР. Това становище изрази бившият вътрешен министър Румен Петков. И ако се погледне богатото му крими досие и нито ден в затвора - думите на Петков придобиват тежест.\n\r\nПанчев, който е известен и с прякора си Дебелия, никога не е попадал зад решетките, въпреки че е бил регистриран за кражби, грабежи, рекет и сводничество в Ботевград.\n\n\n\nИзказването на Петков озадачи бивши и настоящи полицаи. МВР няма практика да издава информатори, особено ако са регистрирани, а и всеки може да помага на полицията без регистрация. \r\nПрез 2016 г. Марио Панчев е един от първите привикани в полицията за убийството на двамата братя Цветан и Марко Петрови, цигани от Ботевград. Дни по-късно арестуван и обвинен е Пелов, който по време на екзекуциите е под домашен арест, припомня \"24 часа\".\n\r\nДруг случай, за който може да се твърди, че Панчев има вземане-даване с полицията, е, когато с показанията си уличава сина на Пелов Владимир за убийството на безследно изчезналия Деян Вутов. Ботевградчани са убедени, че Пелов-младши има пръст в изчезването на Вутов.\n\r\nНа 20 април т.г. той бил хванат с незаконно оръжие при проверка на магистрала \"Хемус\" близо до Ботевград. Полицаи претърсили колата му и открили пистолет със заличен сериен номер. Дебелия нямал разрешително за оръжие.\n\r\nМарио Панчев не е издал на полицията Пелов за убийството на сарафа Ганчо Караиванов през 1997 г. в Пловдив, каквато информация се появи, каза тогавашният шеф на магистралната полиция в Стара Загора Дамян Дамянов. Валутният касиер на чейнджбюро \"Еми\" бе разстрелян във входа на жилището си в кв. \"Тракия\". Пелов заедно с Лазар Марков от Стара Загора ударил няколко пъти по главата Ганчо с метална тръба, увита във вестник. Марков пък го прострелял с 3 куршума в гърдите и главата с незаконния си \"Макаров\". После 2-мата задигнали куфарчето на сарафа с 1000 германски марки, 1500 долара, 5500 австрийски шилинга и 700 хил. лв.\n\r\nМагистрати разказаха, че Панчев е бил разпитан по това дело, но дал показания в полза на Пелов. Потвърдил алибито му.", "date": "2018.06.12", "title": "Убиецът на Пелов с дебело досие, бил ли е агент?"}
{"url": "https://www.dnes.bg/video-prognoza/2018/06/12/poreden-den-liato-temperaturite-nad-30-gradusa.379064", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Днес отново очакваме хубав летен ден с много слънце. Температурите в почти цялата страна се очаква да надминат 30 градуса. Тази граница се очаква да бъде прескочена за пръв път и в София.\r\nСиноптикът на Bulgaria ON AIR Симеон Матев обясни, че валежи се очакват само над планините в Западна България и над някои части на Стара Планина.\r\nВ морските курорти температурите на въздуха ще достигнат 25-27 градуса, а водата вече е необичайно топла за първата половина на месец юни и достига 25 градуса.\r\nУтре се очаква да бъде най-топлият ден за седмицата и отново от сряда до края на седмицата валежите ще започнат да обхващат по-големи части от страната. Понижението на температурите, което се очаква до неделя е с до 5 градуса.\r\n ", "date": "2018.06.12", "title": "Пореден ден лято: Температурите - над 30 градуса"}
{"url": "https://www.dnes.bg/stranata/2018/06/12/proizvoditeli-polzvat-palmovo-maslo-bez-licenz.379066", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Тежки санкции въвеждат от Министерството на земеделието и храните за производители, които използват растителни мазнини. Според новата наредба, която влиза в сила от юли, се забранява ползването на растителни мазнини в производството на сирена, а мандрите, които произвеждат кашкавал, сирене и кисело мляко трябва да го правят само и единствено от мляко.\n\n\n\r\n\"По този казус се говори отдавна. Преди години имаше други рестрикции, които по един или друг начин доведоха до по-голяма култура в храненето на българина. Нетърпимостта към консумация на такъв тип продукти и то най-вече там, където те не са обявени и се продават анонимно, набира много голяма скорост\", коментира в студиото на \"България сутрин\" зам.-председателят на Асоциацията на млекопреработвателите Симеон Присадашки.\r\n                    \r\n                    \r\nПо думите му дискусиите за това какво да бъде направено, за да се избегне максимално злоупотребата и подмяната на един продукт с друг, текат от дълги години. \n\r\nЗа контрол по спазването на новите правила в министерството ще бъде създадено специално звено, така че да има дублиращи проверки с Агенцията по храните.\n\r\nКогато трябва да се вземат проби или да се издаде акт, ще бъде извикан компетентен орган от БАБХ, тъй като по закон те могат да издават подобни актове. А санкцията вече ще доста по-сериозна - ще се отнема лиценза за производство на млечни продукти.\n\r\n\"Производството на ментета - продукти, в които не е обозначено влагането на отровните индустриални хидрогенирани мазнини, беше незаконно и досега. Рестрикцията обаче ще затегне контрола, тъй като до момента Агенцията по храните \"пазеше\" някои производители\", подчерта микробиологът Сергей Иванов пред .", "date": "2018.06.12", "title": "Производители ползват палмово масло? Без лиценз!"}
{"url": "https://www.dnes.bg/muzika/2018/06/12/kato-vyv-film-sled-obir-na-banka-obiaven-za-myrtyv-muzikant-se-zavyrna.379063", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Една история като от филм. Френски музикант, ограбил банка и обявен за мъртъв, се появи 30 години по-късно.\n\r\nПрез 1980 г. Жил Бертен става известен като музикант на новоизгряваща пънк група в град Бордо. Бандата бележи огромен успех. Членовете ѝ обаче мизерстват, а дрогата е неизменна част от живота им. Някои от тях дори са заразени с вируса на ХИВ.\n\r\nБандата решава да направи дързък удар, като ограбва банка в Тулуза. Взимат близо 2 милиона евро. Всички са заловени, с изключение на един от членовете на групата – Жил Бертен.\n\r\nОткрити са само малка част от парите, а от останалите няма и следа. Бертен е осъден на 10 години условно. В един момент обаче властите губят следите му и го обявяват за мъртъв, съобщава .\r\n                    \r\n                    \r\nЖил Бертен обаче намира подслон в Португалия и Испания и се сдобива с нова самоличност - и така 28 години. В Испания Бертен е на прага на смъртта, когато лекари го спасяват от тежко боледуване от хепатит.\n\r\nТогава Бертен решава, че е време да се срещне лице в лице с тъмното си минало и да разкаже историята си. Връща се във Франция и се предава на полицията. Определя завръщането си като последен етап от едно дълго изпитание. Осъден е на 5 години условно – решение, което приема с усмивка.\n\r\nРазказва, че никога не би се завърнал към призрачното си минало и живот, през който е трябвало да се крие и да затъва в лъжите си. Осъзнава грешките си от миналото и сега предпочита да слуша музика.\n\r\n ", "date": "2018.06.12", "title": "Като във филм след обир на банка: Обявен за мъртъв музикант се завърна"}
{"url": "https://www.dnes.bg/usa/2018/06/12/sreshtata-s-kim-nadminala-ochakvaniiata-na-trymp.379071", "text": "Президентът на САЩ Доналд Тръмп каза, че срещата му със севернокорейския лидер Ким Чен Ун в Сингапур е преминала \"по-добре от онова, което всеки би могъл да си представи\", предаде Асошиейтед прес.\r\nТой говори на излизане от работния обяд след приключването на разговорите. Тръмп и Ким излязоха заедно и спряха пред очакващата ги група от журналисти. \r\n\"Имахме една наистина фантастична среща\", на която бе постигнат \"голям прогрес\", каза американският президент и добави, че \"сега отиваме на подписване\".\n\r\nПомолен да уточни какъв документ ще бъде подписан, той отвърна на репортерите, че скоро ще разберат.\r\nСпоред предварителната програма се очаква преди отпътуването за Вашингтон Тръмп да говори пред журналисти.\r\nДокато се разхождаха около хотела, Тръмп показа на Ким как изглежда отвътре лимузината му.\r\n ", "date": "2018.06.12", "title": "Срещата с Ким надминала очакванията на Тръмп"}
{"url": "https://www.dnes.bg/football/2018/06/12/sasho-tonev-gotov-da-se-vyrne-v-cska-iskat-li-go.379065", "text": "Юношата на ЦСКА Александър Тонев обяви, че е готов да се завърне на \"Българска армия\". Той го направи в дискусия с фенове в профила си в социалната мрежа facebook. \n\r\nПреди няколко дни Тонев си бе пуснал снимка от националния отбор, а редица привърженици му пишат \"да се връща в ЦСКА\". Крилото е решил да отговори на един от тях вчера чрез коментар, който гласи: \"С удоволствие ще си дойда в ЦСКА, стига някой да ме покани\".\n\r\n28-годишният Тонев е без отбор от февруари насам, след като разтрогна с елитния италиански Кротоне. Фланговият нападател така и не си намери нов клуб през пролетта, а и в момента явно няма достатъчно добри оферти.\n\r\nТонев игра за ЦСКА от 2008 до 2011 година, с изключение на сезон 2009/10, когато бе од наем в Сливен. Има 42 мача и 4 гола за “армейците” в Първа лига преди да бъде продаден на Лех (Познан). Тонев беше трансфериран от Полша в Астън Вила, игра под наем в Селтик, а беше и във Фрозиноне в Серия “А”.\r\n                    \r\n                    \r\nВ момента ЦСКА-София разполага с трима флангови нападатели - Кирил Десподов, Едвин Джеси и Енрике Рафаел, а и Станислав Манолев може да играе като крило. В момента обаче опитният национал е контузен и ще се завърне едва в средата на август.\n\r\n\n\r\n ", "date": "2018.06.12", "title": "Сашо Тонев готов да се върне в ЦСКА, искат ли го?"}
{"url": "https://www.dnes.bg/index/2018/06/12/receptata-dnes-morkovi-na-furna-sys-soev-sos.378960", "text": "\r\n500 г моркови\r\n50 мл зехтин\r\n2-3 супени лъжици соев сос\r\nСол\r\nЧерен пипер\r\nПресен магданоз\r\n\r\n\r\n \r\nОбелете морковите. Нарежете ги на дълги жулиени по протежението им. Оваляйте ги в зехтина и подправките. Поръсете ги със соевия сос. Подредете ги в тава за печене и печете на 200 градуса за 20 минути.\r\n\r\n", "date": "2018.06.12", "title": "Рецептата Dnes: Моркови на фурна със соев сос"}
{"url": "https://www.dnes.bg/notifikacii/2018/06/12/30-metra-za-3-sekundi-helikopteryt-pada-dve-jertvi-ranen.379075", "text": "Tехническа неизправност е най-вероятната причина за катастрофата с хеликоптер Ми-17 край Летище Пловдив снощи  която взе две жертви, обяви говорителят на главния прокурор Румяна Арнаудова. \n\r\n\"Няма данни за човешка грешка, вероятно се касае за технически проблем, който е възникнал на учебно занятие\", посочи тя пред .\r\n\"Най-напред трябва да установим престъпно деяние, следващият въпрос ще бъде има ли извършено престъпление от конкретно лице\", обясни тя.\n\n\n\n\n\r\nАрнаудова посочи още, че трима прокурори от Пловдив са посетили мястото на произшествието, предстоят разпити на свидетели и все още се събират доказателства.\rСпоред очевидци хеликоптерът Ми-17 се е завъртял на 180 градуса, след което е паднал от около 30 метра. Машината е паднала буквално за 3 секунди.\r\nТова е станало по време на учение при захождане, което се извършва при спасителни операции или такива за погасяване на пожари.\r\nТова е хеликоптерът, който на 6 май развя националния флаг над центъра на София. Той е минал технически преглед през 2016 г. Тогава му е напревен и ремонт. Машината е имала ресурс за още 200 летателни часа.\r\nПри тежкия инцидент загинаха двама военнослужещи – командирът на екипажа кап. Стоян Неделчев и помощник-пилотът кап. Пламен Пантилеев.\r\nТретият член на екипажа – бордният инженер офицерски кандидат Алексей Каменов, беше ранен и е във ВМА.\r\nТази сутрин от болницата посочиха, че състоянието му е стабилно. Пациентът е контактен и адекватен. Продължават вторичните прегледи и изследванията му.\r\nDnes.bg прпомня, че машината падна около 20:30 часа на 500 метра от терминала на гражданското летище в Плодив и избухна в пламъци.\r\nВеднага на място беше изпратен екип огнеборци от аерогарата.\r\nРаненият борден инженер е излязъл сам от разбилия се вертолет и е успял да се отдалечи, въпреки тежките счупвания, които е имал.\r\n ", "date": "2018.06.12", "title": "30 метра за 3 секунди! Хеликоптерът пада, две жертви, ранен"}
{"url": "https://www.dnes.bg/redakcia/2018/06/12/istorichesko-trymp-i-kim-podpisaha-za-mnogo-goliama-promiana.379074", "text": "\n\r\n \r\nАмериканският президент Доналд Тръмп и севернокорейският лидер Ким Чен Ун подписаха исторически документ. \n\r\nПри подписването Тръмп каза, че светът ще стане свидетел на \"много голяма промяна\".\n\n\n\n\r\nКим Чен Ун заяви от своя страна, че светът ще стане свидетел на сериозна промяна и че той и Тръмп са решили да загърбят миналото.\r\nПо-рано днес двамата лидери разговаряха на четири очи в продължение на около 48 минути. След това се състояха и преговори в разширен формат.\r\nАмериканският президент Доналд Тръмп и севернокорейският лидер направиха съвместно изявление пред журналисти след срещата си в Сингапур.\r\nВ него Тръмп не обясни какъв точно е документът, който двамата лидери подписаха пред телевизионните камери, а единствено каза, че е \"доста всеобхватен\", предаде Асошиейтед прес.\n\r\nТръмп заяви, че денуклеаризацията на Корейския полуостров ще започне \"много скоро\" и че е установил \"много специална връзка\" с Ким, когото покани в Белия дом.\r\nТръмп добави, че Вашингтон и Пхенян ще бъдат впечатлени от резултатите, които ще успеят да постигнат. „Отношенията между САЩ и КНДР напълно ще се различават от това, което беше до момента“, отбеляза американският лидер. „Смятам, че и двете страни ще бъдат удивени от резултатите. За това бяха нужни много добра воля и много труд“, подчерта Тръмп. \n\r\nКим приветства днешната \"историческа среща\" и каза, че двамата лидери са загърбили миналото и че светът ще стане свидетел на големи промени.\r\nЦеремонията по подписването се състоя в хотел \"Капела\" на остров Сентоса в Сингапур. \n\r\nНа масата бяха оставени писалки – по една за двамата лидери. Преди началото на церемонията сътрудник от обкръжението на Ким изтърка с бели ръкавици писалката, предназначена за севернокорейския лидер. \n\r\nЗад масата, на която беше подписан документът, имаше знамена на КНДР и САЩ, които са в еднакви цветове – синьо, червено и бяло. \n\r\n\n\r\n \r\n \r\n ", "date": "2018.06.12", "title": "Историческо! Тръмп и Ким подписаха за много голяма промяна!"}
{"url": "https://www.dnes.bg/sofia/2018/06/12/selo-myrchaevo-ostava-na-suho-v-sriada.379076", "text": "На 13 юни 2018 г. (сряда), във връзка с пресвързване на довеждащ водопровод, захранващ резервоар \"Мърчаево\" се налага спиране на водоподаването от 10:00 до 22:00 часа на клиентите на \"Софийска вода”, живеещи в с. Мърчаево.\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: до кметството, на площада.\n\r\nНа 13 юни 2018 г. (сряда), във връзка с подмяна на сградно водопроводно отклонение в жк. \"Сухата река\" се налага спиране на водоподаването от 09:30 до 16:30 часа на клиентите на \"Софийска вода”, живеещи в района на ул. \"Яворица\".\r\n                    \r\n                    \r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Явовица\" № 31.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на \"Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n\"Софийска вода” АД предварително се извинява на своите клиенти за причинените временни неудобства!\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.06.12", "title": "Село Мърчаево остава на сухо в сряда"}
{"url": "https://www.dnes.bg/usa/2018/06/12/maniiata-na-trymp-kysa-vseki-dokument-koito-toku-shto-e-prochel.379069", "text": "Президентът на САЩ Доналд Тръмп има навика да къса документите, които току-що е прочел, което принуждава архиварите на Белия дом да ги лепят, като понякога събират парчета, големи колкото конфети, съобщи американският информационен сайт \"Политико\", цитиран от Франс прес.\n\r\n\"Това е най-щурото нещо, което съм виждал. Късаше документите на малки парченца\", разказва Соломон Ларти, бивш служител на Белия дом, който е бил натоварен с архивирането на документите в първите пет месеца от управлението на Тръмп.\n\r\nПо закон всеки прочетен от президента на САЩ документ - писма, имейли, справки - трябва да се съхрани и изпрати в Националния архив.\r\nВ статията на \"Политико\" не се твърди, че милиардерът прави това, за да унищожи неудобни документи, а по-скоро че това е стар навик на бизнесмена, негова си \"система за архивиране\".\r\n                    \r\n                    \r\nПривичката на Доналд Тръмп да къса току-що прочетени документи, \"понякога само на две, но друг път на толкова малки парченца, че приличаха на конфети\", е затруднила чувствително работата на архиварите с влизането му в Белия дом през януари 2017 г., пише БТА.\n\r\nСпоред уволнения през март т. г. Соломон Ларти служители на Белия дом е трябвало да събират парчета документи в Овалния кабинет и в личния апартамент на президента и да ги носят на архиварите \"като пъзел\" за възстановяване. Целият отдел по архивите е трябвало да лепи документите с тиксо, обясни той за \"Политико\".\r\nСред документите, които Ларти е възстановил, са били статии от вестници с бележки от Тръмп, покани и писма от конгресмени.\r\nДруг бивш служител на отдела за архиви в Белия дом, уволненият през април Реджиналд Йънг, каза, че досега не е виждал такова нещо за 20 години работа.\r\n\"Погледнах началника на отдела и го попитах дали говори сериозно. Плащат ни над 60 000 долара годишно, имахме далеч по-важни неща за вършене. Имах чувството, че върша възможно най-неблагодарната работа, ако не се брои опразването на кошчетата\", заяви той пред \"Политико\".\r\n ", "date": "2018.06.12", "title": "Манията на Тръмп: Къса всеки документ, който току-що е прочел"}
{"url": "https://www.dnes.bg/rusia/2018/06/12/deset-zaginali-pri-sblysyk-mejdu-katamaran-i-barja-v-reka-volga.379070", "text": "Най-малко 10 души загинаха при сблъсък между катамаран и баржа в река Волга в руския град Волгоград снощи, предаде ТАСС, като се позова на местните власти.\r\nЕдин човек е в неизвестност. Издирването му продължава.\r\nКатамаранът се ударил челно на 250 метра от брега в баржа, теглена на буксир от кораб.\r\nНа борда на 12-местния катамаран, използван за разходки, е имало 16 души - екипаж и пътници. Пасажерите са били младежи, всички те пияни. Катамаранът не е имал необходимите документи и опознавателни светлини.\r\nПетима от хората на борда са спасени. Трима от тях са настанени в болница, но без опасност за живота.\r\nКатамаранът е бил управляван от своя собственик, който е загинал на място. Това е Дмитрий Хахалев, бивш ръководител на Калачевски район във Волгоградска област.\r\nПрез 2009 г. Хахалев бе осъден на четири години затвор за сексуално насилие и стрелба в нетрезво състояние, както и за обиждане на полицаи.\r\n ", "date": "2018.06.12", "title": "Десет загинали при сблъсък между катамаран и баржа в река Волга "}
{"url": "https://www.dnes.bg/teatar/2018/06/12/de-niro-se-izvini-za-idiotskoto-povedenie-na-trymp.379068", "text": "Робърт де Ниро се извини на канадците за \"идиотското поведение на президента\" на САЩ Доналд Тръмп, предаде Асошиейтед прес.\r\nДен по-рано американският актьор напсува Тръмп на церемонията по раздаването на театралните награди \"Тони\".\r\nВчера, при откриването на хотел в канадския град Торонто, Де Ниро нарече коментарите на президента на САЩ по адрес на Канада \"позор\" и се извини на канадския премиер Джъстин Трюдо.\n\r\nСлед срещата на върха на Г-7 в Канада Тръмп определи Трюдо като непочтен и слаб. Съветници на президента на САЩ обвиниха канадския премиер, че му е забил нож в гърба, припомня АП.\r\r\n                    \r\n                    Един от тях дори \"обеща\" на Трюдо \"място в ада\", отбелязва Франс прес.Канада се обедини зад своя министър-председател в спора с могъщия южен съсед, предаде АФП.\r\nНещо рядко срещано, Камарата на общините, долната камара на канадския парламент, прие с единодушие внесена от лявата опозиция резолюция в подкрепа на реакцията на правителството на американските атаки. Канадски политици предупредиха, че страната няма да се остави да бъде сплашена и ще отговори на американските рестриктивни търговски мерки.\r\nКанада освен това ще ускори ратифицирането на Транстихоокеанското партньорство, споразумение за свободна търговия с 10 други страни от региона, за да смекчи последиците от търговския конфликт, започнат от Съединените щати, пише БТА.\r\nКанадската провинция Квебек ще предостави заеми и гаранции в размер на 100 милиона канадски долара (77,1 милиона долара) на местни компании за производство на стомана и алуминий, засегнати от наложените от САЩ вносни мита, предаде Ройтерс, като се позова на регионалния министър на икономиката.", "date": "2018.06.12", "title": "Де Ниро се извини за \"идиотското поведение\" на Тръмп"}
{"url": "https://www.dnes.bg/eu/2018/06/12/tiineidjyrka-ubita-v-germaniia-mlad-turchin-se-predade.379072", "text": "Тийнейджърка бе убита в парк в Западна Германия. Млад турчин се предаде на полицията, предаде Асошиейтед прес.\n\n\r\n15-годишното момиче от румънски произход било промушено смъртоносно с нож вчера по обед в парк в град Вирсен, недалеч от границата с Холандия. \r\n25-годишен турчин, познат на полицията, се е предал снощи.\r\nПолицията разследва дали той наистина е извършителят на убийството, пише БТА.", "date": "2018.06.12", "title": "Тийнейджърка убита в Германия, млад турчин се предаде "}
{"url": "https://www.dnes.bg/za-da-se-razbirame/2018/06/12/6-roditelski-greshki-ot-koito-decata-stradat.379017", "text": "Да бъдеш родител е най-голямата житейска мисия. Родителството никога не е перфектно, то е съпроводено с грешки, понякога неволно направени, а има и такива, които са модел, наследен от нашите родители.\r\nОще с появата си, малките имат нужда да се чувстват обичани и защитени. Докато трябва да се научим да различаваме дали бебето плаче, защото е гладно или му се спи, трябва да бъдем наясно и кои наши модели на поведение могат да накарат децата да се чувстват нещастни. Вижте някои от тях.\r\n\r\nРодителите трябва да гарантират, че децата са заобиколени от позитивни и любящи вибрации в дома. Във всяко семейство възникват проблеми и понякога те могат да бъдат извън контрола ви. Но ролята на родителя е да помогне на детето да се адаптира към тези промени и да го защити от хаоса.\r\r\n                    \r\n                    Малките деца се превръщат в тревожни възрастни, ако често са изложени на конфликти у дома. След години трудно се справят с проблемите в живота, страдат от драстични промени в настроенията, ще се чувстват несигурни. Макар че, докато са съвсем малки може да не разберат разговора, винаги улавят по тона ви сериозността му.\r\n\r\nВинаги ще има спор по въпроса дали бебетата трябва да се оставят да плачат или не. Някои възрастни смятат, че това е възпитателен метод за малките деца, че те хитруват, манипулират с плач. Важно е да знаем, че за бебетата плачът е просто средство за комуникация. Когато е щастливо, то се смее. Когато се чувства несигурно или нещастно – плаче. Когато родителите не реагират разбиращо на неговите сълзи, детето се чувства незащитено, необичано.\r\n", "date": "2018.06.12", "title": "6 родителски грешки, от които децата страдат"}
{"url": "https://www.dnes.bg/stranata/2018/06/12/systoianieto-na-bordniia-tehnik-ot-padnaliia-vertolet-stabilno.379055", "text": "\nСъстоянието на бордния техник на катастрофиралия вертолет Ми-17 офицерски кандидат Алексей Каменов е стабилизирано. \n\n\n\r\nТой е приет за лечение в Университетската болница в гр. Пловдив със счупвания, но е контактен и няма опасност за живота му, съобщиха от Министерството на отбраната.\r\nПри катастрофата на вертолет Ми-17 от състава на авиобаза \"Крумово\" са загинали капитан Пламен Пантелеев и капитан Стоян Неделчев. \r\nЕкипажът е изпълнявал тренировъчен полет по аварийно-спасителна работа с вертолет Ми-17, с борден № 417.\r\nПричините за катастрофата се изясняват.\r\nОт Министерството на отбраната изказват съболезнования на близките на загиналите при изпълнение на служебния си дълг.\r\nПо-рано и премиерът Бойко Борисов изрази съболезнования на семействата и близките на загиналите двама военни пилоти.", "date": "2018.06.12", "title": "Състоянието на бордния техник от падналия вертолет - стабилно"}
{"url": "https://www.dnes.bg/stranata/2018/06/12/karakachanov-helikopteryt-e-padnal-veroiatno-zaradi-neizpravnost.379056", "text": "Модернизацията на Българската армия, за съжаление, е закъснял процес и то с много години. Това каза в 24 авиобаза - Крумово, в отговор на въпрос на БТА, министърът на отбраната Красимир Каракачанов след инцидента с военния вертолет Ми-17, при който загинаха двама пилоти.\n\r\nСпоред него \"много политици дрънкаха глупости и все още има такива, които говорят, че не ни трябва армия, не ни трябват средства за ново и модерно въоръжение и за ремонт на съществуващата техника\". Той е категоричен, че освен за превъоръжаване са необходими и средства за поддръжка на наличната техника, която носи и дежурствата, която изпълнява и задачите.\n\n\n\n\r\r\n                    \r\n                    Хеликоптерът Ми-17, който вчера аварира, е една от машините, които трябва да бъдат поддържани - защото те са годни, здрави, но трябва да се отделят необходимите средства за поддръжката им, каза още министърът.\n\r\nОколо 20:30 часа снощи, при изпълнение на тренировъчен полет по аварийно-спасителна работа, вертолет Ми-17, с борден номер 417, катастрофира в района на авиобаза Крумово. При инцидента загинаха капитан Пламен Пантелеев и капитан Стоян Неделчев, а бордният техник, офицерски кандидат Алексей Каменов, е в болница с няколко фрактури. Каракачанов каза, че в МО има практика и семействата на загиналите ще бъдат подпомогнати, но това, по думите му няма да върне загубата на близките им хора.\n\r\nКаракачанов изказа съболезнования към семействата на загиналите двама пилоти.\n\r\nОтносно инцидента той посочи, че това е бил четвъртият полет на машината за деня, като преди това с нея са летели други екипажи. Вертолетът е паднал от около 30 метра височина, което, по думите на министъра, не е дало никакъв шанс на пилотите да съобщят за евентуален проблем. Хеликоптерът е бил в изправност и е на въоръжение във ВВС от октомври 1989 година, като през 2016 година е минал ремонт в \"Терем\" - София. \n\r\nКаракачанов добави, че и двамата пилоти са с опит, единият е с около 500 часа, а другият - с около 600 часа нальот. Веднага е започнало разследване за причините на катастрофата от страна на Военна полиция и Военна-окръжна прокуратура, но според него \"най-вероятно става въпрос за техническа неизправност или поне така изглеждат нещата\". Той отхвърли версията за пилотска грешка, тъй като по думите му \"упражнението, което са изпълнявали не е било сложно и не е изисквало специални маневри, които могат да доведат до грешка\".\n\r\nПо данни на лекарите, цитирани от министъра на отбраната, бордният инженер е в стабилно състояние. Има няколко фрактури и травми, но сам е напуснал кабината и е вървял около 100 метра, добави Каракачанов.\n\r\nДо приключване на разследването и уточняването на причините за катастрофата, всички полети от утре във ВВС ще бъдат спрени, каза бригаден генерал Мирчев. Те ще бъдат подновени след разбор на причините за катастрофата от всички авиобази в страната. Заместник-командирът на ВВС категорично отхвърли твърденията, че машината е летяла над терминала на гражданското летище \"Пловдив\". Той добави, че има много тясно взаимодействие между ръководство полети на аерогарата и бойният ръководител на авиобазата и полетите на вертолетите се преустановяват до кацането на пътническия самолет. Според него инцидентът е станал на безопасно разстояние от терминала и по никакъв начин не застрашил гражданите, които е трябвало да летят от и до Лондон в този момент.\n\r\nКатастрофиралият вертолет Ми-17 е машината, която носи националния флаг по време на военните паради на 6 май и тя е единствената от този тип, която е била в летателна годност, каза Каракачанов. Той добави, че в базата има още 5 вертолета Ми-17, които обаче трябва да бъдат ремонтирани.\n\r\nПо данни на очевидци вертолетът се е завъртял на 180 градуса, след което е последвало падане, добави и командирът на базата бригаден генерал Димитър Иванов. Никак не е леко на близките им, но и на мен ми е трудно и не знам как се преживява такава загуба, каза още командирът. Той уточни, че командирът на екипажа кап. Пламен Пантилеев е роден през 1970 година, кап. Стоян Неделчев през 1973 година, а бордният инженер е 1971 набор.\n\r\nГен. Сертов добави, че срокът за разследване на такава авиокатастрофи е 30 работни дни и тя се прави в две направления - от Военна-окръжна прокуратура и от отдел Авиационна безопасност. Той подчерта, че на този етап не трябва да се правят заключение за причините. Ще бъдат издигнати няколко версии и всички ще бъдат проверени, като сред тях е и техническа неизправност на машината, каза още ген. Сертов.", "date": "2018.06.12", "title": "Каракачанов: Хеликоптерът е паднал вероятно заради неизправност  "}
{"url": "https://www.dnes.bg/usa/2018/06/12/istorichesko-trymp-i-kim-se-vidiaha-na-chetiri-ochi-tova-e-dobre-za-sveta.379057", "text": "\n\r\nЗавърши срещата на четири очи в Сингапур между президента на САЩ Доналд Тръмп и севернокорейския лидер Ким Чен Ун, предадоха световните агенции. Тя е продължила около 48 минути, според Белия дом, цитиран от ТАСС.\n\r\nТръмп определи срещата като \"много, много добра\" и заяви, че има \"отлични отношения\" с Ким. \"Ще решим голям проблем, голяма дилема\", прогнозира президентът на САЩ и изрази надежда, че срещата му с Ким ще помогне за уреждане на проблеми от миналото, предаде ТАСС.\n\r\nМалко по-късно двамата лидери продължиха разговорите си в разширен формат. На нея севернокорейският лидер заяви в началото, че е заинтересован да работи в тясно сътрудничество с Доналд Тръмп. Ким признал, че \"това няма да е просто\", но изразил желание да постигне тази цел.\r\n                    \r\n                    \r\n\"Преодоляхме всички видове скептицизъм и спекулации по отношение на тази среща на върха, аз мисля, че това е добре за света\", заявил севернокорейският лидер според сингапурския ежедневник.\n\r\nКим Йо Чен, по-малката сестра на Ким Чен Ун, не присъства на разговорите в хотел \"Капела\" на остров Сентоса в Сингапур, съобщи кореспондент на ТАСС на място. Иначе тя е в състава на севернокорейската делегация в Сингапур и придружаваше севернокорейския лидер, когато той бе приет от сингапурския премиер Ли Сян Лун в неделя.\n\r\nПрави впечатление отсъствието и на Цой Сон Хи, директор на департамента за Северна Америка в севернокорейското министерство на външните работи. Известна с доброто си владеене на английски език, тя изигра важна роля при подготовката на срещата и се очакваше да присъства на нея.\n\r\nПреговорите между САЩ и Северна Корея в разширен състав протичат при подчертано мъжко присъствие. Единствената жена на масата за преговори е преводачката на Тръмп, отбелязва ТАСС.\r\n ", "date": "2018.06.12", "title": "Историческо: Тръмп и Ким се видяха на четири очи, това е добре за света!"}
{"url": "https://www.dnes.bg/obshtestvo/2018/06/12/trudovite-zlopoluki-nai-chesto-na-pyt-za-rabota.379058", "text": "Катастрофите на път към работното място са сред най-честите трудови злополуки, а статистиката на НСИ сочи, че всяка трета става докато се насочваме към служебните си задължения. За първото тримесечие на годината от общо 517 инцидента, пътните са били 171, като броят им за 2017 г. е бил 593. Експерти прогнозират, че ако тенденцията за първото тримесечие на годината се запази и през останалите 12 месеца опасността броят им в края на годината да е по-голям спрямо предходната е реален. Най-голям е процентът на трудовите злополуки, станали на път за работа в държавната администрация – 19 на сто, пише \"Монитор\".\n\r\nЧиновниците са рекордьори и по инциденти, възникнали в процес на изпълнение на служебните си задължения. При 688 инцидента за първото тримесечие на 2018 г. 10% от тях са именно при тези, които работят зад бюро.\r\n                    \r\n                    \r\nАдминистративните работници са били първенци по злополуки и в края на 2017 г., когато броят им е бил 203 или това е било 7% от всички случаи. Те изпреварват далеч по-рискови професии като строители и миньори. \n\r\nПрез май строител падна от четвъртия етаж в центъра на Кърджали, докато изхвърлял строителни материали. След инцидента 57-годишният мъж загина. Тогава от Инспекцията по труда заявиха, че това е първият такъв случай в областта от две години насам. Друг работник пък при ремонт на покрив в склада на западното пристанище в Русе бе настанен в болницата с черепно мозъчна травма и счупени ребра. \n\r\nЗидарите през изминалата година, които са пострадали, докато са изпълнявали служебните си задължения на територията на страната, са били 75, което е близо 3 пъти по-малко спрямо чиновници за същия период. \n\r\n\"Административните служители водят в статистиката, защото в тези икономически дейности работят голям брой осигурени лица, т.е. има изградена система за регистриране и отчитане на трудовите злополуки, което гарантира декларирането им. Докато в другите браншове броят на тези, които работят без договор е голям, което води до липсата на данни за инциденти\", коментират от НОИ.", "date": "2018.06.12", "title": "Трудовите злополуки – най-често на път за работа"}
{"url": "https://www.dnes.bg/temida/2018/06/12/dyrjavata-plashta-na-shofior-zaradi-katastrofa-s-gligani.379059", "text": "6 380 лв ще трябва да заплати държавната агенция \"Пътна инфраструктура\" заради катастрофа, станала на автомагистрала \"Тракия\" заради внезапна поява на глигани. Това реши Старозагорския районен съд по искова молба на шофьор.\n\r\nИнцидентът става през нощта на 29 април 2017 година, когато водачът катастрофирал с автомобила си \"Сеат\", заради внезапната поява на стадо диви прасета на 221 км от магистралата. \n\r\n29-годишният тогава шофьор от Карнобат изпаднал в стрес и въпреки че карал с далеч под разрешената скорост от 130 км /час не успял да избегне сблъсъка с последния в редичката глиган, съобщава \"Монитор\". Потрошена била предницата на автомобила, водачът дълго време след инцидента заеквал, изпитвал страх от нощно шофиране и се чувствал некомфортно.\r\n                    \r\n                    \r\n\"Считам, че когато избереш да се придвижваш по автомагистрала, целта ти е бързо и безопасно придвижване. И в никакъв случай не очакваш да се появят диви животни на пътя ти. Това ме преследва от тогава - предвид всички кървави картини по телевизиите и интернет на загубили живота си вследствие на пътнотранспортни произшествия, не мога да се отърся от усещането, че съм бил в голяма опасност и че е можело под силен стрес да не успея да се опазя. Ако на автомагистралата не се чувствам в по-голяма безопасност, то по останалите пътища за мен пътуването става кошмарно. Сънят ми се наруши. Шофирам под силен стрес. Дори изпадам в паника, ако ми се наложи да пътувам нощем, затова го избягвам\", пише в исковата си молба до съда претърпелият катастрофата мъж.\n\r\nВ хода на съдебното дирене от АПИ пробвали да прехвърлят отговорността за инцидента на фирмата, която имала договор за поддръжка на пътното платно, но съдът е отхвърлил  тази възможност. Ответникът е бил длъжен да постави специален знак, указващ евентуално преминаване на диви животни през аутобана, тъй като мрежите край мантинелите на практика не можели да спрат четироногите, коментира вещото лице. \r\nСпоред показанията на служители подобни преминавания на стада не били прецедент, през лятото на м.г. на няколко пъти имало сигнали за това, по случайност обаче се разминавало без пострадали коли и  шофьори.\n\r\nРешението на първоинстанционния съд не е окончателно.", "date": "2018.06.12", "title": "Държавата плаща на шофьор заради катастрофа с... глигани"}
{"url": "https://www.dnes.bg/zvezdi/2018/06/12/adriana-lima-na-37-krasiviiat-angel-na-modata.378972", "text": "\n\r\nНа днешния 12 юни своя 37-ми рожден ден празнува една от най-популярните и харесвани жени в света на модата – Адриана Лима. Тя е родена през 1981 година в бразилския град Салвадор и става известна като един от ангелите за \"Victoria's Secret\".\n\r\n\n\r\nПървият й триумф в модата е едва на 15 години. През 1996 година бъдещата звезда побеждава в престижния конкурс „Форд супермодел на Бразилия“. По-късно същата година завършва втора на международния конкурс \"Форд супермодел на света\".\n\r\nНа 18 се мести в Ню Йорк, където кариерата й тръгва нагоре.\r\n                    \r\n                    \r\nАдриана за първи път озарява модния подиум на Victoria's Secret през 2001 година. Само 2 години по-късно тя открива тяхното ежегодно модно шоу \"Victoria's Secret Fashion Show 2003\".\n\r\nАдриана Лима е имала връзка с музиканта Лени Кравиц.\n\r\nКато много бразилци, манекенката е силно религиозна и ходи на църква всяка неделя.\n\r\nВъпреки че е една от най-желаните жени в света, през април 2006 година дава интервю, в което споделя, че следвайки католическите си религиозни убеждения, тя все още е девствена. \"Сексът е за след брака“, твърди тогава моделката.\n\r\nОмъжена е за сръбския баскетболист Марко Жарич от 2009 година, с когото имат две дъщери. Двамата обявяват своята раздяла през септември 2014 година.\n\r\nПрез 2012г. списание \"Форбс\" я нарежда на четвърто място в класацията за най-печеливш модел. Според изданието Лима печели по $7.3 милиона за една година.", "date": "2018.06.12", "title": "Адриана Лима на 37: Красивият ангел на модата"}
{"url": "https://www.dnes.bg/stranata/2018/06/12/nezakonno-smetishte-i-vonia-vdigna-na-bunt-s-brejani.379060", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЖителите на с. Брежани се вдигнаха на бунт заради незаконно сметище. Според местните жители, селото се е превърнало в депо за отпадъци на община Симитли.\r\nТе твърдят, че незаконното сметище се появило наскоро. Преди седмици камиони с боклуци започнали на минават през селото. А след няколко дни хората започнали да усещат и неприятни миризми.\r\nОказва се, че камионите разтоварвали боклуците недалеч от къщите на хората, а сметището е незаконно.\r\nОт общината в Симитли обещаха да направят проверка, за да установят кой замърсява.", "date": "2018.06.12", "title": "Незаконно сметище и воня вдигна на бунт с. Брежани"}
{"url": "https://www.dnes.bg/stranata/2018/06/12/prokuraturata-niama-danni-za-choveshka-greshka-na-pilotite.379062", "text": "Към този час няма данни за човешка грешка при инцидента с падналия хеликоптер на авиобаза Крумово, при която загинаха двама пилоти. Това заяви говорителят на прокуратурата Румяна Арнаудова пред БНТ.\r\nКъм настоящия момент продължават действията по разследването, ръководено от военно-окръжна прокуратура. \r\n\"Колегите снощи бяха на място и извършваха оглед. Вероятно се касае за технически проблем, който е възникнал по време на извършване на летателно-учебното занятие. Това, което можем също да съобщим е, че е възникнал вероятно технически проблем и в рамките на 3 секунди вертолетът е паднал от 20 метра височина. С изключително тежки последици, със загинали двама пилоти. Съболезнования за близките им\", допълни Арнаудова.", "date": "2018.06.12", "title": "Прокуратурата: Няма данни за човешка грешка на пилотите"}
{"url": "https://www.dnes.bg/notifikacii/2018/06/12/trymp-za-kim-zabelejitelna-lichnost-mnogo-inteligenten.379080", "text": "Президентът на САЩ Доналд Тръмп обсипа с похвали севернокорейския лидер Ким Чен Ун след днешната им историческа среща на върха в Сингапур и каза, че той е \"много достоен, много интелигентен преговарящ\", предаде Асошиейтед прес.\n\r\nПо време на последната обща поява на двамата лидери репортери запитаха Тръмп какво най-много го е изненадало на днешните им разговори. Тръмп посочи, че Ким е \"забележителна личност\" и \"много интелигентен. Добра комбинация\".\n\n\n\r\nПрезидентът каза, че е разбрал, че Ким е \"много талантлив мъж\", който \"много обича страната си\". \n\r\nОбобщавайки срещата на върха, той добави, че двамата са прекарали \"един страхотен ден\" и \"са научили много един за друг и за техните страни\" и изрази очакване те да се срещат още много пъти.\r\nСрещата на високо равнище завърши с щедри обещания от Тръмп да търси решение на един \"много опасен проблем\", а Ким предрече, че \"светът ще стане свидетел на големи промени\". \n\r\nДвамата лидери подписаха документ, който американският президент нарече \"доста всеобхватен\", но отказа да разкрие подробности, като добави, че това ще стане по-късно, пише БТА.\n\r\nКим Чен Ун отпътува от Сингапур след изчерпване на програмата на срещата.\r\n ", "date": "2018.06.12", "title": "Тръмп за Ким: Забележителна личност, много интелигентен!"}
{"url": "https://www.dnes.bg/stranata/2018/06/12/otkriha-ostanki-ot-tialo-na-brega-na-iantra.379079", "text": "Останки от човешко тяло бяха открити на брега на река Янтра край града, съобщават от ОДМВР – Велико Търново. \r\nСигналът за случая е получен в 20.00 часа снощи. Останките са открити в близост до мост на пътя Велико Търново – Русе (в района на тунелите). \r\nМестопроизшествието е запазено. По случая е започнато досъдебно производство. Тепърва ще се уточняват причините за смъртта и кога е настъпила.\r\n ", "date": "2018.06.12", "title": "Откриха останки от тяло на брега на Янтра"}
{"url": "https://www.dnes.bg/rusia/2018/06/12/narodni-veseliia-v-rusiia-praznik-na-stihiiniia-patriotizym.379067", "text": "Денят на Русия, отбелязван днес, е сред \"най-младите\" държавни празници в страната. Чества се по повод събитията от 12 юни 1990 г., когато Конгресът на народните депутати в тогавашната съветска република приема декларация за държавния суверенитет на Русия. Година след това на същия ден в Руската федерация се състояха първите общонародни избори за президент, напомня \"Аргументи и факти\".\n\r\nПо традиция в градовете на Русия на този ден има народни веселия, концерти и спортни прояви. В Кремъл се връчват държавни награди в сферите на науките и технологиите, литературата и изкуствата, както и за бележити хуманитарни постижения. А на Червения площад в Москва се организира тържествен салют, посочва вестникът.\r\n                    \r\n                    \r\n\"Известия\" нарича днешната постсъветска паметна дата \"официален празник на стихийния патриотизъм\", натоварен с \"доста очевиден идеологически смисъл\". \n\r\nНадвили комунистическия режим, демократите от първата вълна поведоха политика за десъветизация и същевременно започнаха да създават нова държавно-политическа идеология, митология и символика, се казва в материала, цитиран от БТА.\n\r\nСпоред изданието \"възстановяването на териториалната цялост на страната, икономическият подем и възраждането на великата (ни) държава будят ентусиазъм у населението, дори сред най-аполитичните му слоеве\". Затова още през \"богатото\" първо десетилетие на 21-и век в Русия наред с държавния започва да се формира и т. нар. стихиен патриотизъм. Сега той нараства с оглед \"укрепването на материалното благосъстояние на населението, също и на политическите и социално-икономическите успехи на страната\", твърди всекидневникът.\n\r\nВъз основа на скорошна анкета \"Новие известия\" прави извода, че хората в Русия \"все повече се тревожат от вътрешната политика на Кремъл, която им изглежда недостатъчно социално ориентирана\".\n\r\n\"Русия най-сетне бе настигната от вълната на политическия контраелитен популизъм, заляла от няколко години голяма част от северното полукълбо - от Америка до Украйна\", коментира икономистът Михаил Дмитриев.\n\r\nТой смята, че този насочен срещу елитите популизъм все повече расте в масовото съзнание на хората в Русия. Дмитриев вижда основната причина в сегашната \"най-продължителна криза от целия период на прехода към пазарна икономика\". Кризата повлия негативно жизненото равнище и постепенно засилва недоволството от ситуацията в Русия сред жителите на страната. Типични признаци на този феномен са умората от политическото статукво - независимо дали е демократично или авторитарно, и стремежът към абстрактна справедливост, несъпроводен с логични аргументи, смята аналитикът.\r\n ", "date": "2018.06.12", "title": "Народни веселия в Русия – празник на стихийния патриотизъм"}
{"url": "https://www.dnes.bg/stranata/2018/06/12/zaginalite-piloti-ot-padnaliia-mi-17-nagrajdavani-mnogokratno.379084", "text": "\n\r\nВоенният министър Красимир Каракачанов е издал заповед специализирана структура на Военна полиция да разследва снощния инцидент с вертолет Ми-17.\n\n\n\r\nПроцесуално-следствените действия за разкриване на причините за авиационното произшествие ще се извършат съвместно с Военната прокуратура, съобщиха от Министерството на отбраната. \r\nОколо 20.30 часа снощи при изпълнение на тренировъчен полет вертолет Ми-17 от 24-а авиобаза Крумово губи височина и пада от около 30 м.\r\nПри катастрофата загинаха командирът на екипажа капитан Пламен Пантилеев и вторият пилот капитан Стоян Неделчев. Бордният техник офицерски кандидат Алексей Каменов бе ранен. Оказана му е медицинска помощ в УМБАЛ \"Св. Георги\" – Пловдив и е транспортиран до Военномедицинска академия – София. Състоянието му е стабилно, той е в съзнание и контактен.\r\r\n                    \r\n                     е бил командир на авиационно звено във военно формирование 32 040 - Крумово. Във Въоръжените сили служи от 1994 г. Роден е на 14 юни 1970 г. в гр. Бяла, област Русе. Завършил е висше образование във ВНВВУ \"Георги Бенковски\" - Долна Митрополия през 1994 г. със специалност \"летец-пилот\" за Военновъздушните сили (ВВС) на вертолет. Летец-пилот ІІ клас с над 600 летателни часа. Летял е на L-29, Bell 206 и Ми-17. Награждаван е многократно от командирите си със служебна благодарност и от началника на отбраната. Женен с две деца.       \n\r\n е бил щурман на вертолет в авиационно звено на военно формирование 32 040 - Крумово. Във Въоръжените сили служи от 1997 г. Роден е на 31 януари 1973 г. в гр. Елхово. Завършил е ВВВУ \"Георги Бенковски\" – Долна Митрополия през 1997 г. със специалност \"летец – пилот\" на вертолет. Летец-пилот ІІІ клас с над 500 летателни часа. Летял е на Ми-2, Ми-8 и Ми-17. Награждаван е многократно със служебна благодарност. Женен с две деца.       \r\n ", "date": "2018.06.12", "title": "Загиналите пилоти от падналия Ми-17 – награждавани многократно "}
{"url": "https://www.dnes.bg/obshtestvo/2018/06/12/maiki-na-deca-s-uvrejdaniia-si-iskat-biser-petkov.379077", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Продължава протестът на родители на деца с увреждания. Този път те се събират в защита на социалния министър Бисер Петков, който вчера изненадващо подаде оставка, а премиерът я прие. Родителите дори обявиха пред камерата на Bulgaria ON AIR, че ще искат оставката на цялото правителство. \n\n\n Според съобщението от Министерския съвет Бисер Петков напуска поста си, защото не е успял да овладее напрежението около исканията на родителите на деца с увреждания. \n\r\nМайките са се срещали с Бисер Петков. \n\r\nТе твърдят, че са постигнали консенсус с него и че това е единственият министър, който до този момент е чул исканията им. \r\n                    \r\n                    \r\nЖените бяха категорични, че те не са искали неговата оставка. \n\r\nРодителите изразиха разочарованието си, че Петков напуска, но според тях той е бил принуден да се раздели с поста си, защото управляващите нямат желание да приемат Закона за личната помощ. \n\r\n\"Разговорите вървяха много добре. Законът за личната помощ беше готов за внасяне в Народното събрание\", разказа в ефира на \"България сутрин\" Валентина Христова, която е родител на дете с увреждане. Пред камерата ни тя попита: Кой отряза главата на министъра?. \n\r\nДруги жени от лагера до служебния вход на парламента споделиха мнението си, че по всяка вероятност Бойко Борисов е бил подведен, за да приеме оставката на Бисер Петков и също бяха категорични, че бившият социален министър е бил натиснат да напусне, защото подготвеният Закон за личната помощ е щял да обърка много интереси на различни организации. \n\r\n\"Настъпихме интересите на кастата, която се нарича ТЕЛК, най-вече. Организациите, за които говорим, държат ТЕЛК да се запази в тази форма, в този си вид и да работи със същите механизми\", настоя друг родител пред Bulgaria ON AIR. \n\r\nМайките бяха категорични още, че днес е трябвало да махат палатките, но сега те ще останат.", "date": "2018.06.12", "title": "Майки на деца с увреждания си искат Бисер Петков"}
{"url": "https://www.dnes.bg/usa/2018/06/12/rodman-se-samopokani-kim-e-kato-goliamo-dete-nishto-che-e-malyk-na-ryst.379083", "text": "\n\r\nБившата звезда на американския баскетбол Денис Родман добави екстравагантен щрих към срещата Ким-Тръмп, споделяйки виждането си за преговорния резултат, предаде Франс прес.\n\r\nНякогашният съотборник на Майкъл Джордан в \"Чикаго Булс\", посещавал пет пъти Пхенян след идването на власт на Ким Чен Ун - страстен фен на баскетбола, се самопокани на събитието в Сингапур, уточнява агенцията.\n\r\nРепортер на Ройтерс видя днес Родман да пуши пура край басейна на хотел, разположен на 200 м от хотела на Ким и севернокорейската делегация. Запитан миналата седмица, Тръмп отрече Родман да е поканен на лидерската среща.\n\n\n\r\r\n                    \r\n                    Ким Чен Ун \"се опитва да тласне напред страната си (. . .) А Доналд Тръмп ще свърши добра работа\", заяви развълнувано Родман пред Си Ен Ен, нахлупил червена шапка с козирка с лозунга от кампанията на Тръмп \"Да направим Америка отново велика\".\r\nБившият баскетболист бе потърсен за мнение наред с експертите по ядрената програма на Северна Корея и говори в пряко предаване от Сингапур, където пристигна снощи, посочва АФП.\r\nКим \"е като голямо дете, нищо че е малък на ръст\" и \"според мен Доналд Тръмп разбира, че севернокорейците имат сърца, души, харизма и се обичат помежду си\", добави той.\r\n\"Не правя това за пари, изобщо не съм го започнал заради парите\", каза той. Според АФП Родман фактически е споделил, че може да се види с Ким Чен Ун, негов \"приятел за цял живот\", преди държавникът да отпътува за Пхенян, пише БТА.\r\nБелият дом уточни, че макар Родман да е \"великолепен\" на баскетболното игрище, би било неуместно да участва в преговорите. ", "date": "2018.06.12", "title": "Родман се самопокани: Ким е като голямо дете, нищо че е малък на ръст"}
{"url": "https://www.dnes.bg/obshtestvo/2018/06/12/pak-gaf-na-ryanair-200-blokirani-na-letishte-v-rim.379085", "text": "Близо 200 души, основно българи, чакат от 8:00 часа, полет на нискобюджетната авиокомпания \"Ryanair\" на летище Чемпино в Рим, за да се приберат в София. За това информира един от блокираните на италианския аеропорт – Красимир Панов, съобщава БНР.\r\n\"Имаме на телефона приложение. Оказа се, че самолетът, който трябва да дойде от София тук, той трябва да ни върне, обаче по някаква причина е кацнал някъде в Сицилия. Самолетът го няма тук. Ние сме минали всички чекинг. 200 човека сме. Никой не дава никакво обяснение и никой не казва нищо\", посочи той.\r\nОт Летище София съобщиха, че самолетът на нискотарифната компания, която трябва да прибере пътници от летище Чампино в Рим, е излетял от България с 10-минутно закъснение.\n\n\r\r\n                    \r\n                    Очаква се да кацне в Рим около 10:50 часа. От летището не разполагат с информация за това дали пътниците са предупредени от авиопревозвача за възникналите обстоятелства.\r\nВчера сто българи, пътуващи със същата нискобюджетна авиокомпания, останаха на летището в Берлин, след като полетът им беше отменен заради лошо време. Предлагат им директен полет до София чак за четвъртък.\r\nАвиокомпанията пое само една нощувка в хотел на пасажерите. Както и полет, но до Букурещ!", "date": "2018.06.12", "title": "Пак гаф на Ryanair. 200 блокирани на летище в Рим!"}
{"url": "https://www.dnes.bg/muzika-drugi/2018/06/12/enrike-iglesias-idva-u-nas-koncertyt-mu-na-6-noemvri.379087", "text": "Енрике Иглесиас се завръща за голям концерт на 6 ноември в столичната зала \"Арена Армеец\", две години след като предизвика еуфория пред 15 000 фенове. \r\nИглесиас идва у нас по покана на \"Арт БГ\" и радио Energy, по повод 13-тия рожден ден на радиото.\r\nОт последното си гостуване у нас Енрике издаде четири тотални хита - Duele El Corazon, Subeme La Radio, и най-пресните El Baño и Move To Miami, които не спират да доминират всички световни класации. На практика няма друг поп изпълнител в момента, който за толкова кратко време да създаде толкова хитове. \r\nПрез ноември Енрике ще гостува в София с актуалната си програма All The Hits Live, която, както си личи от заглавието,  ще взриви почитателите на модерния латино звук със 100% хитови композиции на певеца. \r\r\n                    \r\n                    Новото шоу All The Hits Live идва и с нова сценична продукция – по-богата сценография, включваща 500 квадратни метра LED стена, два пъти по-мащабни светлинни и пироефекти и два пъти по-мощен саунд, благодарение на техниката от най-ново поколение.\r\nОт началото на 2018 г. намиращият се във върхова сценична форма певец изнесе изключителна серия от напълно разпродадени концерти в цяла Западна Европа – с новата си продукция той премина през Прага, Будапеща и Любляна с по два концерта и с по един в Осло, Атина, Мюнхен, Копенхаген и Лисабон. Преди седмица Иглесиас разпродаде и 45 000 билета за шоуто си в Тел Авив.\r\nБилети за концерта в София влизат в продажба на касите от мрежата на Eventim и онлайн на Eventim.bg от сряда, 13 юни, на цени от 69 до 109 лв. и ВИП билети от 159 лв. Първите 1000 билета са на промоционални цени с 10 лв. отстъпка. Пропуските за предния концерт на Енрике се разпродадоха само за 18 дни.\r\n ", "date": "2018.06.12", "title": "Енрике Иглесиас идва у нас! Концертът му – на 6 ноември"}
{"url": "https://www.dnes.bg/sofia/2018/06/12/malki-i-golemi-sportuvaha-s-detska-igriada.379091", "text": "\n\r\nНад 350 деца спортуваха и се забавляваха заедно със своите родители по време на \"Детска игриада 2018\", която се състоя на 10 юни в парк \"Заимов\" в столицата.\n\r\nНай-много кандидати за участие в спортните игри привлякоха отборните дисциплини – щафетни игри, бадминтон и щафетно бягане, в които малчуганите се състезаваха редом със своите майки и бащи.\n\r\nТака четвъртото издание на спортния празник, организиран от Investor Media Group, който тази година се проведе под надслов \"Сподели радостта от спорта със своето дете\", предизвика голям интерес и успя да насърчи семействата да прекарат заедно повече време в спортни игри и забавления.\r\n                    \r\n                    \r\nОпашки от деца, желаещи да покажат спортни заложби, имаше и в останалите дисциплини – бягане на 50 метра и велокрос. Част от малчуганите се включиха в специален волейболен мач, в който надделяха над представители на школата на Матей Казийски, изпълнителя Venzy, инспектор N-JOY, водещия на \"България сутрин\" – Златимир Йочев, водещата на спортните новини по  – Десислава Джерманска и репортера на предаването \"Директно\" – Божила Симова. \n\r\nИзключителен интерес проявиха малки и големи и към професионалните демонстрации по айкидо, карате киокушин, фехтовка, тенис на маса и хокей. А уроците по танци създадоха приятни емоции у всички участници в семейния спортен празник. \n\r\nЗа най-малките \"Детска игриада\" създаде импровизирано пътно платно, на което да се запознаят с правилата за движение по пътищата. След образователната игра последваха и викторини с много награди, а в края ръцете на дечицата бяха изрисувани с любимия им пътен знак. \n\r\nВсички участници получиха подаръци, а малките победители в отделните спортове бяха наградени на специалната стълбичка на шампионите. Детският спортен празник завърши със звезден концерт, в който Михаела Филева и Искрата изпълниха най-големите си хитове пред стотиците участници.\n\r\n\"Детска игриада 2018\" е част от социалната мисия на Investor Media Group да насърчава родители и деца да изграждат и развиват здравословни спортни навици, като прекарват повече време в спорт и игри заедно. Целта на кампанията е да стимулира повече малки и големи да изберат своя любим спорт, като изпробват различни дисциплини и участват в разнообразни състезания. \n\r\nСъбитието се организира с подкрепата на А1, Allterco Robotics, бензиностанции ЕКО, Софийска вода, Select Asset Management, Florina, вкусните желирани бонбони Nimm 2 Smile Gummi, Doppelherz, Devin, Papilon и VS Dance. \n\r\nСтолична Община, Българската федерация по лека атлетика, спортен клуб \"Приорити спорт\", Бадминтон зала \"Европа\", Хокей клуб НСА, Спортен клуб \"Айки будо\", Клуб тенис на маса - НСА, Клуб по фехтовка \"Младост\" и Спортен клуб по карате Бушидо също подкрепят инициативата. Медийни партньори са телевизия Bulgaria On Air, dnes.bg, az-jenata.bg, az-deteto.bg, tialoto.bg, радио N-Joy и New Level Channel.", "date": "2018.06.12", "title": "Малки и големи спортуваха с \"Детска игриада\""}
{"url": "https://www.dnes.bg/politika/2018/06/12/dyrjavata-si-raboti-i-bez-hvyrliliia-ostavka-biser-petkov.379081", "text": "Със смяната на един министър, държавата не спира да съществува, смята омбудсманът Мая Манолова. \n\r\nТя коментира изненадващата оставка на социалния министър Бисер Петков, които я подаде вчера в късния следобед след разговор с премиера Бойко Борисов. \n\n Мотивът на Петков да напусне поста е ситуацията с протестите на майките с увреждания, която според него не е успял да овладее. Оказа се обаче че те са доволни от него и днес излизат на протест, но в негова защита. \n\r\nМанолава пък се е срещнала с майките на деца с увреждания преди да се разбере за оставката на министър Петков. \n\r\n\"Коментирахме Закона за личната помощ, който беше изработен от моя екип. На срещата участваха и представители на социалното министерство. Постигнахме съгласие по всички дискутирани текстове\", похвали се тя омбудсманът пред Нова телевизия.\r\n                    \r\n                    \r\n\"Законодателните предложения, които в момента се работят в Министерството на труда и социалната политика, са с неясен хоризонт. Не се знае кога ще се финализира работата по тях. 31-ви юли е крайният срок, който е поставен за приключването на работата по тях в социалното министерство. След това те трябва да бъдат подложени на обществено обсъждане, да минат през Министерския съвет и през парламента. Предизвикателството пред мен и моя екип е да се вместим в парите, които и в момента се харчат за асистентска грижа\", заяви омбудсманът Мая Манолова.\n\r\nОмбудсманът е категорична, че на 100% застава зад родителите на деца с увреждания.\n\r\n\"Нужно е да се намесят социалното и финансовото министерство, които да направят една финансова обосновка. Ние не искаме да се приемат текстове, които не могат да бъдат реализирани с бюджета на държавата. Но като омбудсман настоявам парите в държавата за хората с увреждания да се разпределят по справедлив начин, така че да се решават проблеми\", каза още Мая Манолова.", "date": "2018.06.12", "title": "Държавата си работи и без хвърлилия оставка Бисер Петков"}
{"url": "https://www.dnes.bg/usa/2018/06/12/24-chasa-po-kysno-myj-ubi-4-deca-zalojnici-i-se-samoubi.379101", "text": "Гари Уайн Линдзи е мъжът, който простреля полицай в неделя и взе четири деца заложници. 24-часовата критична ситуация завърши трагично, след като мъжът убил децата, а след това се застреля в Орландо, Флорида. Самоличността на заподозрения 35-годишен Линдзи беше установена в понеделник, когато мъжът откри огън срещу полицай. Служителят на реда откликвал на сигнал за домашно насилие, подаден от приятелката на мъжа. Когато обаче отишъл на адреса, полицаят бил прострелян, а заподозреният се барикадирал в апартамента като взел четири малки деца за заложници. Когато спецчастите щурмували жилището, открили мъжът и децата мъртви. Основната версия на полицията е, че Уайн е убил децата, а след това се е застрелял. Служителите на реда няколко пъти установили контакт с похитителя и го призовали да се предаде доброволно. Той обаче отказал. Линдзи е биологичен баща на две от децата. Другите две са на приятелката му, която подала сигнала в полицията.", "date": "2018.06.12", "title": "24 часа по-късно: Мъж уби 4 деца заложници и се самоуби"}
{"url": "https://www.dnes.bg/obshtestvo/2018/06/12/sindikatite-borisov-sgreshi-s-ostavkata-na-biser-petkov.379086", "text": "Премиерът Бойко Борисов сбърка, като прие оставката на социалния министър Бисер Петков, смята лидерът на КСНБ Пламен Димитров.\n\n\n\r\nТой е категоричен, че не само синдикатът, който оглавява, но и в КТ \"Подкрепа\" смятат, че оставката е грешка, и настояват за връщането на Петков.\r\nЛидерите на двата синдиката очакват среща с Борисов по темата до края на седмицата.\r\nСпоред Пламен Димитров премиерът е доста гъвкав и е показал, че може да реагира и в такава ситуация.\r\nСиндикалистът даде пример с оставката на енергийния министър Теменужка Петкова, която така и не се реализира.\r\nТой изтъкна, че и протестиращите майки на деца с увреждания не искат оставката на социалния министър, а решение на проблема.\r\r\n                    \r\n                    \"Все още има възможности министърът в оставка да стане отново действащ министър. Премиерът може да я върне обратно\", коментира Димитров пред bTV.\r\nТой изтъкна, че Бисер Петков е успял да намери диалога и с бизнеса, и със синдикатите.\r\n\"Бисер Петков е един от много добрите министри в този кабинет\", категоричен беше Пламен Димитров.", "date": "2018.06.12", "title": "Синдикатите: Борисов сгреши с оставката на Бисер Петков!"}
{"url": "https://www.dnes.bg/usa/2018/06/12/podpisano-ot-kndr-bez-iadreni-oryjiia-ot-sasht-sigurnost.379089", "text": "Президентът на САЩ Доналд Тръмп и лидерът на Северна Корея Ким Чен Ун обещаха днес да работят за Корейски полуостров без ядрени оръжия, а Вашингтон пое ангажимент да предостави гаранции за сигурност на Пхенян, предаде Ройтерс.\n\r\nНо съвместното изявление, подписано в края на историческата им среща в Сингапур, не даде много подробности как всяка от тези цели ще бъде постигната.\n\r\n\"Президентът Тръмп пое ангажимент да предостави гаранции за сигурност на КНДР и председателят Ким Чен Ун потвърди своя твърд и непоколебим ангажимент към пълна денуклеаризация на Корейския полуостров\", гласи текстът.\n\r\nТръмп каза, че процедурата по премахване на ядрените оръжия от полуострова може да започне \"много, много бързо\". Американският държавен секретар Майк Помпео и севернокорейски представители ще проведат възможно най-скоро по-нататъшни преговори.\n\n\n\r\r\n                    \r\n                    \"Не е ясно дали по-нататъшни преговори ще изпълнят целта за денуклеаризация\", каза Антъни Руджиро, старши сътрудник във вашингтонския мозъчен тръст Фондация за защита на демокрациите. По думите му същото се е говорело преди 10 години, когато САЩ се оттеглиха от преговорите, като не е направена и крачка напред.\n\r\nДокументът не споменава нищо за международните санкции, които бяха наложени на Северна Корея заради програмата й за ядрени оръжия. Никъде не се говори и за сключване на мирен договор. САЩ и Северна Корея воюват в Корейската война (1950-1953 г.) и технически все още са във война, тъй като конфликтът бе прекратен с обикновено примирие.\n\r\nДвете страни постигнаха споразумение за връщане на тленните останки на военнопленници, включително незабавно репатриране на вече идентифицираните, съобщи Асошиейтед прес.\n\r\nАко съвместното изявление доведе до трайно размразяване на отношенията, това може да промени из основи ситуацията по сигурността в Североизточна Азия, също както визитата на американския президент Ричард Никсън в Пекин през 1972 г. доведе до промяна на Китай, пише БТА.\n\r\nНо според Ли Нан, базиран в Пекин анализатор от китайски мозъчен тръст, срещата има само символично значение. \"Твърде рано е да се нарече повратна точка в отношенията Северна Корея-САЩ\", каза той. \r\nДоналд Тръмп покани освен това Ким Чен Ун в Белия дом. „Светът ще види големи промени. Искам да благодаря на президента Тръмп за това, че тази среща се състоя“, заяви от своя страна Ким Чен Ун. \n\r\n ", "date": "2018.06.12", "title": "Подписано: От КНДР – без ядрени оръжия, от САЩ – сигурност "}
{"url": "https://www.dnes.bg/usa/2018/06/12/19-mesechnata-dyshteria-na-bodi-milyr-udavena.379092", "text": "Скиорът Боди Милър публикува в Instagram снимка на 19-месечната си дъщеричка Еми и обяви, че е... починала. \r\n \r\nЗлатният олимпийски медалист и неговата съпруга Морган Милър публикуваха официално изявление в своите профили в социалните мрежи. \r\n \r\n\"Повече от съкрушени сме. Малкото ни момиченце Еми почина вчера. Никога не сме си помисляли, че ще минем през толкова огромна болка. Нейната любов, нейната светлинка и дух никога няма да бъдат забравени\", написа скиорът. \r\n \r\nВластите отговорили на сигнал, подаден на 911 в събота, когато в 18:30 Морган Милър и момиченцето били в къщата на съседите. Детето внезапно изчезнало и тръгнали да го търсят. 19-месечното момиченце било намерено мъртво в басейна. \r\n \r\nПри пристигането на парамедиците детето веднага било откарано в болница в тежко състояние. Екипите направили всичко възможно, но не успели да спасят момиченцето.\r\n \r\n\"Дъщеричката ни обичаше живота и извличаше максимума от него всеки ден.“, продължава олимпиецът.\r\n \r\n ", "date": "2018.06.12", "title": "19-месечната дъщеря на Боди Милър – удавена!"}
{"url": "https://www.dnes.bg/za-da-se-razbirame/2018/06/12/koi-zodii-shte-se-radvat-na-kysmet-v-liubovta-prez-iuni.379018", "text": "Лято, любовни емоции... Юни е един от месеците на ваканциите, вълнуващите срещи, любовните флиртове. Без значение дали имаме връзка или търсим нов партньор, искаме той да ни донесе още повече романтични емоции. Според звездната карта, през този месец на повече късмет в любовта ще се радват 4 зодии. Вижте дали вашата е сред тях.\r\n\r\nМного неща ще се случват през този месец за вас, Близнаци, особено ако рожденият ви ден е през юни. Дните ще са вълнуващи, а ако напоследък сте били стресирани, нещата ще се променят. Очаква ви късмет, особено що се отнася до вашия любовен живот. Важно е да се отбележи, че любовните взаимоотношения ще бъдат краткосрочни. Така че внимавайте как се впускате в тях.\r\r\n                    \r\n                    \r\nЛесно ще се случват нещата през юни за родените под знака на тази зодия. Ръцете ви ще са пълни, а по отношение на любовта, определено ще има за какво да се радвате. Шанс за нова и повече любов? Ако вече се намирате във връзка, тогава трябва да обмислите преминаването на следващото ниво с партньора си.\r\nВремето е подходящо за планове и късметът ще бъде на ваша страна. Положителни вибрации може да очакват и необвързаните.\r\n", "date": "2018.06.12", "title": "Кои зодии ще се радват на късмет в любовта през юни?"}
{"url": "https://www.dnes.bg/obshtestvo/2018/06/12/imalo-li-e-policeisko-nasilie-nad-protivnici-na-sofiia-praid.379088", "text": "Активисти на \"Национална съпротива\" са били арестувани и бити от полицията след края на съботния \"София прайд\", алармираха от организацията.\n\n\r\nПричината по думите им е взето знаме от участничка в прайда, която е била само по сутиен.\r\n\"След като настана напрежение между нас и органите на властта от тази провокация, висшестоящи полицаи ни казаха, че ще разпитат задържаните и ще ги пуснат, но истината е, че са ги заключили с белезници и са ги пребили, като на едното момче дори са му разбили главата с палки!\", посочиха от \"Национална съпротива\" и предоставиха снимка на пострадалото момче.\r\r\n                    \r\n                    Според организацията, тези действия на полицията ясно показват, че властта е решила чрез сила да наложи гей идеология в нашето общество.\r\n\"Молим да разпространите за да видят всички, че в България единствените дискриминирани хора сме ние нормалните българи, а полицията продължава да пребива хора в арестите!\", завършва писмото на \"Национална съпротива\".\r\n ", "date": "2018.06.12", "title": "Имало ли е полицейско насилие над противници на София прайд?"}
{"url": "https://www.dnes.bg/notifikacii/2018/06/12/kral-predi-svetovnoto-zarejete-hamburgerite.379093", "text": "Белгийският крал Филип посъветва националите преди Световното в Русия да намалят хамбургерите. Кралят посети отбора в лагера му преди заминаването за Москва за участие в откриващия се в четвъртък шампионат.\n\r\nБелгийският крал спазва строга, безглутенова диета и според мнозина се е вторачил прекалено в здравословното хранене.\n\r\nШегата му за сандвичите обаче не бе приета добре от футболистите като център-нападателят на “Арсенал” и на националите Еден Хазард му отговори, че хамбургерът е задължителен след мач и дори трябва да бъде придружен от пържени картофи, които са национално ястие в Белгия.\n\r\nМакар че получи фланелка на отбора, кралят не предвижда да присъства на откриването на Световното за разлика от предишното издание в Бразилия, когато лично подкрепи отбора. Няколко държави обявиха, че няма да уважат церемониите след отравянето на бившия руски разузнавач Сергей Скрипал и дъщеря му Юлия край Лондон, за което британските власти обвиниха Кремъл. Според медиите обаче крал Филип може да се появи на трибуните, ако “червените дяволи” се отличат и стигнат до следващите фази на турнира.\r\nМеждувременно полицията посочи Световното като риск за безопасното движение по пътищата. По данни на полицаите по време на последното Европейско по футбол инцидентите с пияни шофьори по пътищата се увеличили с 80% във вечерите, в които играел белгийският национален отбор. “Червените дяволи”, както наричат белгийските национали, са един от 10-те отбора на страни от ЕС, които ще участват в Световната купа. Очаква се лидерите на евроинституциите също да се въздържат от присъствие на трибуните по време на официалното откриване и закриване на шампионата.\n\r\nСпоред изследване, направено по поръчка на белгийската професионална лига, през 2016-2017 г. футболът е осигурил работа на 3239 души и е допринесъл с 699 млн. евро към БВП на Белгия. Приходите от продажба на билети за мачове и на телевизионни права са възлезли на 316 млн. евро. Професионалните клубове са спечелили 97 млн. евро от трансфери на футболисти.\r\n ", "date": "2018.06.12", "title": "Крал преди Световното: Зарежете хамбургерите!"}
{"url": "https://www.dnes.bg/politika/2018/06/12/lobizmyt-ubiecyt-na-dvamata-piloti-na-padnaliia-mi-17.379116", "text": "Според президента Румен Радев основната причина да се стигне да фаталното падане на вертолет Ми-17, отнело два живота  - на командира на екипажа капитан Пламен Пантилеев и на втория пилот капитан Стоян Неделчев, е лобизмът на политиците.\n\n\n\n \"Лобизмът убива. Крайно време е да се потърси отговорност от онези политици, които, преследвайки користни политически интереси, със своите решения излагат на риск живота и здравето на нашите военнослужещи\", коментира той, след като посети във ВМА единствения оцелял при катастрофата бордния техник Алексей Каменов.\r\nДържавният глава изказа съболезнованията си на близките и колегите на загиналите летци и коментира, че важното е, че Алексей Каменов е в добро, стабилно състояние.\r\r\n                    \r\n                    Според Радев случилото се е голяма трагедия. Заради това той призова да няма политически спекулации по нея, защото не е морално.\r\nПрезидентът обаче използва повода, за да обвини мнозинството в парламента, че е прекратило модернизационните процеси в армията, като ги е върнало в изходна точка.\r\n\"Предвидените за тези проекти стотици милиони къде изтекоха? Вместо да идат за ремонт на техника и подготовка, те пак отидоха за саниране. Отдалечаваме се от възможностите, които трябва да имаме\", каза Румен Радев. \n\r\n\"Длъжни сме да продължаваме да сочим проблемите и да настояваме за тяхното решаване. Многократно през годините алармирах, че ще стигнем до това положение да загиват летци. По тази причина направих и три Консултативни съвета, посветени на Българската армия, за да се промени нещо\", подчерта Румен Радев.\r\n \r\nСпоред него решаването на тези проблеми изисква отговорно държавническо мислене и адекватни действия. \n\r\nПо думите на Румен Радев след забавянето на проектите ще отнеме поне още две години, за да се реализират, което ще оскъпи офертите.\n\r\n\"Това означава повече средства, вложени в стара техника, която няма съвместимост и способности и по-малко средства за подготовка\", каза държавният глава.\r\n \r\nВ отговор на въпрос относно психологическата обстановка в авиобазата и колектива, президентът заяви, че летците са хора, които са се посветили на тази професия и за разлика от други в държавата, са осъзнали своя дълг към българския народ и го изпълняват най-отговорно.", "date": "2018.06.12", "title": "Лобизмът – убиецът на двамата пилоти на падналия Ми-17 "}
{"url": "https://www.dnes.bg/obshtestvo/2018/06/12/kysmetliiata-ot-vertoleta-izpochupen-100-m-vyrvial-no-jiv.379118", "text": "\n\r\nСъстоянието на офицерски кандидат Алексей Каменов, който беше ранен при падането на вертолет Ми-17 снощи в авиобаза \"Крумово\", е стабилно. Това съобщи началникът на ВМА бригаден генерал професор д-р Венцислав Мутафчийски, цитиран от пресцентъра на болницата.\n\n\n\n\r\nОцелелият борден техник от разбилия се хеликоптер сам се измъкнал от кабината и е извървял сто метра пеша със счупен глезен и потрошени ребра, съобщи късно снощи министърът на отбраната Красимир Каракачанов.\r\nТой, президентът Румен Радев и началникът на отбраната генерал Андрей Боцев разговаряха с пострадалия борден техник и лично се запознаха със състоянието му. \r\r\n                    \r\n                    Те изказаха искрени съболезнования на семействата, близките и колегите на загиналите летци.\r\n\"Искам да изкажа благодарност към колегите в Пловдив, които са действали много адекватно, бързо и когато пристигна нашият екип, пострадалият вече беше оценен – каква е тежестта на травмите и възможността за транспортиране. Екипът пристигна около 02:30 часа в София, като до около 03:30 часа пациентът е обработен и  качен в реанимация\", поясни професор Мутафчийски.\r\nПо думите му, скенерът е потвърдил счупване на ребра в дясната гръдна половина и контузия на белия дроб. \r\n\"Все още не е достатъчно изяснен глезенът, но там трамвата не е съществена и не е животозастрашаваща. Няма увреждания в главата и органите в корема. Офицерски кандидат Каменов се намира в стабилно състояние, гръдната травма е средно тежка към тежка, кислородо зависим е, но на този етап няма опасност за живота, напълно контактен и адекватен\", поясни още началникът на ВМА.\r\nПреместването на пострадалия от пловдивската болница във ВМА се наложило заради гръдната травма, която по думите на професор Мутафчийски е изключително коварно медицинско явление. \r\n\"Тя има своето развитие през времето и то е към усложняване, а не към отшумяване. Ние много добре знаем за какво става въпрос и затова настояхме след като състоянието му позволява, да бъде транспортиран. Освен това, здравето и живота на българските военнослужещи е задължение на ВМА\", поясни още бригаден генерал професор Венцислав Мутафчийски.\r\nПрезидентът Румен Радев, министърът на отбраната Красимир Каракачанов и началникът на отбраната генерал Андрей Боцев разговаряха с пострадалия борден техник и лично се запознаха със състоянието му. \r\nМинистър Кракачанов пожела бързо възстановяване на пострадалия офицерски кандидат Каменов.\r\n\"Важно е, че е в добро, стабилно състояние. Това е човек с дух, освен тук е при най-добрите специалисти от ВМА и се надявам, че скоро ще бъде в нормално, работоспособно състояние\", заяви от своя страна и президентът Румен Радев.", "date": "2018.06.12", "title": "\"Късметлията\" от вертолета – изпочупен, 100 м вървял, но жив!"}
{"url": "https://www.dnes.bg/politika/2018/06/12/bsp-gotvi-vot-na-nedoverie-kym-borisov-3-za-sigurnostta.379124", "text": "БСП ще внесе вот на недоверие към правителството на Бойко Борисов по тема \"Сигурност\".\r\nТова е решено на съвместно заседание на Изпълнителното бюро на БСП и на ръководството на ПГ на \"БСП за България\", съобщи на пресконференция зам.-председателят на парламентарната група Драгомир Стойнев.\r\nВотът ще бъде внесен самостоятелно и се надяваме на успех, добави той.\r\nПо думите на Стойнев българите не се чувстват сигурни в собствената си страна. \r\n\"Хората считат, че повече не може да се живее в държава, в която се разстрелват данъчни инспектори, където бизнесмени от Велико Търново намират своята смърт в центъра на София. През летище \"София\" влизат граждани, които въобще не са и проверявани\", коментира Стойнев.\r\n                    \r\n                    \r\nТой припомни и последния случай в Ботевград. \r\n\"Преди седмица издирваният седмици наред беглец от затвора Владимир Пелов беше убит именно там от друг криминално проявен, а стана ясно, че полицията е имала информации, че той е в града, но така и не е успяла да организира операция по залавянето\", посочи социалистът. ", "date": "2018.06.12", "title": "БСП готви вот на недоверие към \"Борисов\" 3 - за сигурността"}
{"url": "https://www.dnes.bg/world/2018/06/12/potvyrdeno-zatvor-za-zeta-na-kral-felipe.379133", "text": "Върховният съд на Испания постанови, че Урдангарин, зет на испанския крал Фелипе Шести, е виновен в измама и укриване на данъци, както и в други престъпления, но го оправда по обвинението в подправяне на документи.\r\nМагистратите потвърдиха присъдата от близо шест години затвор за съпруга на принцеса Кристина Иняки Урдангарин, макар че я намали с пет месеца, предаде Асошиейтед прес, цитирана от БТА.\r\nПрез 2016 г. съдът от по-долната инстанция в Палма де Майорка призна Урдангарин за виновен в злоупотреба с публични средства, с власт, измама, укриване на данъци и търговия с влияние.\r\nВърховният съд потвърди и решението, според което принцеса Кристина се е облагодетелствала от престъпленията на съпруга си.\r\nРазпоредено беше тя да плати глоба. Предстои съдът от по-долната инстанция да реши кога Урдангарин трябва да влезе в затвора.", "date": "2018.06.12", "title": "Потвърдено! Затвор за зета на крал Фелипе"}
{"url": "https://www.dnes.bg/zvezdi/2018/06/12/briunetka-cherna-rusa-nikoleta-lozanova-smeni-cveta.379127", "text": "Николета Лозанова обича да експериментира с прическата си. \r\nИ ако вече не ни изненадва нито една нова разголена снимка, тъй като сме се нагледали на безброй много такива, то промените в косата привличат вниманието ни.\r\n \r\nСега плеймейтката реши да стартира лятото с нова прическа, която е меко казано драстична промяна във визията ѝ.\r\n \r\nНиколета Лозанова е заложила на съвсем другата крайност от предишната си кестенява коса – сега тя е платинено руса.\r\n \r\nТочно когато феновете се зарадваха, плеймейтката написа, че просто доказвала, че и русо ще ѝ отива.\r\n \r\n", "date": "2018.06.12", "title": "Брюнетка, черна... Руса! Николета Лозанова смени цвета"}
{"url": "https://www.dnes.bg/notifikacii/2018/06/12/zakopchaha-shef-na-mlechna-firma-rykovodel-grupa-za-izmami-s-dds.379130", "text": "Разбита е организирана престъпна група за данъчни измами, начело с управител на фирма за млечни продукти във Велико Търново.\r\nСпециализираната прокуратура е уснтановила, че само за 4 месеца, чрез регистрирането на дружества бушони, \"шефът\" на схемата е успял да осуети плащането на 900 хил. лева ДДС.\n\r\nСъобщението е на зам.-шефката на спецпрокуратурата Даниела Начева, която допълни, че ръководител на групата е собственикът на голямото млечно предприятие, пише. Начева отказа да назове името му.\n\r\nПо неофициална информация това е Стефан Василев, собственик на фирмата за производство на млечни продукти \"Елена\". \r\nСамо за последните 2 години и половина фирмата имала оборот от 50 млн. лева. Василев е задържан от Специализирания съд, като решението не е окончателно и то може да бъде обжалвано на 14 юни.\n\r\nОсвен него са обвинени още двама души, като единият е на свобода срещу 50 хил. лева гаранция. Акцията се е провела на територията на Русе, Търговище, Велико Търново, Пазарджик.\n\r\nПретърсени са 21 имота, 14 от тях са счетоводни къщи и 8 домашни адреса, като на адрес в \"Бистрица\", София, са били открити схеми, които онагледяват престъпната дейност, каза наблюдаващият прокурор Кирил Пейчинов.", "date": "2018.06.12", "title": "Закопчаха шеф на млечна фирма. Ръководел група за измами с ДДС!"}
{"url": "https://www.dnes.bg/politika/2018/06/12/zaginalite-piloti-imali-malyk-naliot-do-katastrofata.379125", "text": "Загиналите пилоти са имали малък нальот до катастрофата. Капитан Пламен Пантилеев е имал 17 часа нальот от началото на година досега, вторият пилот Стоян Неделчев е с 18 часа, а единственият оцелял от екипажа Алексей Каменов - 20, съобщи на извънреден брифинг командващият на Военновъздушните сили ген. майор Цанко Стойков.\n\r\nПо думите му по стандартите на НАТО един пилот годишно трябва да има 180 часа. Ако се използва и тренажор, тогава часовете във въздуха могат да са 140. Останалите 40 се покриват чрез тренажора.\n\n\n\n\r\nКомандирът на авиобаза \"Крумово\" бригаден ген. Димитър Иванов посочи, че загиналите му колеги не са имали време за реакция, машината е била на височина 30 м от земята и е паднала за 2 сек.\r\n                    \r\n                    \r\nШефът на ВВС уточни, че метеорологичните условия вчера са били нормални за изпълнение на задачата на екипажа. Техният полет е бил 5-ят за деня.\n\r\nВоенновъздушните сили в момента търсят решение, за да могат да осигурят вертолет, който да участва в гасене на горски пожари, тъй като разбилият се е бил единственият годен да изпълнява такива действия, съобщи \"\".\n\r\nКапитан Пламен Пантилеев е участвал в гасене на горски пожари.\r\n ", "date": "2018.06.12", "title": "Загиналите пилоти имали малък нальот до катастрофата"}
{"url": "https://www.dnes.bg/temida/2018/06/12/diulgerov-v-aresta-vzel-pari-za-ochite-si-za-tv-predavane.379120", "text": "Апелативният специализиран съд остави в ареста Петко Дюлгеров. Бившият кмет на столичния район \"Младост\" е обвинен в помагачество при взимане на подкупа, за който е подсъдим заедно с временно отстраненият от длъжност кмет на района Десислава Иванчева, съобщи \"Дарик\".\r\nКонкретно - Дюлгеров е участвал в искането и получаването на парите от бизнесмена Александър Ваклин. \"Взел е 14 хил. евро от общо 70 хил. евро рушвет, за да спонсорира тв предаване, каза прокурорка пред Апелативния специализиран съд.\r\nЧе парите били за спонсорство, ставало ясно от обясненията на бившия кмет, който признава за корупцията в община \"Младост\". Той твърди също, че част от тях щели да отидат за лечение на едното му око.\n\r\r\n                    \r\n                    Адвокатката на Дюлгеров Марияна Тодорова поиска съдът да отмени задържането му с аргумента, че му предстои трансплантация на роговица, която ако се забави, той може да ослепее: \"Позволете на Дюлгеров да вижда света, децата си и жена си и да бъде пълноценен гражданин\".\r\nСъдът обаче се позова на медицинска експертиза, от която ставало ясно, че операцията на Дюлгеров не е спешна и не е насрочена. Това бе и един от мотивите магистратите да не го пуснат от ареста. Другият е, че той е с \"висока степен на обществена опасност\".", "date": "2018.06.12", "title": "Дюлгеров – в ареста, взел пари за очите си, за тв предаване..."}
{"url": "https://www.dnes.bg/health/2018/06/12/50-godini-po-kysno-otnovo-epidemiia-ot-jylta-treska.379094", "text": "На фона на разгръщащата се епидемия, причинена от Нипа вируса в Керала – щат в южна Индия, в Бразилия и съседните й страни се регистрира най-голямата от 50 години насам епидемия от жълта треска. Постепенно епидемията обхваща Рио де Жанейро, Сао Пауло – градове в югоизточните части на страната. \r\nВирусът, причиняващ жълта треска, произлиза от централните части на Африка, като механизмът на разпространение се осъществява чрез механични вектори – комари от вида Aedes aegypti.\r\n \r\nРазпространението на инфекцията и на други континенти се свързва с преноса на захарна тръстика, както и размяната на работна ръка – роби. По този начин жълтата треска се разпространява първоначално на остров Барбадос и Карибските острови. Заболяването се характеризира със сезонност обхващаща месеците от януари до юни – за южното полукълбо.\r\n \r\nПо време на прокопаването на Панамския канал, поради избухване на епидемия от жълта треска работата временно се преустановява. Разпространението на заразното заболяване има различен ход на отделните континенти. В Южна Америка поради тежкото протичане на инфекцията при приматите те бързо умират и по този начин се прекъсва разпространението на инфекцията.\r\n \r\nЗа разлика от това в Африка инфекцията при приматите протича почти безсимптмно и по този начин те остават източник и резервоар на инфекцията. Това е и причината в държавите от централна Африка периодично да се наблюдават епидемии от жълта треска.\r\n \r\nКомарите, които смучат кръв от заразените примати, впоследствие пренасят вируса със слюнката си и сред местното население.\r\n \r\nИнтересен факт е, че в Азия няма регистриращи се епидемии и епидемични взривове от жълта треска. Все още този парадокс не може да бъде обяснен, тъй като на континента са разпространени комарите от вида Aedes aegypti, гъсто населен район е, с постоянно движение на хора (развит туризъм).\r\n \r\nИнкубационният период на заболяването е кратък – в рамките на 3 до 5 дни, след което се развиват симптоми на бързо покачваща се температура, умерено до силно главоболие, болки по мускулите и ставите, възможен е катар на горните дихателни пътища. Симптомите постепенно отшумяват в рамките на 2-4 дни, но е възможно и много по-тежко протичане на инфекцията.\r\n \r\n", "date": "2018.06.12", "title": "50 години по-късно! Отново епидемия от жълта треска"}
