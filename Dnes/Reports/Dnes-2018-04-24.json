{"url": "https://www.dnes.bg/zvezdi/2018/04/24/palmi-cvetove-moda-i-galena-v-marakesh.374582", "text": "Градусите се вдигат, а Галена в последно време радва феновете си с поредното екзотично пътуване.\r\nПевицата буквално заля личния си профил в Instagram с кадри от Маракеш. Екзотичната дестинация изглежда се харесва на Галена, която открива многоцветните пейзажи там като отличен фон за кадри. \r\nБрюнетката е в компанията на личния си стилист, Добромир Киряков, като за пореден път затвърждава себе си като истинска почитателка на актуалните тенденции в модата.\r\n \r\nДали Галена се е отдала на почивка или това е избрана дестинация за пореден музикален проект, остава да разберем.\r\n \r\n", "date": "2018.04.24", "title": "Палми, цветове, мода и... Галена в Маракеш"}
{"url": "https://www.dnes.bg/balkani/2018/04/24/turskata-jeliazna-leidi-nai-silniiat-konkurent-na-erdogan.374487", "text": "Наричат я \"Желязната лейди\": Мерал Акшенер е смятана за най-силния конкурент на Ердоган на президентските избори, които ще бъдат проведени предсрочно през юни тази година. Коя е Мерал Акшенер и има ли шанс срещу Ердоган?\n\r\n\"\"Добрата партия\" отговаря на всички изисквания за участие в изборите. И ако сега се опитате да промените правилата, ще превърна живота ви в ад, заклевам се!\" - така Мерал Акшенер, основателка и председателка на \"Добрата партия\", отговори на турския президент Ердоган, който малко преди това беше обявил, че следващите избори ще се проведат не през ноември 2019, а още през юни тази година, пише .\r\n                    \r\n                    \r\nВсе още не е ясно дали партията на Акшенер, която беше основана през октомври миналата година, ще бъде допусната до изборите. Висшата избирателна комисия на Турция тепърва ще излиза с решение дали \"Добрата партия\" изпълнява всички изисквания, залегнали в турския избирателен закон. Но Акшенер има още една възможност да участва в изборите - ако успее да събере 100 000 подписа, тя може да се изправи срещу Ердоган като независима кандидатка на президентските избори.\n\r\n\n\r\nПрофесор Юсуф Халачоглу, член на \"Добрата партия\", е забелязал силния характер на Акшенер още по време на нейното следване. \"Мерал Акшенер беше моя студентка. Тя никога не се предаваше. И неизменно постигаше всичко, което си беше намислила. Никой не можеше да я спре\", спомня си професорът. Нейната пробивност ще ѝ бъде от голяма полза в политиката, казва още той и добавя: \"Тя е истинска патриотка, а прогнозите ѝ почти винаги се сбъдват. Ето, предсказа, че ще има предсрочни избори и навреме започна да подготвя партията си за тях\".\n\r\nПолитическата кариера на Акшенер започва през 1995 година, когато тя е сред приближените на първата министър-председателка на Турция г-жа Тансу Чилер. Година по-късно Акшенер става вътрешен министър в коалиционния кабинет на Чилер и консервативно настроения Неджметин Ербакан. Начело на вътрешното министерство тя си навлича гнева на мнозина в Турция, заявявайки, че лидерът на ПКК Абдуллах Йоджалан бил \"от арменско котило\". По-късно Акшенер поднася извинение за думите си и благодарение на политическия си опит успява да излезе невредима от скандала.\n\r\nПрез 2001 година Акшенер участва в изграждането на ислямско-консервативната Партия на справедливостта и развитието (ПСР), но много бързо се разочарова от Ердоган. След само четири месеца преминава в ултранационалистическата Партия на националистическото действие, където става съветничка на партийния лидер Девлет Бахчели. По-късно оглавява опозиционното крило в партията, а на 25 октомври 2017 година основава своята \"Добра партия\".\r\nЧуждите медии често сравняват Акшенер с Маргарет Тачър и затова я наричат \"Желязната лейди\". Медиите в Турция обаче я цензурират, а телевизиите ѝ отказват изяви, твърди турският политолог Башкън Оран. И въпреки това тя се радва на голяма популярност, казва още той и добавя: \"Всички хора, които не желаят диктатура в Турция, ще подкрепят онзи кандидат, който най-успешно се противопоставя на Ердоган. И по всичко изглежда, че това е именно Мерал Акшенер, която със сигурност ще привлече и избиратели на ПСР\".\n\r\nИ наистина: актуално допитване показва, че 30 процента от турските избиратели харесват Акшенер. Но тя не бива да забравя, че изходът от гласуването на 24 юни ще зависи до голяма степен от вота на кюрдските избиратели, които представляват около 18% от общо 55-те милиона турски гласоподаватели, казва социологът Йозер Сенчер и добавя: \"Всички кандидати, които ще се изправят срещу Ердоган, трябва да се съобразят с този факт. А Мерал Акшенер би трябвало да си зададе въпроса дали може да привлече тези гласове и при нужда да подобри стратегията си\".\r\n \r\n", "date": "2018.04.24", "title": "Турската \"Желязна лейди\" – най-силният конкурент на Ердоган"}
{"url": "https://www.dnes.bg/football/2018/04/24/belite-pobediha-kanarchetata-za-kupata-na-bylgariia.374593", "text": "Славия успя да се класира за финала на Купата на България, след като детронира настоящия носител на трофея Ботев (Пловдив).\r\nТова стана след успеха с 1:0 на \"белите\" над \"канарчетата\" на стадион \"Васил Левски\" в София, като след този мач по правилото за повече голове на чужд терен отборът на Златомир Загорчич продължава напред в турнира.\r\nОбщият резултат от двата мача е 2:2, но \"белите\" вкараха в Коматево, в първата среща. \r\nОтборът на \"белите\" не бе играл финал в турнира от 2011 година, когато се изправи в мача за трофея срещу ЦСКА и в крайна сметка загуби. \r\nВ своята история отборът има 7 купи на България, като за последно спечели този трофей преди точно 22 години.\r\r\n                    \r\n                    Единственото попадение в днешния мач падна в 66-ата минута от дузпа и бе реализирано от Ивайло Димитров - Косъма. \r\nМачът бе белязан от изключително спорно съдийство, тъй като реферът направи много груби грешки. Спорен гол на Стивън Петков бе отменен заради засада четвърт час преди края на мача, а освен това Станислав Ставров спести дузпа за Ботев в 86-ата минута, след като Велков фаулира Жоао Пауло. \r\nЛошото съдийство вдигна сериозно нервите на треньора на пловдивчани Николай Киров, който бе изгонен в 94-ата минута заради бурни протести срещу съдийството.\r\nКато цяло в самата среща головите положения бяха малко, но съдийският фактор повлия сериозно на крайния изход. \r\n", "date": "2018.04.24", "title": "\"Белите\" победиха \"канарчетата\" за Купата на България"}
{"url": "https://www.dnes.bg/notifikacii/2018/04/24/facebook-pozvoli-objalvane-na-premahvaneto-na-postove.374569", "text": "Критикуван заради прекомерно усърдие в някои случаи при премахването на снимки, видеоклипове или текстове, които възприема като неприлични или насилствени, социалната мрежа Фейсбук обеща, че ще бъде възможно за потребителите да \"обжалват\" тези решения, предаде Франс прес, цитирана от БТА.\n\r\n\"За първи път ние ви даваме правото да обжалвате нашите решения за постовете, така че да поискате второ мнение, ако мислите, че сме допуснали грешка\", обяснява пред Франс прес Шиобхан Кумиски, ръководителка на отдела по премахване на постове във Фейсбук.\n\r\nМеханизмът на обжалването ще бъде задействан през годината и ще засегне на първо време голотата, секса, призивите към омраза или подбуждане на насилие, казва Кумиски.\r\nДосега потребителите можеха да обжалват изтриването на профили или на страници, но не и на отделни постове.\n\r\nВ средата на март Фейсбук призна, че е допуснал грешка, след като временно цензурира реклама, представяща картината \"Свободата води народа\" на Йожен Дьолакроа, изобразяваща жена с голи гърди и развято френско знаме. Фейсбук бе също много критикуван, че е закрил акаунта на потребител, публикувал снимка на картината \"Произходът на света\" на Гюстав Курбе, на която в близък план се вижда женски полов орган.\n\r\nВчера Фейсбук обяви, че е взел мерки през първото тримесечие на тази година срещу 1,9 милиона публикации, свързани с организациите Ислямска държава и Ал Каида. В повечето случаи мерките се изразяват в заличаване на съдържанието. Това е с два пъти повече от същия период за миналата година.\n\r\nДнес Фейсбук публикува на сайта си правила кои постове са позволени в социалната мрежа и кои не, предаде Ройтерс. Документът с правилата ще внесе яснота по въпросите, пораждащи объркване у потребителите за това кое е позволено и кое не да се публикува в мрежата, каза Моника Бикърт, вицепрезидент на Фейсбук, отговарящ за продуктовата политика и борбата с тероризма. \n\r\nФейсбук планира и серия от публични форуми през май и април в различни страни, за да провери какви са резултатите от оповестените правила, каза Мери Де Брий, ръководител на отдела на Фейсбук по политиката на съдържанието.", "date": "2018.04.24", "title": "Facebook позволи: Обжалване на премахването на постове"}
{"url": "https://www.dnes.bg/politika/2018/04/24/miniori-iskat-po-visoki-ceni-tehnika-petkova-dialog.374572", "text": "\n\r\nМиньори от  \"Мини Марица-изток\" протестираха в София с искания да се повиши цената на добиваните въглища и за инвестиции в нова техника.\n\r\n\"Въглищата са базова суровина за цялата енергетика. Ако цената им бъде увеличена, ще се предизвика поскъпване по цялата верига на производството\", е заявила министърът на енергетиката Теменужка Петкова, която се срещна с представители на протестиращите.\r\nПеткова е подчертала пред миньорите, че разбира техните искания и е припомнила значително подобреното финансово състояние на дружеството, съобщиха от енергийното министерство.\r\r\n                    \r\n                    \"Когато поехме управлението през 2014 г., мините бяха в изключително лошо финансово състояние, не достигаха дори средства за заплати. Сега ситуацията е коренно променена - за първи път дружеството отбелязва положителен финансов резултат, приходите са увеличени, колегите получават редовно работните си заплати и всички социални придобивки, възнагражденията са увеличени от началото на тази година, инвестиционната програма на дружеството също се изпълнява\", е заявила министър Петкова.\r\nКато потвърждение на това тя е посочила обществена поръчка, която е в ход сега - по нея предстои да бъдат доставени нови багери на стойност 85 млн. лв.\r\nПо отношение на цената на въглищата енергийният министър смята, че преди всичко трябва да се изчака решение във връзка с искането за дерогация за ТЕЦ у нас заради новите екологични норми, гласувани на европейско равнище.\r\nПеткова смята през следващата седмица да посети дружеството, за да се запознае на място с актуалната обстановка в мините и диалогът да продължи.", "date": "2018.04.24", "title": "Миньори искат по-високи цени, техника... Петкова: Диалог!"}
{"url": "https://www.dnes.bg/obshtestvo/2018/04/24/inspekciiata-na-truda-ustanoveni-sa-okolo-200-000-narusheniia.374594", "text": "Около 200 000 нарушения за година по работните места установяват редица проверки. Дина Христова от Главната инспекция по труда обясни пред, че половината нарушения са свързани с безопасността на труда. Има много случаи, при които хората знаят, че трябва да ползват предпазни средства. И въпреки това се отнасят немарливо.\r\nНадя Василева - президент на асоциацията на компаниите за временна работа обясни, че у нас има сериозен недостиг на кадри. \r\nВ редица сфери дори е достигнат дисбаланс между търсене и предлагане и се усеща криза за работници. Проблем има и с образованието - редица университети не предлагат обучения за кадри, каквито пазарът на труда изисква.", "date": "2018.04.24", "title": "Инспекцията на труда: Установени са около 200 000 нарушения"}
{"url": "https://www.dnes.bg/zvezdi/2018/04/24/ni-lo-debiutira-s-nova-pricheska-v-rycete-na-ni-mi.374580", "text": "Николета Лозанова, известна не само с провокацията, но и с постоянното експериментиране с визията, дебютира с нова прическа. \r\nПлеймейтката сподели кадър в личия си профил в Instagram, на който е в прегръдките на Ники Михайлов и е с дълъг бретон.\r\n \r\nНовата визия се състои в скъсени кичури около челото, без да бъдат особено плътни и покриващи.\r\n \r\nРазбира се, освен представянето на нова прическа, плеймейтката използва повода, за да докаже колко перфектна двойка са с Ники Михайлов.\r\n \r\nМногобройни фенове засипаха любимката си с комплименти както за прическата, така и за избора на мъж.\r\n \r\n", "date": "2018.04.24", "title": "Ни Ло дебютира с нова прическа... в ръцете на Ни Ми"}
{"url": "https://www.dnes.bg/stranata/2018/04/24/nivite-poskypvat-cenata-na-dekar-sredno-872-lv.374524", "text": "Средната цена на един декар земеделска земя достига 872 лв. през 2017 г., което е с 14.6% повече в сравнение с 2016 година.\r\nУвеличение е отчетено в цената на нивите - с 13%. Цената на постоянно затревените площи намалява с 3.4%, по данни на НСИ.\r\nПрез миналата година най-висока e цената на земеделската земя в Североизточния район - 1 401 лв. на декар. Най-голямо увеличение на цената на един декар земеделска земя спрямо предходната година е отчетено в Югозападния район - с 83.4%. Намаление се наблюдава в Северния централен район - с 13%.\r\nСредната цена на рентата на един декар достига 46 лв., което е с 4.5% повече спрямо 2016 година. Спрямо предходната година увеличението на рентата за нивите е с 6.8%, а на постоянно затревените площи - с 6.7%.\r\nНай-висока е цената за един декар наета/арендувана земеделска земя в Североизточния район - 67 лева. Увеличение на цената на рентата спрямо предходната година се наблюдава във всички статистически райони.", "date": "2018.04.24", "title": "Нивите поскъпват! Цената на декар – средно 872 лв."}
{"url": "https://www.dnes.bg/politika/2018/04/24/siderov-sankciite-kym-rusiia-antievropeiska-politika-na-sasht.374595", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Лидерът на \"Атака\" Волен Сидеров посети Крим. Той твърдо отстоя позицията си, че Крим не е анексиран и че санкциите срещу Русия са нелепи и скоро ще паднат. \r\nПосещението му накара немалко родни политици да вземат отношение. Чуха се слухове за разрив в коалицията \"Обединени патриоти\", а дори и в ГЕРБ-ОП.\r\n\"Няма никакви обструкции от страна на моите коалиционни партньори от ОП. Референдумът в Крим беше законен. Крим е част от Руската федерация! Няма как да има забележки за визитата ми. Това е моя политика от самото начало. Аз не правя нищо ново. Коалицията е стабилна\", категоричен бе Сидеров.\r\r\n                    \r\n                    Според него в \"Денят ON AIR\" истерията покрай Крим е към своя край, тъй като обществените нагласи в Европа се променят.\r\n\"САЩ се опитват да наложат антиевропейска политика със санкциите към Русия, тъй като фирмите в Европа страдат от тях. Има американски фирми в Русия, но някой във Вашингтон е решил, че ние не трябва да търгуваме с Москва\", посочи гостът пред .\r\n\"Продуктите, които се внасят от Запад, са с двоен стандарт. Така Брюксел казва, че сме второ качество хора. Имаме възможност да ядем първо качество храни от търговия с Русия, но това ни е отнето. Защо да играем по тази игра? Не трябва да воюваме с Русия, а да поддържаме икономически взаимоотношения! Вече 30 години се водим част от този евроатлантически свят, а той не ни даде нищо\", заяви лидерът на \"Атака\". \r\n ", "date": "2018.04.24", "title": "Сидеров: Санкциите към Русия – антиевропейска политика на САЩ"}
{"url": "https://www.dnes.bg/kino/2018/04/24/makoli-kylkin-ne-gleda-sam-sam-vkyshti.374498", "text": "Маколи Кълкин довери, че избягва да гледа филма \"Сам вкъщи\", в който се е снимал, предаде Асошиейтед прес.\r\nВ Шоуто на Елън де Дженерис 37-годишният актьор се пошегува, че  фенове често искали от него да пресъздаде лицето на персонажа си от  филма от 1990 г. и че нямало как да не изпълни желанията им, пише БТА.\r\nКълкин заяви, че се опитвал да не напуска дома си около Коледа,  защото във филма се говори именно за празниците в края на годината.\r\nАктьорът смята, че за него това е нещо като \"радиация от филма, свързана  с периода на Коледните празници\".\r\nТой поясни, че не може да гледа филма така, както други хора го правят, защото си спомня какво се е случило зад кулисите. \r\n", "date": "2018.04.24", "title": "Маколи Кълкин не гледа сам... \"Сам вкъщи\""}
{"url": "https://www.dnes.bg/notifikacii/2018/04/24/v-zonata-mejdu-dvete-korei-lice-v-lice-s-vraga.374565", "text": "Две враждебни армии си разменят пренебрежителни погледи в Панминчжон, граничния пункт в демилитаризираната зона (ДМЗ), разделяща Корея. Разделя я обаче и друго. Северът и Югът правят противоположни прочити на Историята, които ще изправят един срещу друг в петък, на историческа среща на върха.\n\r\n\"Общата зона за сигурност\" е единственият сектор от ДМЗ, където човек може да види как южнокорейски охранители с пилотски очила втренчено наблюдават севернокорейски войници едва от метри разстояние.\n\r\nПанминчжон - \"селото на примирието\", е популярен обект сред туристите и от Юга, и от Севера. Няколко американски президенти са позирали там за снимки, които да докажат непоклатимите им ангажименти към Сеул, пише Франс прес.\r\nСевернокорейският ръководител Ким Чен Ун ще прекоси в петък демаркационната линия, за да разговаря с президента на Южна Корея Мун Дже Ин в южнокорейската част на ДМЗ на третата междукорейска среща на върха след войната през 1950-1953 г.\n\n\n\r\nВойната приключи с примирие, а не с мирно споразумение, тъй че формално Сеул и Пхенян все още са в състояние на война. Американският гард, придружаващ туристите на груповата им обиколка из Панминчжон, не пропуска да напомни, че южнокорейските военни \"застават всеки ден лице в лице с врага\".\n\r\nТой не подминава и събитията от 18 август 1976 г. Двама американски военни бяха тогава \"брутално убити с удари на брадва\" от севернокорейската охрана, докато се опитвали да окастрят дърво, чиито листа пречели на видимостта над местността от силите на ООН под командването на САЩ.\n\r\nТози случай предизвика осъществената три дни по-късно \"операция Пол Бъниън\", описвана като най-скъпоструващата касапница в човешката история.\n\r\nОбщо 813 военни, 23 коли, 27 хеликоптера и бомбардировачи Б-52 Стратфортрес, ескортирани от изтребители, бяха изпратени да изравнят със земята дървото на раздора; американска военноморска и военновъздушна групировка патрулираше недалеч в океана.\n\r\nМлад наборник на име Мун Дже Ин бе сред поставените в бойна готовност, за да се намесят, ако Северът отвърне.\n\r\n\"Точно този момент изгради у мен възгледите за страната ни и сигурността й, формира моя патриотизъм\", разказа той през 2017 г. в предизборната кампания, когато обеща \"да възстанови мирните отношения със Северна Корея\".\n\r\nМеждукорейската среща на върха е първата, която ще протече на Юг. Преговорите от 2000 и 2007 г. се състояха в Пхенян.\n\r\nТози път лидерите ще разговарят в Дома на мира - сграда от стъкло и бетон, в чието име, както и в това на съседния Дом на свободата, северняците виждат проява на цинизъм.\n\r\n\"Сякаш са им дали свобода и мир\", обвинява Юга лейтенант Ким от Корейската народна армия - войските на Севера, според когото САЩ носят отговорността за разделянето на страната.\n\r\n\"Америка, която е пречка за мира, разкрива с тези имена същинското си лице\", заявява той пред АФП.\n\r\nПреговорите на двамата лидери предшестват друга необичайна среща, очаквана в близките седмици - между Ким Чен Ун и президента на САЩ Доналд Тръмп.\n\r\nНо за да стигнат до споразумение, Северът и Югът ще трябва да преодолеят десетилетия на враждебност и недоверие.\n\r\nСеверът твърди, че е станал победител в конфликта, който нарича \"Велика освободителна война\".\n\r\n\n\r\nВ северната част на ДМЗ има паметна плоча по повод посещение на Ким Чен Ун от 2012 г., което \"бе за нас ценен урок за това историческо място, където американските завоеватели са коленичили в знак, че се предават\". \"Бъдните поколения ще живеят в обединена Майка Родина\", уверил освен това севернокорейският лидер.\n\r\nВ една от сините бараки, през които минава демаркационната линия, боец от американската охрана внася оживление в обиколката, предупреждавайки туристите: \"Не минавайте зад войника там, защото тази врата води право към Северна Корея\". Тръпката е гарантирана.\n\r\nТуристите, застанали в дъното на стаята, всъщност наистина се намират в \"комунистическа Северна Корея\", добавя той. Веднага започват да щракат фотокамерите на всички желаещи да увековечат краткото си \"прехвърляне\" в КНДР.\r\nГраницата може да се минава само в помещението, изпълнено изцяло от голяма вехта заседателна маса.\n\r\nДа пресечеш обаче бетонната демаркационна линия отвън, разделяща ДМЗ, би било тежка провокация.\n\r\nОсвен умилителните страхове на туристите, в ДМЗ може да се видят понякога и драми - като бягството на обезумелия кореец от Севера, прехвърлил се на юг през ноември под дъжд от куршуми.\n\r\nА Северът все още гордо излага на показ брадвите от инцидента през 1976 г.\r\n \r\n/БТА/\r\n ", "date": "2018.04.24", "title": "В зоната между двете Кореи: Лице в лице с врага!"}
{"url": "https://www.dnes.bg/cars/2018/04/24/krai-na-iadosaniia-shofior-model-na-volvo-uspokoiava-nervite.374558", "text": "За автомобилното изложение в Пекин, което започва в сряда, шведската автомобилна компания Volvo подготви специален прототип, наречен S90 Ambience. Седанът получи необичаен проектор на тавана, който създава уникална атмосфера в салона и успокоява нервите.\r\nЗасега компанията не е обявила дали автомобилът ще влезе в серийно производство.\r\nVolvo S90 Ambience е построен на базата на обикновения S90, но интериорът му е напълно преработен и оборудван с уникална система, контролираща ароматизатора, мултимедийния център и проектора. Салонът на новия концептуален седан е триместен, със зона за повишен комфорт на задния ред. За пътниците е създадена специална атмосфера, която се регулира от три индикатора.\r\r\n                    \r\n                    Разработчиците са създали приложение за смартфон, което ви позволява да контролирате атмосферата. С едно кликване избирате режим, чрез който на проектора се появяват различни тематични клипове (Northern Lights, Scandinavian Forest, Swan Lake, Archipelago, Rain, Nocturnal и Freedom), климатичната система пуска един от четирите специални аромата, а аудиосистемата Bowers and Wilkins възпроизвежда съответната музика.\r\nАко например изберете темата \"Дъжд\", салонът ще замирише на свежо, което ще бъде съпроводено от подходящата картина и музика.\r\n", "date": "2018.04.24", "title": "Край на ядосания шофьор! Модел на Volvo успокоява нервите"}
{"url": "https://www.dnes.bg/sofia/2018/04/24/opashki-ot-gnevni-stolichani-se-viiat-pred-obshtina-mladost.374576", "text": "Столичният район \"Младост\" работи и обслужва граждани, въпреки че от седмица няма кмет заради ареста на Десислава Иванчева.\n\n\n\n\r\nВ сградата се влиза свободно, без хората да бъдат разпитвани къде отиват, работят и всички гишета. Пред повечето обаче има опашки, пише \"\". \n\r\nОт дългото чакане и бавното обслужване се оплакваха повечето хора, отишли в ранния следобед в понеделник в \"Младост\".\n\r\nОпашки има пред двете гишета за издаване на лични документи, които са в сградата на района, но са на подчинение към МВР. Най-много чакаха обаче, за да си платят местните данъци и такси. Срокът за ползване на 5% отстъпка изтича в края на месеца. Някои дори седяха на пейките в градинката зад районната администрация на сянка, докато им дойде редът.\r\n                    \r\n                    \r\n\"От 1 час стоя и не знам кога ще успея да платя\", оплака се възрастна жена. Мъж от опашката посъветва да се зареди с търпение, да вземе номерче и да отдели поне 2-3 часа от деня си.\n\r\nДруга жена пък обясни, че ще продава апартамента си, иска да плати данъчна оценка на имота, но също чакала от часове.\n\r\nТалончето, което взехме от устройството за обслужване на клиенти, ни предупреди, че пред нас има 45 души. Обедната почивка на служителките е \"плаваща\", съобщава табела на вратата.\n\r\nМомиче идва за втори път, за да си плати данъка за колата. Първия бил в деня на акцията срещу Иванчева, когато униформени проверяваха и документи в район \"Младост\".\n\r\nВидяла мъже с качулки и решила да дойде друг път.\n\r\n\"Иска ми се да не е истина, ама май е. Различни версии ни предлагат, това са толкова\r\nмного пари. Един кмет трябва да има висше образование, а партиите я взеха от протестите и я издигнаха\", коментира ареста на Иванчева жена от опашката за плащане на данъци.\n\r\nСлучаят с Десислава Иванчева очевидно е основна тема сред хората, отишли до общината.\n\r\nЗаместникът на арестуваната кметица Владимир Клисуров все още не е решил дали да приеме поста, казаха служители на общината. \n\r\nС него до ранния следобед в понеделник не бе разговаряла и кметицата на София Йорданка Фандъкова,  а пък Владимир Клисуров все още не е потърсил столичния кмет. Фандъкова се надява, че скоро работата в район \"Младост\" ще се нормализира, \"за да не страдат гражданите и бизнесът\".\n\r\nДругият заместник на Иванчева е арх. Румен Русев, който отговаря за строителството. Тя го обвини, че е организирал акцията срещу нея, защото искал да ѝ седне в стола.\n\r\nТретият заместник на Иванчева Биляна Петрова, беше задържана заедно с нея.", "date": "2018.04.24", "title": "Опашки от гневни столичани се вият пред община \"Младост\""}
{"url": "https://www.dnes.bg/sofia/2018/04/24/kakvi-riskove-krie-prisyediniavaneto-na-bylgariia-v-evrozonata.374591", "text": "С какви аргументи България иска да отвори вратата на еврозоната, какви рискове крие това и какви са тенденциите и регулациите в банковия сектор – това са само някои от въпросите, които ще получат своите отговори на предстоящия , на 9 май 2018 г. от 14 часа в Capital Fort.\r\nДискусиите в новото издание на Клуб Investor.bg – \"Банки и финанси\", който се организира от икономическия уебсайт Investor.bg, ще насочат вниманието към най-новите промени, които засягат финансовата и застрахователна система на България.\r\nНа фокус ще бъдат още във финансовата индустрия и бъдещето на . Какви технически и регулаторни проблеми ще се превърнат в предизвикателство пред финансовия свят заради навлизането на нови играчи и ще станем ли свидели на революция в сферата на отвореното банкиране – тези и още теми ще бъдат обсъдени по време на дискусията на Клуб Investor.bg.\r\r\n                    \r\n                    За повече информация и регистрация на:. ", "date": "2018.04.24", "title": "Какви рискове крие присъединяването на България в еврозоната"}
{"url": "https://www.dnes.bg/zvezdi/2018/04/24/pipa-hari-prognoza-za-krystnik-na-bebeto-na-uiliam-i-keit.374560", "text": "На 23 април, когато Великобритания почита своя светец-покровител Свети Георги, на бял свят се появи третото дете на принц Уилям и съпругата му, херцогинята на Кембридж Катрин. Щастливите родители позираха за кратко с новородения си син пред събралите си представители на медиите и поклонници, преди да напуснат болницата\r\n\"Сейнт Мери\" и да се приберат у дома с най-новото попълнение в кралското семейство. Кога обаче ще бъде следващата публична поява на малкия принц? Отговор на този въпрос дава кралският коментатор Джеймс Брукс, цитиран от в. \"Дейли експрес\" и БТА.\r\nСпоред Брукс най-вероятно следващата поява пред публика на малкия принц, който е пети поред наследник на британския престол, ще бъде на кръщенето му.\n\n\r\r\n                    \r\n                    Коментаторът напомня, че по-големите брат и сестра на кралското бебе - принц Джордж и принцеса Шарлот, бяха кръстени съответно на третия и втория месец след раждането им.\r\nДжеймс Брукс се съмнява, че третото отроче на принц Уилям и херцогинята на Кембридж Катрин ще се появи на предстоящата сватба на принц Хари и Меган Маркъл на 19 май.\r\n\"Това ще бъде големият ден за Хари и Меган и нищо не трябва да отклонява вниманието от тях, за което се очаква да получат подкрепа от Уилям и Кейт. В този смисъл едва ли бебето ще попадне в сватбения фокус\", отбелязва Брукс.\r\nПредвид очакванията следващата поява пред публика на малкия принц да бъде на кръщенето му, букмейкърите вече приемат залози на кого ще се падне честта да въведе бебето в лоното на Англиканската църква.\r\nСред потенциалните кръстници се спряга името на бъдещата кралска булка Меган Маркъл. Избраницата на принц Хари обаче не е сред фаворитите. Коефициентът тя да стане кръстница е 14 към едно.\r\nСъдейки по приеманите от букмейкърите залози, честта най-вероятно ще се падне на бившата детегледачка на принцовете Уилям и Хари Тиги Лег-Бърк. Коефициентът за нея е 2/1.\r\nСъс залог 3/1 следващата най-вероятна кръстница е Лора Лопес, родена Паркър-Боулс - дъщерята на херцогинята на Корнуол Камила от първия й брак и доведена дъщеря на втория й съпруг, престолонаследника принц Чарлз.\r\nБукмейкърите предлагат коефициент 10/1 за принц Хари и брата и сестрата на херцогинята на Кембридж - Джеймс Мидълтън и Пипа Мидълтън.\r\n\"Историята най-вероятно ще се повтори за трети път и принц Уилям и херцогинята на Кембридж Катрин ще предпочетат най-близките си хора като принц Хари и Пипа Мидълтън за кръстници на третото им дете\", казва Джесика Бридж от букмейкърска къща \"Ладброукс\".\r\nСред потенциалните кандидати за отговорната роля букмейкърите приемат залози и за семейните приятели Дейвид Джардин-Патерсън (5/1) и Хю ван Кутсем, както и за бившата частна секретарка на Кейт, Ребека Пристли (6/1).\r\nКоефициентът за принцесите Биатрис и Юджини е 7/1.\r\nКръстниците на принц Джордж - първородния син на принц Уилям и херцогинята на Кембридж Катрин бяха седем - Оливър Бейкър, Емилия Джардин-Патерсън, граф Гроувнър, Джейми Лаудър-Пинкъртън, Джулия Самюъл, Уилям ван Кутсем и Зара Тиндъл - единствената представителка на кралското семейство, припомня изданието.\r\nПринцеса Шарлот беше кръстена от петима души - Лора Фелоус (братовчедка на принц Уилям), Адам Мидълтън (братовчед на херцогинята на Кембридж Катрин) и семейните приятели Томас ван Страубензее, Софи Картър и Джеймс Мийд.\r\nМеждувременно измежду многобройните поздравления, получени от херцога и херцогинята на Кембридж по случай раждането на третото им дете, в. \"Дейли експрес\" откроява това на бившата първа дама на САЩ Мишел Обама.\r\n\"Барак и аз с вълнение приветстваме херцога и херцогинята на Кембридж за най-новото попълнение в семейството. Надяваме се скоро да го видим на пижамено парти в двореца Кенсингтън. За случая ще си облека пеньоара\", написа в Туитър Мишел Обама.\r\nСемейство Обама посети кралската двойка през април 2016 г. По време на частната вечеря в двореца Кенсингтън бившият президент на САЩ и съпругата му имаха възможността да се срещнат с малкия принц Джордж по пантофи и халат. Впоследствие Барак Обама сподели, че е останал очарован от срещата с първородния син на херцога и херцогинята на Кембридж.", "date": "2018.04.24", "title": "Пипа, Хари... Прогноза за кръстник на бебето на Уилям и Кейт"}
{"url": "https://www.dnes.bg/obshtestvo/2018/04/24/simeonov-chaka-deputatsko-ramo-za-pusheneto-ot-hora-sys-syvest.374578", "text": "Вицепремиерът Валери Симеонов  очаква сериозна парламентарна подкрепа за предложението да се върне пушенето в обособени помещения в заведенията.\n\n\r\nТой се надява още тази седмица да бъдат внeсeни през депутати в НС предложенията за промени в Закона за здравето.\r\nСимеонов каза пред журналисти в Министерския съвет, че законопроектът  отговаря на очакванията на обществото и би въвел хармония и  справедливост при спазването и прилагането на закона, а не лицемерие и  двуличие, както според него е сега.\r\nДнес ще бъдат обсъдени няколко законопроекта на групата на \"Обединени патриоти\" и в зависимост от резултата може да бъдат внесени няколко законопроекта още утре, допълни той след заседанието на НСТС.\r\r\n                    \r\n                    \"Очаквам от хора със съвест да гласуват в подкрепа на този законопроект\", отговори вицепремиерът на въпрос от кои партии очаква подкрепа и изтъкна, че той е полезен не само за туристическия бранш, но и за непушачи като него.\r\nВицепремиерът информира също и че на страницата на МС е публикуван законопроектът за вредата от шума, изготвен от МЗ, като отбеляза, че има още една седмица за становища по него.\r\n\"Дали ще има дискотеки, които шумят неправомерно, ще зависи от това дали законопроектът ще бъде приет или не\", добави Симеонов, цитиран от БТА. Във връзка с проверките за шума Симеонов съобщи, че това лято щабовете ще продължат да действат и добави, че ще ръководи дейността им във Варна и в Бургас.\r\nДругият законопроект, който ще бъде внесен в НС също през депутати, е свързан с ограниченията на рекламата на хазартните игри и залаганията.\r\nПо темата за днешния протест на миньорите вицепремиерът изрази лично мнение, според което \"не е работа на миньорите да се занимават с цената на въглищата\".\r\nПо думите му в правомощията на синдикатите е да имат претенции за условията на труд, заплащането и по въпроси, свързани със защитата на интересите на работниците.", "date": "2018.04.24", "title": "Симеонов чака \"депутатско рамо\" за пушенето от \"хора със съвест\""}
{"url": "https://www.dnes.bg/notifikacii/2018/04/24/podgotovka-za-gergiovden-kradec-svi-30-iareta.374540", "text": "Стопанин попаде оплакване в полицията, че са му откраднати 30 ярета, съобщават от полицията в Добрич.\r\nНа 23 април, около 08:30 часа, е получено съобщение за извършена кражба в землището на с. Чернооково, обл. Добрич. \r\nУстановено е, че за времето от 22 до 23 април неизвестен извършител е проникнал в неукрепено заграждение. По данни на тъжителя е извършена кражба на 30 ярета. \r\nПо случая е образувано досъдебно производство по описа на РУ МВР Генерал Тошево. Извършителят се издирва.", "date": "2018.04.24", "title": "Подготовка за Гергьовден: Крадец сви 30 ярета!"}
{"url": "https://www.dnes.bg/zvezdi/2018/04/24/trogatelno-cveti-pironkova-otmaria-sys-sina-si.374571", "text": "Една от най-известните български тенисистки, Цвети Пиронкова, за първи път показа сина си.\r\nРодната ракета стана майка в края на месец март, а щастливото събитие сподели сама в социалните мрежи.\r\nСега Пиронкова използва отново личния си профил в Instagram, в който сподели кадри с малкия Александър.\r\nНа снимките Цвети се радва на слънчевите лъчи, докато неотлъчно следи сина си в количка до нея.\r\nТова е първият публичен дебют на новородения син на родната тенисистка.\r\nВижте още за звездите в ", "date": "2018.04.24", "title": "Трогателно: Цвети Пиронкова отмаря със сина си"}
{"url": "https://www.dnes.bg/stranata/2018/04/24/katadjiiska-akciia-pytnici-s-kolani.374587", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Започна акция за безопасност на пътя. Полицаите от Пътна полиция и изпълнителна агенция \"Автомобилна администрация\" проверяват дали шофьорите спазват изискванията.\n\r\nПроверката ще продължи до края на седмицата на територията на цялата страна, а контролът върху МПС, превозващи пътници, ще бъде изключително засилен. Органите на реда следят дали водачите спазват изискванията за почивка, дали превозните средства са в изправност и поставят ли пътниците задължителните обезопасителни колани.\n\r\n\"Засега резултатите са обнадеждаващи. Изглежда хората са си взели поука от тежката катастрофа на АМ \"Тракия\", при която загинаха 6 души, а други 23 бяха ранени. Пасажерите явно осъзнават рисковете и вече поставят обезопасителни колани\", посочи пред  главен инспектор Росен Рапчев.\r\n                    \r\n                    \r\nАко изискванията не бъдат спазвани, нарушителите подлежат на индивидуални санкции. Водачите на превозните средства, които не са се погрижили пътниците да бъдат обезопасени, също ще бъдат глобявани.\r\n ", "date": "2018.04.24", "title": "КАТаджийска акция: Пътници с колани"}
{"url": "https://www.dnes.bg/akoshtete-vqrvaite/2018/04/24/zodiite-koito-sa-nai-smushtavashti.374575", "text": "Без значение колко приятелски се опитвате да се държите, има някои хора, които се смущават в присъствието ви.\r\nИзглежда няма значение какво правите, тези хора просто се страхуват да се доближат до вас и често ви слагат етикети, като студени, темерути или надменни. \n\r\nАко не с вас, това със сигурност често се случва с представителите на определени зодии. Смущението, което те предизвикват сред околните, пречи на много хора да ги опознаят. \n\r\nКои зодии най-често смущават останалите?\n\r\n\n\r\nСкорпионите са смущаващи, защото са много тайнствени и правят всичко с голяма интензивност. Вие никога не знаете как ще реагират, а много често реакцията не съответства на импулса. Те могат да избухнат, ако им кажете блягородна лъжа, но да останат напълно спокойни, когато ударите колата им. \r\n                    \r\n                    \r\nВ някои моменти може дори да изпитате страх да ги доближите, поради същата причина. \r\nВижте останалите зодии в", "date": "2018.04.24", "title": "Зодиите, които са най-смущаващи"}
{"url": "https://www.dnes.bg/notifikacii/2018/04/24/32-godini-sled-tragediiata-chernobil-pogled-otvytre.374538", "text": "\n\r\nСамо след 2 дни – на 26 април, светът ще отбележи 32 години от аварията в Чернобилската АЕЦ – най-голямата ядрена катастрофа в историята.\n\n\r\nВече повече от 3 десетилетия световната общност продължава да се бори с последиците от трагедията, опровергала през април 1986 г. твърдението, че в енергетиката има само \"мирен атом\".\r\nАварията в Чернобилската АЕЦ през нощта срещу 26 април 1986 г. се превърна в най-тежката катастрофа в историята на атомната енергетика. Радиоактивното замърсяване обхвана над 200 000 квадратни километра, най-вече в Украйна, Беларус и Русия.\rСамоотверженият труд на \"ликвидаторите\" от целия Съветски съюз даде възможност още през ноември 1986 г. обектът да бъде покрит с първия бетонен саркофаг, който задържа най-малко 95 на сто от горивото в разрушения реактор, а освен това - близо 70 000 тона радиоактивни метали, бетон, стъклообразна маса и десетки тонове радиоактивен прах.\r\nНа сутринта на 26 април 1986 г. никой не подозира, че авария в 4-ти реактор на централата ще се превърне в нещо страшно. Тези, които са живели и работили в близост до централата, е трябвало да се евакуират за три дни. Животът им след това обаче се превръща в 30-годишно изгнание.\r\nДнес 30-километровата зона около централата, заедно с призрачния град Припят, са недостъпни за обикновените хора.\r\nЕкип на агенция Reuters посети АЕЦ \"Чернобил\" и засне уникални кадри от централата 32 години след най-голямата ядрена катастрофа. ", "date": "2018.04.24", "title": "32 години след трагедията: Чернобил – поглед отвътре"}
{"url": "https://www.dnes.bg/obrazovanie/2018/04/24/vylchev-zove-gimnaziite-da-izbirat-profili-s-matematika.374535", "text": "Гимназиите да избират профили, свързани с математиката и природните науки във втори гимназиален етап. За това призова образователният министър Красимир Вълчев при откриването на новия корпус по природни науки \"Еврика\" в 52 СУ \"Елисавета Багряна\".\r\n\"Трябва да инвестираме в СТЕМ, в обучението по математика, природни науки, техника. Казваме, че най-големият сектор е туризмът, че той създава най-голяма добавена стойност. Всъщност това създават индустриите, свързани с техниката и технологиите, машиностроене. И там е най-големият потенциал ние да генерираме растеж\", заяви той.\r\nПозициите, свързани със задълбочено изучаване на математика, природни науки, информатика, ще осигурят най-пълноценна бъдеща реализация на едно дете, убеден е Вълчев.\r\r\n                    \r\n                    Тази година чрез националната програма за модернизиране на образователната среда ще бъдат предоставени допълнително 2 млн. лева за кабинети по природни науки, каза Вълчев, цитиран от \"Фокус\".\r\nПпредоставени са допълнително 2 милиона лева за обновяване на кабинетите по природни науки в училищата, добави министърът. В края на миналата година предоставихме целеви средства на природо-математическите гимназии за обновяването на кабинетите им по природни науки.\r\nИма няколко области, в които в по-голяма степен МОН ще насърчава обучението чрез дейности по интереси - техника, технологии и природни науки. Това са секторите, за които имаме най-голям недостиг на пазара на труда, отбеляза образователният министър. От секторите на икономиката ни се вижда, че в инженерството, машиностроенето, мехатрониката и технологиите имаме най-голяма потребност от кадри, добави Вълчев.\r\nСега в 13 000 учебни стаи има възможности за \"фронтално обучение\", а чрез националната програма за ИКТ амбицията ни е през следващите години тези стаи да станат значително повече.\r\nВ кратък период ще инвестираме във wi-fi и мрежи във всички училища и в купуването на електронни дневници или платформи, информира образователният министър.", "date": "2018.04.24", "title": "Вълчев зове: Гимназиите да избират профили с математика"}
{"url": "https://www.dnes.bg/akoshtete-vqrvaite/2018/04/24/komfort-v-samoleta-syveti-za-bezopasno-obleklo.374577", "text": "Независимо дали избирате облекло за кратък или за по-дълъг полет, най-важното е да се чувствате комфортно и в същото време пътуването ви да премине без проблеми.\n\r\nЗатова ще ви предложим някои съвети, които определено биха били от полза при подготовката за следващия полет.\n\r\nЕто какво е най-добре да избягвате.\n\r\n\n\r\nВ самолета ще бъдете в малко пространство и заобиколени от много хора. В подобни ситуации е добре да се избягват тежките парфюми за доброто на останалите пътници, пък и за ваше добро.\n\r\nТези парфюми се оказват дразнещи не само за околните, но и за самите вас, когато сте затворени в малки, непроветриви помещения. Те могат да бъдат особено неприятни за хората, страдащи от астма и алергии.\r\n                    \r\n                    \r\n\n\r\nИзбягвайте тесните дрехи, особено когато полетът е по-дълъг от 4 часа. В противен случай сте изложени на риск от дълбока венозна тромбоза. Състоянието представлява кръвен съсирек, който се образува във вената, обикновено на крака.\n\r\nЗа да се предотврати това състояние, носете удобни дрехи и се разхождайте колкото можете по-често.\r\nВижте още по темата в", "date": "2018.04.24", "title": "Комфорт в самолета: Съвети за безопасно облекло"}
{"url": "https://www.dnes.bg/sofia/2018/04/24/remont-po-nashenski-sys-styrchashti-plochki-i-kupishta-bokluci.374561", "text": "Започва да става традиция у нас да правим ремонти на ремонтите. Такъв е случаят и в столиния кв. \"Левски\" В, където един иначе добронамерен ремонт, е извършен доста нескопосано, сигнализират живеещите в платофмрата на Investor Media Group .\r\n\"Подхода към бл. 23 през зимата в края на миналата година беше разбита и вероятно реконструирана комуникационна шахта, намираща се на тревната площ до пресечката към бл. 23\", пише в сигнала.\r\nНо до там. Оттогава там си стоят неизхвърлени строителните отпадъци и боклуци. Там е и сигналната лента за извъръшващ се ремонт.\r\n\"Сякаш някой е изплашил работниците, и те, бързо са избягали...\", пише сигнализиращият.\r\r\n                    \r\n                    А самият ремонт... е традиционно некачествен. Възстановените плочки, премахвани по време на ремонта, са нескопосано наредени, някои нови стърчат, някои стари пък са пропаднали.\r\nАко и вие видите нередност, проблем, с който се сблъсквате всеки ден и искате да подадете сигнал - направете го онлайн в !\r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.\n\r\nНие пък ще отразим вашия сигнал, а медийното внимание е още един стимул за институциите да свършат работата си!", "date": "2018.04.24", "title": "Ремонт по нашенски: Със стърчащи плочки и купища боклуци"}
{"url": "https://www.dnes.bg/football/2018/04/24/belchev-cska-moje-da-vkara-tri-gola-na-levski.374551", "text": "Треньорът на ЦСКА Стамен Белчев даде интервю за клубната телевизия преди важния сблъсък с Левски. \r\nРеваншът от полуфиналите за Купата на България е утре (25 април) от 18:30 часа на Националния стадион \"Васил Левски\", като \"сините\" имат преднина от 2:0 след първото Вечно дерби.\r\n \r\nСпоред Белчев играчите трябва да бъдат спокойни и уверени и да намерят баланса между желанието и емоцията, за да бъде резултатът от двубоя положителен за нас.\r\n \r\nБелчев смята, че 2 или 3 гола се наваксват и е убеден, че ЦСКА ще успее да ги вкара, но е категоричен, че тимът трябва да играе компактно в защита, за да няма проблеми.\r\n \r\n\"Дербитата са за характери, играе се за чест, за клуба, за феновете, за нашите семейства, за да може хората около нас и ние самите да се гордеем\", заяви специалистът.\r\n \r\nТреньорът сподели, че футболистите не трябва да бъдат обременени психически, но мотивирани и дисциплинирани, за да може да празнуваме след мача.\r\n \r\n\"Трябва да мислим два хода напред и ще вкараме нужните голове. В някои мачове отборът отпадна физически, но е добре подготвен. По-скоро имахме психологически проблеми, макар че това не трябва да се отразява на играта на състав като ЦСКА\", каза още Белчев.\r\n \r\nТой поиска от \"червените\" да водят играта, защото това ще им даде предимство. Спецът добави, че има няколко играчи, които се завръщат след контузии, но подчерта, че един мач се изкарва някак. Той визираше най-вече състоянието на възстановения Кирил Десподов.\r\n \r\nОтносно капаните на Делио Роси в предните издания на Вечното дерби, той заяви: \"Всеки треньор сам си преценява, мен не ме е изненадва. Изненадаха ме неща от нашия отбор, които не трябва да се повтарят\".\r\n \r\n", "date": "2018.04.24", "title": "Белчев: ЦСКА може да вкара три гола на Левски!"}
{"url": "https://www.dnes.bg/stranata/2018/04/24/poznato-krateri-na-pytia-bezdomni-kucheta-trafik.374546", "text": "Измина още една седмица, в която сигналите за нередности у нас не секваха. \n\r\nПо неписано правило започваме със сигналите за дупки, които гражданите продължават да изпращат до Столична община чрез платформата за Investor Media Group .\n\r\nЗапочваме обзора със  на Ул. Хайдушка поляна от №22 (от ул. Житница), до края й (ул.691). \"Тъй като това е обходен маршрут на кръстовището \"Красно село\", където в момента изграждат метрото, а улицата е много натоварена - окаяното й положение е недопустимо\", споделя авторът на сигнала. \r\n                    \r\n                    \r\nОпасни дупки не липсват и в  в близост с ул. Тинтява ни сигнализира друг потребител. \n\r\nПроблемите с инфраструктурата на града не свършват само с дупките. Получихме сигнали за  на ул. 406, които са се отворили след зимния сезон в столичния кв. Младост 4. \n\r\n пък тревожат шофьорите, които преминават по ул.\"Габрово\" в посока бул. \"Константин Величков\". \n\r\n\"При наличието на поставен знак и камера има постоянно паркирани автомобили, които правят невъзможно използването на дясната лента за движение, а задръстванията и трафикът са огромни“, описва проблема сигнализиращият. \n\r\nПостъпи пореден сигнал за , което подателят на сигнала описва като огромно и алармира, че се разхожда необезпокоявано в столичния квартал \"Павлово\". Мястото, което предимно обитава кучето, е строеж в началото на ул. \"Народен певец\", а потребителят отправя молба към общинското предприятие \"Екоравновесие\" да реагира незабавно. \n\r\nЗавършваме обзора със сигнала за , който се намира на кръстовището на булевардите \"Д. Несторов\" и \"България\" и е надвесен над уличното платно, вероятно в следствие на удар от превозно средство.", "date": "2018.04.24", "title": "Познато: Кратери на пътя, бездомни кучета, трафик"}
{"url": "https://www.dnes.bg/art/2018/04/24/britanec-pogrebva-samoleti-veche-sa-tri.374526", "text": "Художникът Роджър Хайорнс вече е погребал три излезли от експлоатация самолета в Обединеното кралство, Чехия и Холандия като част от амбициозен, ленд арт проект, който едва сега излезе наяве. \n\r\n\"Мислех си за едно погребение, но с течение на времето идеята се превърна в мрежа, в редица международни самолети\", каза в интервю за BBC Radio Хайорнс.\n\r\nЕдин от самолетите е на неразкрито място в Източна Англия. \"Това е творба близо до реката Оруел извън Ипсуич, където обичал да играе Джордж Оруел\", казва Хайорнс. - Самолетът е погребан в дълбока дупка в хълмистата земя. Той не е достъпен за обществеността и всъщност местността вече е гъста поляна.\r\nМеждувременно холандски колекционер поръчва произведения на художника, който тъкмо е получил британски модел от програма за аерокосмическо развитие през 1984 г. от военна база в Източна Англия.\r\r\n                    \r\n                    Самолетът е демонтиран, сглобен и погребан през февруари в Харлем. \"Можете да влезете в самолета, последното парче е от бетонна инфраструктура - спираловидно стълбище - всичко, което трябваше да се добави\" - казва номинираният за наградата \"Търнър\" художник.\n\r\nВ края на миналата година друг самолетен проект се прочува, когато 400 души видяха съветски МИГ 21 да влиза в лаборатория Eli Beamlines Laser в Прага, която е лазерна лаборатория за физически и материални изследвания. \n\r\nПроектът беше финансиран и съорганизиран от Галерия Рудолфинум в Прага. Заравянето на парче от историята на Студената война в паркинга на лаборатория, финансирана от ЕС, е сериозна инициатива, казва художникът:\n\r\n\"Има толкова много късни постмодерни направления, които се свързват помежду си, това е случаен колаж на мрежовата реалност и нейните слоеве. Погребението е все още мистифициращ процес, отделянето от света в този случай е наистина е опустошително.\"\n\r\nМеждувременно, Хайорнс води дискусии с един евангелски свещеник в Нигерия за заравяне на самолет в Абуджа. \"Той показва нова насока на своето паство. Тук съм наистина, за да дам благословията и съветите си на тези, които искат да погребат самолети по каквато и да е причина или дневен ред. Глобализирана мрежа за погребения е това, което ме интересува\" - казва още  Роджър Хйорнс, цитиран от ArtPrice.\n\r\nПо-ранен план за погребване на изведен от експлоатация Boeing 737 jetliner в родния му град Бирмингам засега е задържан. Проектът трябваше да бъде реализиран в сътрудничество с галерия Ikon.\n\r\n\"Имаше по-неотложни приоритети в Бирмингам. Галерията се бори срещу съкращения на финансирането от местните власти - казва художникът, който е убеден, че плана все пак може да продължи. - Това е споразумение, дали е следващият месец или след 15 години, или 50 години\"...", "date": "2018.04.24", "title": "Британец погребва самолети. Вече са три!"}
{"url": "https://www.dnes.bg/sofia/2018/04/24/remontirat-17-stolichni-shkola-s-36-mln-ot-briuksel.374548", "text": "През тази година предстои модернизацията на 17 училища и детски градини в София на обща стойност 36 милиона лева, които са по оперативната програма \"Региони в растеж\". Това каза кметът на София Йорданка Фандъкова при откриването на новия център по природни науки \"Еврика\" в 51-во Средно училище \"Елисавета Багряна\" в София, цитирана от БТА.\n\n\r\nЩе продължи строителството на нови детски градини и училища в столицата, като през тази година отпуснахме вече 1 милион лева за проектирането на нови корпуси - на сгради на училища и детски градини, увери кметът Фандъкова.\r\nТя уточни, че предстои проектирането на четири нови училища и на шест нови спортни зали, като 51-во училище е едно от училищата, в които ще бъдат изградени квартални спортни зали.\r\r\n                    \r\n                    Сега се разширява с нов корпус Първа английска езикова гимназия в София, има средства и за нова спортна зала в нея. Изгражда се и нова спортна зала в 149-о училище, информира кметът Фандъкова.\r\nТя обобщи, че в последните години около 360 милиона лева е инвестирала Столичната община в образователна среда - в строителството и в модернизацията на детски градини и училища. \r\n ", "date": "2018.04.24", "title": "Ремонтират 17 столични школа с 36 млн. от Брюксел"}
{"url": "https://www.dnes.bg/balkani/2018/04/24/balkanska-sreshta-regionyt-ima-potencial-i-shte-go-izpolzvame.374592", "text": "\nБългария, Румъния, Гърция и Сърбия обсъдиха конкретни проекти за развитието на Балканите по време на Съвета за сътрудничество на високо равнище, който се проведе в Букурещ. Транспортните коридори, енергийната и дигиталната свързаност бяха във фокуса на разговорите между премиерите Бойко Борисов, Виорика Дънчила, Алексис Ципрас и президента Александър Вучич. \r\nЛидерите решиха да се формират работни групи на министрите на транспорта и съобщенията на четирите страни, които да финализират проектите преди срещата от формата 16+1 през юли в София. \r\nПремиерът Бойко Борисов заяви, че това, че срещите им продължават да се провеждат е една добра новина. Той подчерта, че нямат намерение да излизат с декларации, а искат да напреднат в инфраструктурата и пристанищата. Премиерът Борисов през есента миналата година домакинства във Варна първия форум в този формат и отново призова за разбирателство и диалог на Балканите, подчертавайки, че проблем в която и да е държава става всеобщ за региона.\r\r\n                    \r\n                    Министър-председателят на Гърция Алексис Ципрас посочи, че целта на четиристранния съвет е да допринася за мира, стабилността и сигурността в региона.\r\n\"Балканите имат потенциал и ние сме тук, за да използваме възможностите за развитие според нашите интереси, а не само според дневния ред на трети страни\", каза Ципрас, цитиран от \"Фокус\".\r\nТой съобщи, че страната му обмисля да се включи в инициативата 16+1.\r\nГръцкият, както и румънският премиер Виорика Дънчила, оцениха високо постигнатото по време на Българското председателство на Съвета на ЕС. Те откроиха приоритета Западни Балкани и потвърдиха подкрепата си за процеса на евроинтеграция на страните от региона.\r\nПрезидентът Александър Вучич благодари за ангажираността към Западните Балкани и конкретно към Сърбия и подчерта готовността и на четирите страни от Съвета за ускоряване на реализацията на инфраструктурните проекти.", "date": "2018.04.24", "title": "Балканска среща: Регионът има потенциал и ще го използваме!"}
{"url": "https://www.dnes.bg/notifikacii/2018/04/24/plastmasovite-mikrochastici-ot-pastata-za-zybi-krema-za-lice-i-vodata.374510", "text": "\n\r\nПластмасови микрочастици във водата, в пастата за зъби, в душгеловете, пластмасови играчки, найлонови торбички. Пластмасата превзема света. Какво означава това за човека и природата?\n\r\nОказва се, че микрочастиците са навсякъде около нас и в неподозирани форми.  ни представя няколко неочаквани източника на пластмасови микрочастици.\r\n", "date": "2018.04.24", "title": "Пластмасовите микрочастици – от пастата за зъби, крема за лице и водата"}
{"url": "https://www.dnes.bg/akoshtete-vqrvaite/2018/04/24/pernati-narushiteli-patki-previshili-skorostta-s-22-km-ch.374531", "text": "\r\nКамера за превишена скорост в западна Швейцария на два пъти е заснела нарушители в рамките на три дни. Нищо необичайно всъщност, като изключим факта, че нарушителите са... патки.\r\nКамерата, заснела пернатия пътен нарушител, е в Кьониц, община - югоизточно от Берн.\r\nПървия път патката е била заснета да лети ниско във въздуха, но нарушавайки лимита за скоростта за колите с 22 км/ч.\r\r\n                    \r\n                    \"Патицата е летяла ниско с 52 км/ч, нарушавайки ограничението от 30 к/ч\", твърди местната полиция в съобщение, публикувано заедно със снимка на нарушителя, пише международната редакция на \"Дойче веле\".\r\nТри дни по-късно нарушението се повторило. Полицаите обаче не знаят дали си имат работа със сериен нарушител или ято престъпници.\r\nПернатите нарушители са късметлии, защото няма да плащат скъпо за нарушението си. Превишаването на скоростта с 22 км/ч в жилищна зона в Швейцария може да приключи с полицейско предупреждение, глоба и забрана за шофиране от един месец.\r\nМалката, но богата планинска държава определя глобите на базата на доходите на нарушителя. През 2010 г. швейцарски шофьор е бил глобен с $290 000, защото е карал със 137 км/ч в зона, където максимално разрешената скорост е 80 км/ч.", "date": "2018.04.24", "title": "Пернати нарушители: Патки превишили скоростта с 22 км/ч "}
{"url": "https://www.dnes.bg/muzika/2018/04/24/anasteisha-startira-evropeiskoto-si-turne-idva-i-u-nas.374500", "text": "Европейското турне на поп звездата Анастейша стартира от Холандия. \"Evolution\", както се казва и най-новият албум на американската дива, включва над 38 спирки. \n\r\nСред тях са Люксембург, Германия, Швейцария, Италия, Чехия, Унгария, Великобритания, Финландия и още много други. Концертът ѝ в България ще се проведе на 1 юли в зала 1 на НДК.\n\r\nАнастейша ще зарадва почитателите с най-големите си хитове - Left Outside Alone, Not That Kind, Paid My Dues, Sick and Tired и I'm Outta Love. Разбира се, ще чуем и песни от последния й - седми студиен албум.\n\n\r\n\"Evolution\" олицетворява силата на певицата да продължи напред, въпреки коварния рак, с който се бори два пъти през 2003 и 2013 година.\r\r\n                    \r\n                    Анастейша прие завръщането на болестта като мисия, за да говори и пее свободно за нея пред други хора, които страдат от рак.\n\r\nЛюбимата ѝ песен от албума е Stamina, защото всички имат нужда от това в живота си, което в превод означава възможността да продължиш, да устоиш и да имаш физическа и психическа воля. Както и песента Boxer, заради смелостта да поемаш ударите и да не позволяваш някой от тях да те повали. \n\r\n\"Във всяка песен от албума има власт. Искам моята музика да говори на хората, да им помага, когато минават през труден период и да им покаже, че всичко е възможно. Можеш да оцелееш, да еволюираш. Погледнете ме!\"\n\r\nБилети за концерта могат да бъдат закупени на цени от 55 до 130 лева в мрежата на Eventim.bg и касите в бензиностанции OMV.", "date": "2018.04.24", "title": "Анастейша стартира европейското си турне. Идва и у нас!"}
{"url": "https://www.dnes.bg/science/2018/04/24/astronomi-otkriha-poglyshtashta-svetlinata-planeta.374542", "text": "При изследването на свойствата и състава на планетата WASP-104b, която заради температурните си особености е наречена горещ Юпитер, британски учени попаднали на необичаен феномен - свръхгорещата планета в съзвездието Лъв на практика поглъща изцяло светлината от най-близката до нея звезда, съобщи Лайф.\n\r\nПоради високите температури на атмосферите си, нагрявани заради близкото им съседство с горещата звезда, юпитероподобните планети могат да погълнат до 40-50 процента от светлината й. \n\r\nWASP-104b обаче се оказа значително по-интересна от аналогичните планети - свръхтъмната планета поглъща 98 процента от светлината от жълтото слънцеподобно джудже, което се намира на разстояние 466 светлинни години от Земята.\r\n                    \r\n                    \r\nWASP-104b поглъща видимото излъчване благодарение на плътната си, напомняща мъгла атмосфера. Учени от университета Кийл в Нюкасъл смятат, че практически цялостното поглъщане на светлината е обусловено от голямото съдържание на натрий и калий.\n\r\nДо откриването и подробното изследване на WASP-104b титлата \"най-тъмна планета\" принадлежеше на TrES-2b - тъмния газов гигант в съзвездието Дракон, който отразява едва 0,1 процента от светлината от най-близката до него звезда. Но учените са на мнение, че WASP-104b не е изследвана подробно и поглъща почти 100 процента от видимата светлина.  \r\n/БТА/\r\n ", "date": "2018.04.24", "title": "Астрономи откриха \"поглъщаща\" светлината планета"}
{"url": "https://www.dnes.bg/technology/2018/04/24/tainiiat-plan-na-amazon-za-domashniia-robot.374528", "text": "\n\r\nРоботът се развива под кодовото име Vesta, вдъхновен от римската богиня на дома и огнището. Според източниците на агенцията, които са информирани за плановете, Amazon планира първото тестване на роботи от служители в домовете им по-късно през тази година. Доставката до потребителите е планирана за 2019 г., но може да бъде отложена. Освен това в Lab 126 вече е имало хардуерни проекти, които са били преустановени по време на фазата на разработката. Говорител на Amazon не е потвърдил проекта Vesta, заявявайки, че компанията не коментира \"слухове и спекулации\".  \r\n                    \r\n                    \r\nПрототипите са оборудвани с мощни камери и софтуер за компютърно зрение и се движат подобно на самоходни автомобили през стаите в жилищата. Твърди се, че ръководител на разработката е бившият мениджър на Apple Макс Пали. Освен това Amazon е наел и специалисти по машинно инженерство от роботизираната индустрия.\n\r\nПроектът Vesta очевидно няма нищо общо с Amazon Robotics, дъщерно дружество на концерна в щата Масачузетс и в Германия, които са резултат от придобиването на Kiva Systems за 775 милиона долара през 2012 година. Технологията на Kiva се ползва от Amazon достатъчно интензивно за автоматизиране на складовата ѝ база, което допринася значително за доставките в рамките на един и същи или следващия ден. Складовите роботи увеличават производителността, като доставят поръчаните продукти директно на персонала, който ги подбира, пакетира и транспортира. Рафтовете се движат от сравнително плоски, оранжеви роботи, които могат да ги качват или свалят.\n\r\nВъпреки това задачите, които роботът Vesta трябва да изпълнява, все още са до голяма степен неясни. Информаторите, запознати с проекта, предполагат, че може да става дума за нещо като мобилен гласов асистент Alexa, който придружава собствениците си през дома. Роботът може да бъде в състояние да прави обикновени домакински дейности, или просто да прави компания.\n\r\n\"Домашните роботи не са толкова голям скок за Amazon\", коментира авторът на специализираното технологично издание ZDNet.com Лари Динган. „Става дума за това, че Amazon дава тяло на Alexa\". А Alexa дава на роботите глас, контролен център, потребителски интерфейс.\n\r\nДинган очаква допълнителни възможности да има в сферата на здравеопазването, корпоративното сътрудничество и, разбира се, в електронната търговия. С екосистемата Alexa и Amazon Web Services Amazon има най-добрите условия за разработване на успешни роботи - осигурява се последователен хардуерен дизайн. Освен това следва да се има предвид и многократно доказаната готовност на Amazon да субсидира силно собствения си хардуер, пояснява тя. \r\n", "date": "2018.04.24", "title": "Тайният план на Amazon за домашния робот "}
{"url": "https://www.dnes.bg/stranata/2018/04/24/jegata-nastypva-ne-palete-ogyn-v-zashtitenite-teritorii.374544", "text": "Във връзка с наближаване на летния сезон и покачването на температурите, МОСВ напомня, че се увеличава опасността от възникване на пожари в защитените и заети от естествени екосистеми с висока природозащитна стойност територии, съобщиха от пресцентъра на екоминистерството.\n\r\nОттам призовават да не се пали огън извън определените и обозначени за това места и да не разпалват и хвърлят в огъня леснозапалими изкуствени материи, масла и други запалителни течности. \n\r\nДа не палят треви и растителни отпадъци с цел почистването на терена и по никакъв повод да не изгарят отпадъци сред природата, пише още в съобщението.\n\r\nВ случай на пожар незабавно трябва да се подаде сигнал на 112 или на телефоните на Районните служби по пожарна и аварийна безопасност, Дирекциите на националните паркове, Регионалните инспекции по околна среда и води и Горските стопанства.\r\n                    \r\n                    \r\nСъгласно заповед, издавана всяка година от министъра на околната среда и водите, периодът от 1 април до 31 октомври е определен за пожароопасен сезон в защитените територии изключителна държавна собственост.", "date": "2018.04.24", "title": "Жегата настъпва, не палете огън в защитените територии"}
{"url": "https://www.dnes.bg/snimka-na-denia/2018/04/24/april-liato-dnes-i-v-kraia-pak-za-gergiovden-dyjd-i-hlad.374522", "text": "Априлското лято продължава и в края на месеца градусите пак ще са около 30-те, дори ще ги надвишат.\r\nПрез следващите седмици ще бъде слънчево и топло, температурите ще са между 26-31 градуса, а на места дори и по-високи.\r\nЛеко понижение може да се очаква към края на седмицата, но няма да е съществено, сочи средносрочната , цитирана от \"Дарик\".\r\nПрез следващите седем дни ни очакват топли и слънчеви дни до обяд, а след обяд на някои места времето ще се развали.\r\nСиноптичните модели прогнозират купесто-дъждовна облачност и превалявания от дъжд, придружени и от гръмотевици.\r\nТемпературите, обаче, няма да се променят съществено и ще остане топло.\r\nНа този етап прогнозите за началото на май са за сравнително хубаво време.\r\nОколо 1 май не се очакват превалявания. Около 4-5 май и около Гергьовден обаче се очертава сериозно влошаване на времето и превалявания от дъжд.", "date": "2018.04.24", "title": "Април: Лято днес и в края – пак! За Гергьовден – дъжд и хлад!"}
{"url": "https://www.dnes.bg/balkani/2018/04/24/skopie-blagodarno-sofiia-ima-zasluga-za-preporykite-na-es.374533", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБългария има заслуга за препоръките, които Македония получава за започване на преговори с Европейския съюз. Това каза шефът на парламентарната комисия по европейски въпроси в македонския парламент Артан Груби   предаването \"Светът е бизнес\" на  с водещ Николай Кръстев.\r\nСпоред Груби голямата заслуга на България е, че успя да повдигне темата за разширяването на Европейския съюз в посока Югоизточна Европа. Затова и македонците били изключително благодарни.\r\nПолитикът от Скопие припомни, че Македония е получила осма по ред препоръка за започване на преговори с Европейския съюз. Той добави, че това е заслуга на усилията на управляващите в посока прилагане на много тежки реформи, които се изискват от Европейската комисия.\r\r\n                    \r\n                    \"За тези препоръки има своите заслуги и Република България, която постави сред своите приоритети по време на европредседателството си на Европейския съвет присъединяването на Югоизточна Европа към ЕС. За това сме много благодарни\".\r\nГруби бе категоричен, че този резултат е плод на общи усилия.\r\n\"Насяваме се да не остане само препоръка, а да бъдат фиксирани и конкретни дати\", каза още той\r\n\r\n ", "date": "2018.04.24", "title": "Скопие благодарно: София има заслуга за препоръките на ЕС "}
{"url": "https://www.dnes.bg/mish-mash/2018/04/24/filip-lhamsuren-trygna-sam-kym-amazonskata-djungla.374559", "text": "\n\r\nВчера, 23 април 2018 година, в 18:00 ч. българско време Филип Лхамсурен сам се устреми към ново предизвикателство.\r\nЕкспедицията \"Прегръдката на Амазония\" стартира от Бразилия, Сао Габриел, където пътешественикът започна своето спускане по Рио Негро, известна като Черната река.\r\n5000 километра, които преминават през девствена джунгла до мястото на вливанета на най-голямата река в света – Амазонка в Атлантическия океан, очакват Филип.\r\nПредстоят шест месеца, в които той ще е подложен на изключително трудни природни условия. Освен, че ще бъде сам, Филип ще се придвижва само с кану, колело или пеша. Прехраната си също ще осигурява сам.\n\r\nАко успее да издържи коварния преход, Лхамсурен ще стане третият пътешественик в света, покорил със собствени сили Амазонската джунгла.", "date": "2018.04.24", "title": "Филип Лхамсурен тръгна сам към Амазонската джунгла"}
{"url": "https://www.dnes.bg/politika/2018/04/24/plan-a-na-borisov-pylen-mandat-plan-b-pensiia-moje-bi.374556", "text": "Премиерът Бойко Борисов смята, че този път няма причина да не изкара мандата си докрай. Ако все пак нещо се обърка, той няма план Б. \"Толкова се уморих за тези години, че спокойно мога да си почивам\", казва той в интервю за Дир.бг и не изключва варианта в такъв случай да се пенсионира.\n\r\nАко обаче изкара мандата си докрай, след това ще се посвети на партията. И е категоричен - няма да се кандидатира за президент. \n\r\nБорисов твърдо заявява, че не възприема политиката като бизнес и вярва, че заради това неговите действия са успешни. Той допълва и че прави разлика между парите и властта.\n\n\n\n\r\n\"Всеки, който ме познава знае, че парите изобщо не ме интересуват и това е мое много хубаво качество. И никога не са ме интересували като средство. Имам си къща в Банкя, която надали може да се каже, че е луксозна, но ми е удобна. Там съм се родил, там ще си умра, дето се вика\", казва той.\r\n                    \r\n                    \r\nБорисов е категоричен, че властта при ГЕРБ е в полза на хората, но признава, че управлението му не е безгрешно. Като черна точка той посочва администрацията.  \" ...жена, когато има на гишето, ще видиш характера й. Като се падне някоя кисела на гишето, хората псуват мен. Така е прието в България, за всеки проблем е виновна държавата\", пояснява той.\n\r\nПремиерът коментира и отношенията с партньорите в коалицията. Той е категоричен, че има много добър диалог с патриотите в сегашната власт. За предишния кабинет казва, че ГЕРБ не са били виновни за раздялата с реформаторите. \n\r\n\"В един момент те имаха шизофренно поведение. В един момент Христо Иванов министър на правосъдието, а недоволен от правосъдие. Радан Кънев в опозиция, а министрите му в управление. Как да работим в такава ситуация?! Ние станахме смешни по едно време\", казва той. \n\r\nБорисов коментира и дали е възможно да се коалира с БСП като припомня, че е предложил такъв модел, но социалистите са го го отхвърлили. \"В момента виждате, всяко нещо, което правим, те /бел. ред. БСП/ го хейтят. Както и да е. Това е тяхно право, аз в друга партия не се меся\", допълва той.\n\r\nПремиерът споделя и личното си мнение, че е скептичен, че сделката за ЧЕЗ ще се състои. \"При този шум, надали\", казва той и припомня, че държавата няма как да повлияе на нея, защото е частна.\n\r\nОт интервюто на Борисов става ясно и че той чака второ внуче.\n\r\nЕто откъс от казаното от премиера:\n\r\n\n\r\n- По принцип е интересно. Без ничия помощ, само с Божията, така си го обяснявам, син на учителка и пожарникар, така да извърви пътя си, че да заема такива постове... \n\r\n\n\r\n- Като пожарникар, да не кажа, бях най-добрият, но със сигурност от най-добрите. И това всеки колега ще го каже.\n\r\n\n\r\n- Съседната съм гасил, ЦУМ, когато гореше на времето.\n\r\n\n\r\n- Когато влязох в политиката не бях наивен, бях ядосан, защото мисля, че като главен секретар не само си вършех много добре работата, а и хората много я одобряваха. И бях изгонен по лош начин.\n\r\n\n\r\n- Пак Божа работа, пак случайност. Тогава Софиянски се отказа от мандата и в рамките на няколко месеца се проведоха изборите за София. Във всички случаи, ако не ме бяха изгонили като главен секретар, още щях да си марширувам по плаца.\n\r\n-\n\r\n- Беше много опасно, защото някои големи босове, включително и международни, ми издадоха смъртна присъда, както и на един холандски прокурор.\n\r\n\n\r\n- Не искам да споменавам имена, защото не е коректно. В същото време през тези близо пет години, като главен секретар, не ми бяха останали приятели.\n\r\n\n\r\n- Когато заемаш такъв пост нямаш приятели.\n\r\n\n\r\n- Те ги познаваха всички. Такава ми е била работата. И съм си я вършил добре. Така че беше трудно. Учудващо бе и за много от посланиците всичко това. Аз си спомням даже президентът Първанов ми се обади, ако искам да отида съветник в Президентството или нещо такова. Аз отказах и си отидох в нас.\r\n....\r\nАз четох и как дъщеря ми карала \"Бугати\" с 300 км в час в Лос Анджелис. А тя, дано да е всичко наред, е в 7-8-мия месец бременна.\r\n\r\n- Къде е Лос Анжелис и \"Бугати\", къде е това, че едвам ходи детето и кара тежка бременност и друго дете гледа. Е това е идиотщина. Сто души да повярват на това е ужасно.\r\nПуснаха - къща в Лос Анджелис, страхотна. Борисов ходил там, правил оргии. Щом \"Биволъ\", които изобщо не ме обичат, написаха, че не е вярно, защото къщата била на някакъв продуцент и като си я видял казал: \"чакай бе\". А и не съм стъпвал в Лос Анджелис. Ето и тук още 100 души да повярват... И накрая като напишеш , че той взел и ЧЕЗ и си казваш: \"О, то ясна работата\". Ето това е гадостта на жълтите новини и на цялата тази работа.", "date": "2018.04.24", "title": "План А на Борисов – пълен мандат! План Б – пенсия, може би..."}
{"url": "https://www.dnes.bg/index/2018/04/24/antimyrzelin-opravdavame-li-se-s-proletnata-umora.374545", "text": "\r\nВсеки сезон си намираме оправдания за нашето нежелание да се развиваме. Смяната на времето влияе ли наистина върху тонуса на тялото – коментар в предаването \"Околосветско\" по  от фитнес инструктора Мартин Гаждев и Мис България 2012 Габриела Василева.\r\nМного хора обвиняват пролетната умора, летния мързел, есенната депресия и зимния сън за лошото си здраве и липсата на мотивация.\r\n\"Пролетната умора е малко преувеличена. Никой професионален спортист не спада към тези уморени хора. Ако има хранителна и здравна култура, не би трябвало да се чувстваш преуморен“, сподели в предаването фитнес инструкторът Мартин Гаджев.\r\nЗащо търсим вина във всеки, включително и във времето? Има ли хапче против мързел и как да се преборим с пролетната умора?", "date": "2018.04.24", "title": "Антимързелин: Оправдаваме ли се с пролетната умора?"}
{"url": "https://www.dnes.bg/notifikacii/2018/04/24/kak-kitai-si-propravia-pyt-iz-bylgariia-i-v-evropa.374516", "text": "Повече от десетилетие китайските политици и корпоративни лидери претърсват света с бездънните си портфейли. От Азия до Африка, САЩ и Латинска Америка - резултатите от инвестициите трудно могат да останат незабелязани, докато Пекин се издига като водеща световна сила. По-малко известно обаче е все по-сериозното присъствие на китайския капитал в Европа, пишат в свой анализ за Bloomberg икономистите Андре Тартар, Мира Ройанасакул и Джеръми Скот Даймънд.\r\nBloomberg събра данните, за да изготви най-комплексния досега анализ на китайското присъствие на Стария континент. Той показва, че Китай е купил или е инвестирал в активи за поне 318 млрд. долара през последните 10 години. През този период континентът е привлякъл с около 45% повече активност от китайска страна, отколкото САЩ, изчислено в долари. Обемът и произходът на някои от тези инвестиции, от такива в значима инфраструктура в Източна и Южна Европа до високи технологии на Запад, привлякоха вниманието на ниво ЕС. Редица лидери, сред които Ангела Меркел и Еманюел Макрон, настояват за обща стратегия за контролиране на настъплението на Китай към Европа, докато в някои южни страни се противопоставят на това.\rНезависимо дали става дума за закупуване на търговски  имоти в Лондон, германски технологични компании, като производителя на индустриални роботи Kuka AG, скандинавски производители на автомобили, като Volvo Personvagnar AB, или такива производители на енергия, като швейцарската фирма Addax Petroleum Corp., китайските инвестиции са групирани в няколко ключови индустрии.\r\nИкономистите на Bloomberg анализираха 678 завършени или текущи сделки в 30 страни от 2008 г. насам, за които има информация за финансовите параметри, и откриха, че китайските държавни и частни компании са участвали в сделки за поне 255 млрд. долара на Стария континент. Приблизително 360 компании са били придобити, сред тях са италианският производител на гуми Pirelli и ирландската лизингова компания за самолети Avolon Holdings.\r\nКитайски дружества частично или изцяло притежават поне 4 летища, 6 пристанища, вятърни паркове в поне 9 страни и 13 професионални футболни клуба.\r\nКак изглежда ситуацията в България и в конкретни сектори ", "date": "2018.04.24", "title": "Как Китай си проправя път из България и в Европа"}
{"url": "https://www.dnes.bg/kino/2018/04/24/pytiat-kym-uspeha-istoriiata-na-barak-obama.374557", "text": "Пътят към успеха на първия афроамерикански президент на САЩ – в „Историята на Барак Обама“.  Документалната продукция разказва за великото политическо израстване и смайващ успех на 44-тия президент на САЩ.\r\nНадпреварата, която определи новия държавен глава и кандидат от демократическата партия през 2008 година, е определяна до ден днешен като исторически момент.\r\nЗа първи път в историята афроамериканец се кандидатира срещу жена за позицията на президент на Съединените Американски Щати.\r\nСлед оспорвана борба между Барак Обама и Хилари Клинтън, съпруга на 42-рия президент на САЩ, демократката обявява загубата си и дори дава обещание да помага на Обама в предизвикателството да стане първия афроамерикански президент на Съединените Щати.\r\r\n                    \r\n                    Не пропускайте вълнуващото кариерно израстване и политическите постижения на 44-тия президент на САЩ, в биографичния филм \"Историята на Барак Обама\" на 25 април в 9:30 часа по телевизия .\r\n ", "date": "2018.04.24", "title": "Пътят към успеха: \"Историята на Барак Обама"}
{"url": "https://www.dnes.bg/notifikacii/2018/04/24/mandjata-v-zatvora-iskal-da-se-vidi-sys-sestra-si-a-niamal.374550", "text": "Рецидивистът от пловдивския затвор Георги Танчев-Манджата, който на 11 април избяга от неохраняем външен обект, където работеше, е заловен.\n\n\r\n\"Открихме го в града, в квартирата на негов приятел, където се е крил през цялото време\", заяви пред \"\" шефът на полицията в града под тепетата старши комисар Атанас Илков. \r\nТой добави, че Танчев вече е върнат там, където му е мястото.\r\nМанджата има зад гърба си няколко присъди за кражби и разпространение на наркотици. Последният му престой в тъмницата е бил за наказание от 1 г. пак за дрога. \r\nПрестъпникът бил пратен да работи в мандра в кв. \"Прослав\". На 11 април помолил отговорника на обекта да го пусне за малко, за да се види със сестра си, и не се върнал. \r\nВпоследствие се оказало, че няма сестра. ", "date": "2018.04.24", "title": "Манджата – в затвора. Искал да се види със сестра си... а нямал!"}
{"url": "https://www.dnes.bg/crime/2018/04/24/otkradnaha-20-000-leva-ot-hotel-v-sapareva-bania.374547", "text": "20 000 лева са откраднати от каса на хотел в Сапарева баня, съобщиха от Областната дирекция на МВР – Кюстендил. \r\nЗа кражбата е подаден сигнал в Районно управление – Дупница. По данни на заявителите, кражбата е извършена за времето от 10.00 ч на 21 април до 12.00 ч на 23 април.\r\nМестопроизшествието е обслужено от дежурна следствено-оперативна група, образувано е досъдебно производство по случая. Уведомен е дежурен прокурор.", "date": "2018.04.24", "title": "Откраднаха 20 000 лева от хотел в Сапарева баня"}
{"url": "https://www.dnes.bg/obshtestvo/2018/04/24/liato-more-nad-polovinata-bylgari-bez-pochivka-vseki-chetvyrti-navyn.374514", "text": "Повече от половината българи - 55% не предвиждат почивка това лято.  Планове правят 40%, а 5% са тези, които не знаят или все още не са взели  решение.\r\nГърция и Турция са най-предпочитани чуждестранни дестинации за летния отдих. Данните са на изследователски център \"Тренд\" по поръчка на вестник \"\". Изследването е проведено сред 1004 души между 30 март и 5 април.\r\nХората на възраст над 60 години и живеещите в селата са сред тези,  които в най-малка степен планират да почиват това лято, което може да се  обясни с по-трудната мобилност, финансови причини и здравословно  състояние. Съответно най-често планират българите между 18-29 г. и 30-39 г., както и живеещите в София.\r\r\n                    \r\n                    Основната причина сред посочилите, че не планират да ходят на почивка, е липсата на финансови възможности (70%), като тук се регистрира и динамика спрямо образователния статус – тези с висше образование и живеещи в столицата в по-малка степен изтъкват финансовия аргумент.\r\nЕдна пета от българите, които не планират отдих, декларират, че не са ходили на почивка през летния сезон от между 5 и 10 години. Висок е процентът и на тези, които заявяват, че не са били във ваканция през лятото повече от 20 години, като това са в най-голяма степен хората над 70 години.\n\r\nВсеки четвърти от деклариращите, че планират почивка това лято, посочва чужбина като избрана дестинация. За 51% водеща опция е Българското Черноморие, а 13% пък избират почивка в планината. Единствено сред живеещите в София опцията \"чужбина\" е с лек превес (35%) спрямо опцията да се почива на Черно море (34%).\n\r\nЗа планиращите да ходят в чужбина най-предпочитаното място е Гърция (58%), а след това Турция (18%). Близостта на двете ни съседки е едно от възможните обяснения за тези нагласи, както и икономически по-изгодните оферти, които предлагат двете държави. Всеки трети обаче посочва, че основната причина за избора му са по-качествените туристически услуги. Всеки пети пък намира по-добри ценови оферти от тези в България. \n\r\nСред планиращите почивка на родното Черноморие категоричен фаворит е южната част - 68%, спрямо едва 19%, които предпочитат Северното Черноморие. Тези данни се обясняват и с факта, че има по-голямо струпване на развита курортна база в южната част на Черноморието ни. Същевременно северните курорти са по-предпочитани от по-възрастните българи като предлагащи повече спокойствие.\r\n63% от българите, които планират почивка, смятат да направят това със семейството им. Малко повече от една четвърт споделят, че ще отидат на почивка това лято с приятели.\n\r\nПовече от половината българи, които възнамеряват да почиват, започват да търсят оферти за настаняване по-малко от 2 месеца преди самата почивка. Едва 13% търсят оферти за настаняване повече от три месеца преди самата почивка, а 17% стартират тази дейност между 2 и 3 месеца предварително.\n\r\nЗа всеки четвърти курортът/ самото място е водещ критерий при плануване на почивката им. Вторият водещ мотив за избор е цената на нощувките – 19%, а наличието на ол инклузив пакети е водещо за избора при 13% от планиращите.\r\nЦената на нощувките е в най-малка степен водеща като мотив за живеещите в София, което е обяснимо с оглед на по-високите доходи в столицата. Други 13% се водят от това да е \"тихо и спокойно\". Спрямо възрастовите категории се отчита, че \"тишината и спокойствието\" е основен критерий най-вече при хората над 60 години.\r\n38% от българите, планиращи да почиват това лято, са на мнение, че  през последните години България става по-добро място за летен туризъм, а  19%, че става по-лошо място. За близо една трета (27%) от българите няма промяна в условията за  летен туризъм у нас.\r\nБлизо половината от българите (46%)  смятат, че българските туристи в сравнение с чуждестранните не са  еднакво обслужвани и не получават същото качество. 37% не споделят това  мнение.\r\n", "date": "2018.04.24", "title": "Лято, море... Над половината българи без почивка, всеки четвърти – навън"}
{"url": "https://www.dnes.bg/zvezdi/2018/04/24/duein-djonsyn-pokaza-na-sveta-tiana-djia.374549", "text": "Скалата оповести раждането на третата си дъщеря, предадоха световните информационни агенции. \r\n45-годишният Дуейн Джонсън, както е името на кечиста и актьор, лично се е похвалил в Instagram, че отново е станал татко.\n\r\nТой публикувал снимка на новороденото бебе, положено върху атрактивно татуираната си снага, предава БТА. А към кадъра е добавил, че се чувства \"благословен и горд\" да приветства на този свят дъщеря си Тиана Джиа Джонсън. \n\r\nСкалата хвали и дългогодишната си партньорка Лорън Хашиян, за която пише, че родила бебето \"като истинска рок звезда\".\r\nОсвен това щастливецът отправя призив към всички татковци да подкрепят активно партньорките и съпругите си по време на родилния процес:\r\n                    \r\n                    \r\n\n\r\nМалката Тиана Джиа е второто дете на Дуейн Джонсън и Лорън Хашиян – първото отново е момиченце на 2 години, което се казва Джасмин Лиа. А от бившата си съпруга Дани Гарсия той има 17-годишна дъщеря - Симон Александра.", "date": "2018.04.24", "title": "Дуейн Джонсън показа на света Тиана Джиа"}
{"url": "https://www.dnes.bg/stranata/2018/04/24/servitiorite-na-albena-ukrainci-moldovci-vietnamci.374562", "text": "1200 чужденци - украинци, молдовци, бесарабски българи, малко виетнамци ще работят тази година в курорта \"Албена\", съобщи Маргита Тодорова, директор \"Маркетинг и продажби\".\r\nТова е около 35% от персонала в комплекса. Няма изискване да знаят български език. Те са основни на позиции – помощник-готвачи, готвачи, сервитьори, камериерки, озеленители, малко бармани – добави тя.\n\r\nАлбена очаква около 3-5 ръст на туристите за предстоящия активен сезон. Най-голям спад се очаква на руския пазар – около 20 %. Пазарът в Германия се увеличава с 5%, в Източна Европа – чехи и поляци с 15% , във Франция – с 4%, - каза още Тодорова. Има ръст и на пазарите в Англия и Скандинавските страни. На българския пазар се очаква ръст около 20 процента, заедно с организираните конгресни и спортни мероприятия.\r\n                    \r\n                    \r\nМиналата година в курорта са направени инвестиции за 65 милиона лева, тази година те са около 35 милиона лева., а за догодина се предвиждат около 50 милиона лева - каза изпълнителният директор на “Албена” АД Красимир Станев, цитиран от \"\".\r\nТой добави, че амбицията му е до 3-5 години Албена да стане курорт за провеждане на международни срещи и събития на най-високо равнище. През 2019 година Албена ще кандидатства за европейски курорт на спорта.\n\r\n70 стотинки на акция ще бъде дивидентът тази година за акционерите на “Албена” АД, след няколкогодишна пауза, са решили от Съвета на директорите.\r\n ", "date": "2018.04.24", "title": "Сервитьорите на Албена: Украинци, молдовци... виетнамци"}
{"url": "https://www.dnes.bg/health/2018/04/24/krioterapiia-koi-sa-poleznite-i-svoistva.374567", "text": "Криотерапията е интересен лечебен подход, налагащ се все повече през последните години като средство за допълване на традиционното лечение при редица здравословни проблеми. В основата на криотерапията стои практика изцяло противоположна на тази, ползвана при сауната. Както може да се съди от наименованието му, методът се състои в излагане на тялото на изключително ниски температури, достигащи до минус 150º Целзий, а понякога и по-ниски. Учудващо, но подобни практики носят своите отчетливи здравословни ползи. \r\nПроцедурата днес се предлага почти толкова често, колкото и сауната в елитните салони за спа процедури, включително у нас. В основата на метода стои позиционирането на тялото в съд, чиито стени се охлаждат, най-често от течен азот, до крайно ниски температури. Кожата на тялото не влиза в директен досег с тях, но близостта помежду им съдейства за това повърхностната кожна температура да спадне до много под нулата. С напредването на подхода към криотерапията процедурите вече може да се прилагат върху цялото тяло или върху отделни негови части.\r\n \r\nПрестоят при крайно ниски температури трябва да бъде вседен до не повече от 3-5 минути. Практиката показва, че за това време може максимално безопасно да се постигнат различни ползи от излагането на ниските температури. Те се свързват с подобряване състоянието на кожата, кръвообращението и общия тонус на тялото.\r\n \r\n\r\n \r\nКриотерапията е популярен метод сред редовно спортуващите под високо натоварване, защото се асоциира с бързо възстановяване на мускулатурата и снемане на болката от мускулна треска или претоварване.\r\n \r\n\r\n \r\n \r\n ", "date": "2018.04.24", "title": "Криотерапия: Кои са полезните й свойства?"}
{"url": "https://www.dnes.bg/stranata/2018/04/24/djipitata-chinovnici-potyrpevshite-pacientite.374483", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         \r\nД-р Стойчо Кацаров от Центъра защита правата в здравеопазването изрази своето притеснение от това, че 90% от времето на личните лекари отива за попълването на документи и формуляри. По думите му потърпевши от това са пациентите.\n\n\n\r\n\"Ако сме изгубили времето на лекаря да попълва документи, на пациента сме отнели възможността да бъде прегледан и лекуван адекватно\", обясни д-р Кацаров в ефира на \"България сутрин\".\r\nТой дори беше категоричен, че недоволството, което изразиха личните лекари на вчерашния протест срещу тромавите административни задължения, които им пречат да се грижат добре за пациентите, трябва да бъде недоволство и на самите пациенти.\r\r\n                    \r\n                    Д-р Георги Миндов от Дружеството на софийските общопрактикуващи лекари, които присъстваше на вчерашния протест пред НДК, изрази недоволството си от липсата на комуникация със здравното министерство.\r\nПо думите му във всяка декларация на личните лекари е изразена готовността им за диалог, но такъв с министър Кирил Ананиев няма.\r\n\"По-малко от 2 милиона души със своите здравни осигуровки издържат система от 6 милиона. Тази система и фантастично добре да е структурирана, една стотинка да не изтича никъде, пак няма да стигат парите\", обясни д-р Миндов пред .\r\nПо думите му потребителската такса, която заплащат пациентите не представляват пари, които личните лекари прибират за себе си, а с тези средства те покриват много други разходи. ", "date": "2018.04.24", "title": "Джипитата – чиновници, потърпевшите – пациентите"}
{"url": "https://www.dnes.bg/notifikacii/2018/04/24/niama-danni-za-raneni-bylgari-pri-atakata-v-toronto.374484", "text": "Министерството на външните работи не разполага към момента с информация за пострадали български граждани при нападението в Торонто, при което загинаха десет души, а 15 бяха ранени, след като миниван се вряза в хора в оживен централен район на града. \n\r\nГенералният консул на Република България в Торонто Петър Крайчев се е свързал с Кралската канадска конна полиция и с други правоохранителни органи. Към момента органите на реда не предоставят никаква конкретна информация, като поемат ангажимент да информират незабавно, в случай че инцидентът по някакъв начин засяга български граждани.\n\n\n\r\nЖивеещият в Канада българин Красимир Гаджоков разказа пред БНР, че все още има много въпросителни около мотивите на извършителя.\r\n\"Няма много информация. Според мен мишените не са били конкретни, а той не се е целил в някого. Той е карал в продължение на повече от километър по най-оживената улица в Торонто. Тя разделя града на две и е много дълга улица. Продължава дори извън града. Много натоварена на това място, където става. Доста дълго време е продължило. Един километър той е карал. Значи това са няколко пресечки със светофари, доста оживено движение на коли и на хора по тротоарите. Това всъщност е неговият център, който е много развит. В него има особено много жилищно строителство. Има много бизнеси\", разказа Гаджоков.\n\r\nШофирането с около 50-60 км/ч за този район е сравнително голяма скорост, уточни той. Полицията е реагирала сравнително бързо  - около 21 минути след подаването на първия сигнал арестува нападателя, съобщи още Гаджоков. \r\n ", "date": "2018.04.24", "title": "Няма данни за ранени българи при атаката в Торонто"}
{"url": "https://www.dnes.bg/world/2018/04/24/13-postradali-pri-trus-v-iugoiztochna-turciia.374497", "text": "Тринадесет души бяха ранени при земетресение с магнитуд 5,1 по Рихтер, регистрирано в югоизточния турски окръг Адъяман през нощта. При земетресението са били нанесени много материални щети, съобщи турската телевизия СиЕнЕн-Тюрк.\n\r\nТрусът е станал в 3.34 часа на дълбочина 7 километра, а епицентърът на земетресението е бил в района на град Самсат, информира турската Дирекция за управление при бедствия и извънредни ситуации (АФАД).\n\r\nСпоред информация на базираната в Истанбул сеизмологичната обсерватория Кандилли магнитудът на земетресението е бил 5,4 по Рихтер.\n\r\nПо данни на турската телевизия НТВ ранените при труса са 18.\n\r\nТурският премиер Бинали Йълдъръм заяви днес, че няма загинали при земетресението, информира ТАСС, цитирана от БТА.\r\n                    \r\n                    \r\nНанесени бяха щети на редица сгради. Правителството започна работа за оценяване на нанесените щети и необходимостта от оказване на помощ, заяви премиерът, цитиран от телевизия НТВ.\n\r\nВ ефира на телевизията бяха показани кадри от Адъяман, на които се вижда, че са нанесени сериозни щети на редица едноетажни и двуетажни сгради и има съборени стени.\n\r\nСлед първия трус в окръг Адъяман са били регистрирани още осем вторични труса с магнитуди между 1,4 и 2,7 по Рихтер.\r\n ", "date": "2018.04.24", "title": "13 пострадали при трус в Югоизточна Турция"}
{"url": "https://www.dnes.bg/za-da-se-razbirame/2018/04/24/5-te-sigurni-znaka-che-ste-privlekatelna-lichnost.374457", "text": "Доколко сте самоуверени? В живота, всеки от нас има моменти, в които не се чувства съвсем сигурен в себе си. Понякога мислим, че не сме достатъчно привлекателни. Истината е, че винаги получаваме обратна връзка за това дали сме направили добро впечатление или не.\r\nВижте 5 сигурни знака, че сте привлекателна личност, дори и да не мислите така.\r\nПоявата ви не остава незабелязана\r\nБез значение дали се появявате на парти, в заведение или на друго обществено място, винаги успявате да привлечете чуждото внимание. Заинтригуваните погледи се отправят към вас, дори в онези моменти, в които сте в обстановка с непознати. Тогава няма съмнение, че вие сте по-привлекателни, отколкото си мислите.\r\r\n                    \r\n                    Обичате да се усмихвате\r\nПоложителното отношение и излъчване само по себе си е много привлекателно. И ако обичате да се усмихвате, правите го често и знаете как да се насладите на този момент, бъдете сигурни, че в очите и на двата пола вие сте привлекателна личност. Никой не би искал да комуникира с човек, който е вечно намръщен и се оплаква, нали?\r\n\r\n ", "date": "2018.04.24", "title": "5-те сигурни знака, че сте привлекателна личност"}
{"url": "https://www.dnes.bg/stranata/2018/04/24/kolkoto-i-sankcii-da-nalojim-jertvi-na-pytia-shte-ima.374489", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПредвиждат нови жестоки мерки за нарушителите на пътя. По-високи глоби, по-дълъг срок за лишаване от правоуправление на системните нарушители на пътя и разделяне на сега действащия закон на три части - Закон за движение по пътищата, Закон за водачите на МПС и такъв за пътните превозни средства.\r\n \r\nСанкциите обаче няма да спрат войната на пътя и няма да спасят човешки животи, смятат експертите.\n\r\n\"Вината за огромния брой загинали вследствие на катастрофи у нас не е само в шофьорите, тя е в институциите. След като глобите за пореден път бяха увеличени не видяхме никаква промяна в статистиката с жертвите. Никой не акцентира на най-важното, а именно, че е необходимо обучение през целия живот или т.нар. фазово обучение, което се въвежда от манталитета на децата още в най-ранна детска възраст\", посочи в студиото на \"България сутрин\" автоинструкторът Йонко Иванов.\n\n\n\n\n\r\r\n                    \r\n                    Той бе категоричен, че новите промени и разделянето на Закона за движение по пътищата представляват, по думите му, един политически инат.\n\r\n\"Всичко, което засяга такива важни тематики трябва да бъде обсъждано с експертите в дадената област. Това обаче не се случва. Също така един закон трябва да бъде ясен точен и достъпен за неговите потребители. Нито едно от тези условия не е изпълнено в трите части на механично разделените закони за движение по пътищата\", подчерта Иванов.\n\r\nЗа разделяне на Закона за движение по пътищата се говори от няколко години. Причината за това е, че сега действащият е най-променяният в нормативната база. Предстои категоризиране на нарушенията и при 3 по-тежки такива в рамките на 2 години, за да вземем книжката си, ще трябва да се явим отново на шофьорски изпит. Скачат и глобите на пътя, а дистанцията освен повод за внимание ще стане и повод за съставяне на актове.\n\r\nПред  експертът по пътна безопасност Диана Русинова коментира, че е недопустимо глобата за шофиране без винетка да бъде в размер на 400 лв., а за минаване на червен светофар 150 лв., тъй като второто е много по-опасно и застрашава човешки животи.\n\r\n\"След като има толкова жертви това означава, че има нещо много сбъркано в системата. Нужно е да сменим изцяло подхода, за да намерим верния път и да сведем броя на загиналите до абсолютния минимум\", допълни тя.", "date": "2018.04.24", "title": "Колкото и санкции да наложим жертви на пътя ще има!?"}
{"url": "https://www.dnes.bg/temida/2018/04/24/arestyt-na-kmeticata-ivancheva-4-chasa-nacionalno-zabavlenie.374491", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \"Четири часа Иванчева да е обект на общонационално забавление, да се струпа жива сила... Не се прави така\", заяви бившият министър на вътрешните работи Румен Петков, коментирайки показния арест на кмета на столичния \"Младост\" Десислава Иванчева.\n\n\n\n\r\nИванчева и нейната заместничка Биляна Петрова бяха арестувани за получаване на подкуп, който според обвинението е част от договорена още по-голяма сума. Румен Петков вярва, че има събрани сериозни доказателства, тъй като по думите му в противен случай ситуацията ще бъде катастрофална.\r\n\"От АБВ сме убедени, че корупцията трябва да бъде показвана и наказвана, но когато се мине една граница... Така или иначе ще стигнем до Страсбург\", каза още той в \"България сутрин\", позовавайки се на експертни мнения, че има достатъчно аргументи да се стигне до Европейския съд по правата на човека.\r\r\n                    \r\n                    Бившият началник на Националната разузнавателна служба (НРС) ген. Димо Гяуров обясни, че законът действително разпорежда описването и отнемането да бъде извършено в присъствието на лицето, но не е казано непременно това да става на мястото на залавянето.\r\n\"Можеше преброяването да стане в сградата на Министерството на спорта\", посочи той в студиото на  и отбеляза, че в случая повече го смущава поведението на лицето, което е дало подкуп - Александър Ваклин.\r\n\"Колкото да не сме наясно с фактологията, струва ми се, че за едно такова обявление на районния кмет никой би поискал такава сума. Всеки нормален строител знае какво трябва да направи - жалба до Административния съд\", коментира ген. Гяуров.\r\nАко не са представени доказателства на адвокат Марковски (бел. ред. - защитникът на Десислава Иванчева), те просто не са му представени, не че ги няма, смята бившият шеф на НРС.\r\nДвамата коментираха и неспирните нападки между лидера на ПГ на ГЕРБ Цветан Цветанов и президента Румен Радев\r\nСпоред Цветанов кампанията на Радев е непрозрачно финансирана, а предложеното от него становище на КСНС е несъвместимо с членството ни в ЕС и НАТО.\r\n\"Институционалната битка не може да даде нищо добро за държавата. Четох декларацията на президента. Не мисля, че има човек в страната, който сериозно да мисли на тема излизане от ЕС и НАТО\", посочи Петков и добави, че в ГЕРБ имат усещане за раздяла с властта.\r\n\"Наблюдаваме продължението на \"студена война\" между институциите. Няма никакво значение кой ще я спечели, България губи. Всичко това се наблюдава от външните наблюдатели\", коментира ген. Гяуров.", "date": "2018.04.24", "title": "Арестът на кметицата Иванчева: 4 часа национално забавление"}
{"url": "https://www.dnes.bg/obshtestvo/2018/04/24/izvestni-bylgari-pripoznaha-kauzata-wings-for-life-world-run.374512", "text": "За втора поредна година български атлети, популярни личности и вдъхновители ще подкрепят каузата на фондация Wings for Life за откриване на лек срещу гръбначните увреждания. Хора по света ежегодно биват приковавани към инвалидни колички, вследствие на различни инциденти. В момента обаче, в множество страни по света, учени и медицински специалисти участват в повече от 80 изследователски проекта, чиято цел е да открият как уврежданията на гръбначния стълб да станат напълно лечими, съобщиха от Фондацията.\n\r\nАктьорите Деян Донков, Юлиян Вергов, Владимир Карамазов, Антоний Аргиров, Невена Бузукова, Стефан А. Щерев и Снежана Макавеева, певицата Белослава, бегачите Краси Георгиев, Шабан Мустафа и Антония Григорова, парапланеристът Веселин Овчаров, колоездачът Йордан Анчев, автомобилният състезател Павел Лефтеров, параолимпиецът Георги Киряков заявиха своята подкрепа към десетките хиляди по света, за които откриването на лек е жизненоважно. \r\n                    \r\n                    \r\nВ световен мащаб над 3 милиона души са парализирани поради придобити травми на гръбначния стълб, а всяка година броят им расте с близо 130 000 пациенти. Водещи са случаите вследствие на пътно-транспортни произшествия –  над 50%, следват уврежданията при деца от падания, както и спортните травми. \n\r\nЛицата на Wings for Life в България ще подкрепят каузата, като се присъединят към организирания Wings for Life App Run в Борисовата градина в София или към някое от останалите бягания в други градове на страната, или ако бягат самостоятелно, където и да се намират.\r\nВсички бегачи, ще бъдат засичани от  приложението Wings for Life World Run App на мястото, на което се намират в деня на световното бягане. Повечето от тях вече имат натрупан опит в събитието, защото го подкрепиха още миналата година, а едни от най-отдадените на каузата спортисти са Шабан Мусафа и Весо Овчаров, които ще се включат в световното бягане за трети пореден път. \n\r\nВсички ние ще можем да бягаме за тези, които не могат както на местата с организирани бягания, така и където и да се намираме на 6 май. Световното бягане започва точно в 14 часа българско време. За да подкрепим каузата на фондация WIngs for Life е необходимо да свалим мобилното приложение, налично за android и iOS и да дарим минималната сума от 8.00 евро или долара.\r\nWings for Life / „Крила за живот“ е неправителствена изследователска фондация, основана през 2004 година от Дитрих Матешиц и двукратния световен шампион по мотокрос - Хайнц Кинигаднер. Целта на фондацията е да намери лек за гръбначните увреждания, които засягат повече от 3 милиона души по света, парализирани вследствие на травма, и 130 000 нови пациенти всяка година, пострадали вследствие на пътно-транспортни произшествия или спортни травми.\r\n\"Крила за живот\" финансира 82 изследователски проекта в световен мащаб и работи заедно със световно известни и уважавани институти като Cambridge University (Великобритания), Harvard Medical School (САЩ), Karolinska Institute (Швеция), Шарите Берлин (Германия).\r\nОфициален сайт на фондацията: http://www.wingsforlife.com/en/ \r\nОфициален сайт на световната кауза Wings for Life World Run: http://www.wingsforlifeworldrun.com/int/en/\r\n ", "date": "2018.04.24", "title": "Известни българи припознаха каузата Wings for Life World Run  "}
{"url": "https://www.dnes.bg/temida/2018/04/24/iordan-huliganyt-s-bombichkata-iska-sporazumenie.374494", "text": "Йордан Исаев, 25-годишният фен, ранил тежко полицайка с бомбичка, иска споразумение с прокуратурата. Това обяви адвокатът му Васил Крумов.\r\n\"Исаев изключително много съжалява за това, което се е случило. Той би искал лично да се извини на ранената полицайка Гергана Зашева, както и на другия по-леко ранен полицай – Петър Иванов\", каза защитникът пред bTV.\n\n\n\r\nИсаев твърди, че бомбичката му е била подадена от друг човек и той се опитал да я хвърли към терена, а не към полицията или публиката.\r\nЗащитникът обясни, че младият мъж не е бил принуждаван да хвърля бомбичката, никой не го е карал да я мята на определено място и не е говорено с него предварително за това.\r\r\n                    \r\n                    Според адвоката причината за действията му е общата еуфория в този момент.\r\nЙордан му разказал, че не е осъзнал какво е направил, когато е хвърлил бомбичката. Останал до края на мача и си тръгнал, без да осъзнава какво се случва.\r\nНа другия ден казал на семейството си, то се свързало с адвоката и ден по-късно Йордан се предал.\r\nТой работи в сферата на производството на цветя, собственик на дружество е, каза Крумов.\r\n ", "date": "2018.04.24", "title": "Йордан, хулиганът с бомбичката, иска споразумение"}
{"url": "https://www.dnes.bg/stranata/2018/04/24/prokurori-vliazoha-v-dai-blagoevgrad-ima-zadyrjani.374506", "text": "Голяма акция срещу служители на ДАИ-Благоевград се провежда в момента, съобщи .\r\nБлизо 15 служители вече са изведени от сградата на администрацията с белезници. Акцията на Спецпрокуратурата, ГДБОП и ДАНС е започнала още около 7 часа сутринта.\r\nСградата се охранява от полицаи, а антимафиоти вадят един по един даяджиите с белезници.\r\nВодят ги първо на паркинга, за да си разпознаят личните автомобили и след това ги откарват в полицията. \r\n ", "date": "2018.04.24", "title": "Прокурори влязоха в ДАИ - Благоевград, има задържани"}
{"url": "https://www.dnes.bg/muzika/2018/04/24/na-bis-muzikantite-ot-bnr-posviriha-na-goranov-za-zaplati.374493", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         За втори пореден ден музиканти от Българското национално радио излязоха на протест с искане за достойно заплащане.\r\nПреди шест месеца те поискаха увеличение на заплатите с 20%, което са допълнителни 420 хиляди лева към бюджета на държавната медия. Средства обаче не бяха отпуснати.\r\nПротестът днес се провежда под прозорците на Министерството на финансите като демонстрантите поздравиха министър Владислав Горанов с песен.\r\n\"Не може и да става дума за нормално оцеляване със заплатите, които получаваме. Моята е в размер на 629 лв., която при стандарта на живот в София свършва за около 10 дни. В България не ни се предоставя нормална среда за развитие и творчество\", коментира пред  солистът на оркестъра Недялко Недялков.\r\r\n                    \r\n                    Той допълни още, че за съжаление музикантите в България не чувстват работата си като престижна, каквато в действителност е и това, което ги задържа в бранша е любовта към музиката и професията.\r\n\"Ако управляващите нямат нужда от нашето изкуство, то обществото има\", категоричен бе Недялко Недялков.", "date": "2018.04.24", "title": "На бис: Музикантите от БНР посвириха на Горанов за... заплати"}
{"url": "https://www.dnes.bg/notifikacii/2018/04/24/kupuvachite-na-imoti-v-ochakvane-na-po-dobri-oferti.374504", "text": " \r\nСпрямо предходното тримесечие те бележат спад с 37,8%, тъй като по традиция първото тримесечие е най-слабият период от годината за пазара, а и купувачите все по-често се насочват към сделки „на зелено“, които не се отразяват никъде.\r\nБрокери на недвижими имоти коментират, че жилищният пазар в момента е в застой, тъй като предлагането е ограничено, а купувачите предпочитат да изчакат подходящата оферта. \"Повечето хора, които търсеха имоти, вече купиха, така че купувачите са по-малко и не възприемат настоящите цени на пазара\", казва пред Investor.bg \r\nПрез първото тримесечие на 2018 г. са сключени общо 41 333 сделки с имоти спрямо 37 061 в същия период на предходната година.\r\nТенденцията при ипотеките е сходна – те бележат ръст на годишна основа от 20,9%, докато спрямо последното тримесечие на 2017 г. регистрират спад от 22,9%, като намаляват с 4317. Общо сключените договори за ипотеки в страната през първите три месеца на 2018 г. са 14 524.\r\nРъстът на годишна основа може да се обясни с продължаващите активни рефинансирания заради по-ниските лихви.\r\nНай-много сделки с имоти през първото тримесечие на 2018 г. са сключени в - малко над 5600, което е с 12,1% повече спрямо същия период на миналата година, но представлява спад от цели 40,2% спрямо последното тримесечие на 2017 г., сочат данните на Агенцията по вписванията.\r\nСъщата е тенденцията и при ипотеките в София – те растат на годишна база с 16,4%, но спрямо последното тримесечие на 2017 г. отбелязват спад от 32,5%. Общият брой на изтеглените ипотеки (законни и договорни) в столицата в първите три месеца на годината е 3817.\r\nНай-търсени в столицата са малките жилища, тъй като купувачите с бюджет между 60 хил.-70 хил. евро са повече от тези, които разполагат с до 150 хил. евро, коментира Константин Пандов. Запазва се тенденцията за ръст на сделките \"на зелено\", но брокерите предупреждават, че те крият риск, тъй като купувачите трябва да платят почти цялата продажна цена преди нотариално прехвърляне на имота. \r\nКакво е мнението на други специалисти и брокери вижте ", "date": "2018.04.24", "title": "Купувачите на имоти – в очакване на по-добри оферти"}
{"url": "https://www.dnes.bg/stranata/2018/04/24/traktor-se-obyrna-zatisna-i-ubi-vodacha-si.374505", "text": "83-годишен мъж от Гоце Делчев загина, след като е бил затиснат от обърнал се трактор, съобщават от Областната дирекция на МВР в Благоевград.\r\nВ районно управление на МВР-Гоце Делчев е постъпил сигнал за инцидент, станал около 08:20 часа в района на ул. \"Иван Асен\" в града. \r\nСлед инцидента 83-годишен мъж е загинал, след като е бил затиснат от управлявания от него и обърнал се трактор.", "date": "2018.04.24", "title": "Трактор се обърна, затисна и уби водача си"}
{"url": "https://www.dnes.bg/televizia/2018/04/24/ruslan-myinov-v-rityma-na-marsha.374511", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Руслан Мъйнов и духовият оркестър \"Виво Монтана\" подготвиха концертна програма с патриотични, възрожденски песни и бойни маршове. Целта е да се популяризира българската история, култура и песенна традиция от древността.\n\r\n\"Много пъти съм участвал в подобни инициативи, но това вече е проект, направен със сърце и душа. Необходимо е тези неща да бъдат преразказвани на хората. Силата на тези песни е в това, че носят истинската история и разказват страшно много за това какво и как е било\", каза Мъйнов в студиото на \"България сутрин\".\n\r\nАктьорът и певец не смята, че всеки е длъжен да носи в себе си родолюбието, тъй като това не е нещо, за което е подписал договор. Мъйнов обаче подчерта, че много хора са заминали от България и техните деца се раждат и растат в семейства извън нашата страна.\r\n                    \r\n                    \r\n\"Трябва да разказваме за героичното минало и поводите, с които да се гордеем. Познавам отдавна създателя и ръководител на \"Виво Монтана\" Пламен Крумов. Той е светъл човек и по същия начин е възпитал тези деца. В тях живее родолюбивото, това топло чувство\", каза още Руслан Мъйнов пред .\n\r\nМного българи се обръщат към него и \"Виво Монтана\" с покани за участия в чужбина. Мъйнов е много радостен от този факт, но признава, че му се иска да има по-голям интерес и от публиката в България.\n\r\n ", "date": "2018.04.24", "title": "Руслан Мъйнов в ритъма на марша"}
{"url": "https://www.dnes.bg/notifikacii/2018/04/24/bylgariia-v-evrozonata-gubim-fiskalniia-suverenitet.374507", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nАко България бъде приета в еврозоната и у нас се въведе единната валута, нашата страна ще изгуби фискалния си суверенитет. Това обяви в студиото на \"България сутрин\" лидерът на партия \"Възраждане\" Костадин Костадинов.\n\r\nПо думите му държавата ни не е готова да бъде приета, а върви кампания за това. Костадинов заяви още, че трябва по този въпрос хората да бъдат питани и заради това от партия \"Възраждане\" стартираха подписка, с която да инициират референдум за приемането на еврото у нас.\n\n\n\r\n\"През последните 30 години направихме доста крупни външнополитически избори, които бяха взети от един много тесен политически елит\", каза пред  Костадинов. \r\nИкономистът Васил Караиванов пък е на мнение, че подобна подписка е безпредметна. Той обясни, че еврото всъщност са доста правила, които трябва да се спазват в една държава и затова има и \"чакалня\" за еврозоната, в която трябва да се влезе.\n\r\n\"Германия, Холандия и другите държави въобще не искат България в еврозоната в този момент\" подчерта той в ефира на \"България сутрин\".\n\r\nПо думите на Караиванов влизането в \"чакалнята\" преди приемането на общата валута е нещо много добро за нашата държава, защото се гарантира обвързаността на българския лев с еврото.\n\r\nТой каза също, че механизмът ще ни помогне и при разпадане на еврозоната.", "date": "2018.04.24", "title": "България в Еврозоната? Губим фискалния суверенитет!"}
{"url": "https://www.dnes.bg/temida/2018/04/24/5-000-leva-garanciia-i-shofiorkata-ot-trakiia-svobodna.374518", "text": "Софийският апелативен съд освободи под парична гаранция Цвета Таскова, която е обвинена за катастрофата с автобус на магистрала \"Тракия\", при която загинаха 6 души, а 26 бяха ранени.\n\n\n\r\nСъдът й наложи парична гаранция от 5000 лв.\r\nС определението си втората инстанция отменя постоянния арест на Таскова, наложен от Софийски окръжен съд.\r\nСпоред съдебния състав не са изпълнени трите предпоставки, от които следва да се вземе поисканата от прокуратурата най-тежка мярка \"задържане под стража\". Съдът не откри данни за реална опасност от укриване на Таскова, както и вероятност да извърши престъпление. Също така отбеляза, че обвиняемата за инцидента няма други криминални или противообществени прояви. \r\nДругият довод за налагането на парична гаранция на съда е, че разследването на катастрофата, както и автотехническите експертизи, се очаква да отнемат изключително продължителен период от време.", "date": "2018.04.24", "title": "5 000 лева гаранция и шофьорката от \"Тракия\" – свободна"}
{"url": "https://www.dnes.bg/football/2018/04/24/penata-ne-sa-limoni-da-davame-skachame-i-biem-levski.374496", "text": "Почетният президент на ЦСКА Димитър Пенев изрази оптимизъм преди реванша за Купата на България срещу Левски. В първия мач \"червените\" отстъпиха с 0:2, но опитният специалист смята, че този аванс може да бъде заличен.\r\nЛегендарният бивш футболист и треньор е притеснен от рефера Николай Йорданов, но се надява притесненията му да се окажат излишни.\r\n\"ЦСКА ще е на финал. Ако искат Левски и мачът от първенството да го направим за купата. Защото в шампионата вече няма за какво да играем с Левски. Много точки назад са, не могат да ни настигнат вече\", отсече Стратега пред \"Тема спорт\".\r\n\"Да бяха картофи или лимони - да им дадем, но това са точки, не може да им ги подарим. Левски има да пази два гола, докато ние нямаме какво да пазим. Излизаме, скачаме и бием\", заключи Стратега от Мировяне.\r\n\r\n ", "date": "2018.04.24", "title": "Пената: Не са лимони да даваме, скачаме и бием Левски!"}
{"url": "https://www.dnes.bg/top-novini/2018/04/24/kyrvav-ad-v-toronto-sled-umishlena-katastrofa-s-van.374466", "text": "Шофьор на ван под наем е предизвикал умишлен удар в тълпа с пешеходци на оживена улица в Торонто, убивайки деветима души и ранявайки 16 души в понеделник, съобщиха властите в града, цитирани от Wall Street Journal.\r\nВанът е избягал, но полицията заяви, че шофьорът е задържан малко след инцидента. Карастрофата e станала на най-дългия път в Торонто, Yonge Street, в оживен търговски район в северната част на града, където се намират различни компании, по време, в което множество офис служители излизат да обядват. Компанията за коли под наем Ryder System потвърди, че един от нейните ванове е участвал в инцидента, предава\rОчевидец, цитиран от CNN, заяви, че според него шофьорът е действал целенасочено. \"Този човек правеше това съзнателно, искаше да убие всички\", заяви свидетелят, представил се като Али.\r\nМинистърът за обществената сигурност Ралф Гудейл определи инцидента като \"много сериозен\". Той посочи, че естеството на събитието все още не е изяснено. Правоохранителните служители засега не обявяват инцидента за терористичен акт. „Засега не можем да достигнем до заключение“, каза той/\r\n„Нашите мисли очевидно са с тези, които са били засегнати от този инцидент\", каза министър-председателят Джъстин Трюдо. „Все още събираме информация. Щом можем, ще споделим повече информация с канадците“.\r\nВижте снимки от инцидента\r\n\r\n ", "date": "2018.04.24", "title": "Кървав ад в Торонто след умишлена катастрофа с ван"}
{"url": "https://www.dnes.bg/notifikacii/2018/04/24/ochevidec-na-atakata-v-toronto-beshe-kato-scena-ot-voenna-zona.374467", "text": "Още един от ранените в атаката с камион в Торонто е загинал, съобщи Франс прес. Така общата бройка на загиналите достигна 10, а официално потвърдените ранени са 15.\r\nСамоличността на атентатора беше идентифицирана – Алек Минасян.\r\nПешеходците бяха блъснати в ранния следобед вчера северната част на града, на около 30 км от центъра, където се провежда среща на външните министри на страните от Г-7.\n\n\r\nШефът на полицията в Торонто Марк Сандърс обяви пред медиите, че атаката може и да е терористична, но разследването ще изясни това.\r\nСпоред Сандърс, следователите в момента работят с 25-годишния шофьор, който заби камиона си в тълпата. \rКъм момента полицейските служители нямат подробности за възможния мотив на извършителя.\r\nМинистърът на обществената сигурност на Канада Ралф Гудейл, обяви в Twitter, че атаката в Торонто няма изглед да е била свързана с националната сигурност, по този начин намеквайки че не е атака към срещата на Г7.\r\nОт полицията обявиха, че действията на шофьора изглеждат преднамерени.\r\nГудейл допълни, че \"канадците са ужасени от случилото се\".\r\n\"Благодарен съм за смелия и професионален отговор от полицията на Торонто и другите, които първи се отзоваха на ужасяващата атака на \"Йонг\" и \"Финч\". Жертвите и техните семейства имат нашите най-дълбоки съболезнования\".\r\nДиего ДеМатос, очевидец на терора, заяви пред CNN, че е отбил с колата си, за да помогне на човек, който е бил ударен от шофьора на камиона.\r\n\"Беше като сцена от военна зона. Имаше кофи за боклук навсякъде, разбити автобусни спирки и счупени пощенски кутии на земята. Беше просто ужасяваща сцена. Беше наистина, наистина ужасно\", заяви той.", "date": "2018.04.24", "title": "Очевидец на атаката в Торонто: Беше като сцена от военна зона!"}
{"url": "https://www.dnes.bg/obrazovanie/2018/04/24/pyrvoklasnichka-bie-s-kamyni-syuchenichka-ne-e-ot-grupata-na-gotinite.374468", "text": "За побой с камъни и ежедневен тормоз върху момиче в първи клас от страна на съученичка в столичното 112-о СУ \"Стоян Заимов\" споделя пред \"Монитор\" Христина Ганчева, майката на потърпевшото дете. Тя обяснява, че вследствие на преживяния стрес то отказва да ходи на училище.\r\nВсичко започнало в началото на учебната година, когато детето й бива дърпано по етажите от въпросното момиче, заради което закъснява за час и бива наказано от класния ръководител. Информация за случилото се до родителя достига единствено от детето.\r\nМайката разказва, че момичето побойник подлага детето й ежедневно на изпитания, за да \"влезе в групата на готините\" и настройва и други деца.\r\r\n                    \r\n                    Жената обяснява, че напрежението между тях ескалира в края на миналия месец, когато след тържество за \"Празника на буквите\" родители и малчугани се отправят към парка, за да си играят.\r\nВ края на вечерта на площадката остават три момичета - тормозеното дете, побойничката и нейната най-добра приятелка. В един момент един от родителите вижда, че се случва нещо между тях. \r\nГанчева разказва, че другите две деца са сложили камъни и пръчки по пързалката, след което карат нейното дете да се пързаля. При отказ да направи това момичето бива свалено на земята и удряно с пръчка.\r\nНа следващия ден случаят се повтаря, но този път в двора на училището. Тогава детето бива замеряно с камъни, а преди това бива заплашено, че ако не даде моливчето си, ще му изкълчат пръста. \r\nМайката отново не е информирана за случая от страна на класния ръководител, а детето е наплашено и с изкълчен пръст. След това то отказва да ходи на училище от страх и липса на сигурност в учебното заведение.\r\nМолбата на Христина Ганчева за предоставяне на записите от видеонаблюдението първоначално е отказана, но вчера тя е поканена от страна на директора да я внесе наново с входящ номер.\r\nТя обаче получава разрешение да поиска единствено записи от класната стая, тъй като за тези в двора отговаря един от мобилните оператори. По закон видеозаписи могат да бъдат предоставени само със съгласието на родителите, обяснява пред изданието Ваня Кастрева – началник на РУО София-град. Тя споделя, че на 20 април, петък, сигналът е получен в Инспектората, като предстои проверка по него.\r\nДиректорката на училището Жанета Бранкова от своя страна настоява, че няма тормоз в училището и са взети всички необходими мерки по този въпрос. Проведен е разговор на класния ръководител с децата, както и родителите на двете деца.", "date": "2018.04.24", "title": "Първокласничка бие с камъни съученичка. Не е от \"групата на готините\"!"}
{"url": "https://www.dnes.bg/eu/2018/04/24/evrokomisiiata-obiavi-bylgarite-sa-shtastlivi-a-dali-e-taka.374456", "text": "62 на сто от българите се смятат за щастливи. Това съобщи изненадващо Европейската комисия, позовавайки се на социологическо проучване, направено в ЕС по нейна поръчка.\n\r\nСпоред изследването само 13 на сто от анкетираните българи се определят като нещастни, а всеки пети твърди, че нито е щастлив, нито е нещастен.\n\r\nНовите данни извеждат на предпоследно място в ЕС българите, които успяват да изпреварят по щастие румънците.\n\r\nЗа сравнение хората, щастливи от живота си в ЕС, са 83 на сто, а нещастните – 11 на сто.\r\nНай-доволни са жителите на Ирландия, следвани от Дания и Люксембург. Шведите, холандците и англичаните оформят първата шестица. В дъното на таблицата за щастието, освен българите и румънците, са още гърците, литовците, хърватите и латвийците. Най-щастливите нови европейци са словенците, които се подреждат 11-и в Европа.\r\n                    \r\n                    \r\nУбедените оптимисти в ЕС са по-малко - едва 39% вярват, че справедливостта побеждава винаги. \r\nЕврокомисията твърди, че по-младите, по-образованите и по-богатите като цяло намират живота за по-справедлив.\n\r\nПроучването на Брюксел цели да разбере дали европейските граждани смятат за честен живота в личен и социален план. Публикуваните резултати показват, че по-голямата част от европейците (58%) считат, че повечето неща, които се случват в живота им, са справедливи и че разполагат с равни възможности, за да напреднат в живота. Те обаче не са убедени, че правосъдието и политическите решения се прилагат по равен и еднакъв начин за всички в техните държави. Увеличаващата се разлика между бедни и богати също е повод за тревога.\n\r\nВ сравнение със средните данни от ЕС, у нас възрастните и представителите на различни етнически групи, се оплакват от дискриминация. Българите в много по-малка степен смятат, че хората имат равни възможности да успеят. За разлика от ЕС, където 58 на сто вярват, че всичко зависи от тях, у нас те са само 32%. Пак толкова са тези, които смятат, че след разпада на комунизма, нещата в България са се подобрили.\n\r\nЗа разлика от Европа, където съответно 98 % и 93 % от анкетираните намират, че доброто здраве и качественото образование са решаващи за успеха в живота, у нас образованието не се смята за важно. \n\r\nСамо един от петима българи посочва дипломата като определяща. Според българите, след здравето (71%), най-важни са късметът (60%), произходът от богато семейство (60%), връзките (56%) и партийната принадлежност (37 на сто).\n\r\nКакто образованието, усърдието и работата са важни само за един от трима. За разлика от българина, европеецът отдава по-голямо значение на партийната принадлежност за развитието на кариерата си и разчита по-малко на здравето, работоспособността, на връзките и на късмета за своя успех.", "date": "2018.04.24", "title": "Еврокомисията обяви: Българите са щастливи! А дали е така?"}
{"url": "https://www.dnes.bg/cars/2018/04/24/avtoservizite-s-e-pasporti-remonti-izpravnost-ptp-ta.374469", "text": "Заместник-министърът на транспорта Ангел Попов обяви, че въвеждането на регистрационен режим за всички автосервизи е важна стъпка за подобряването на пътната безопасност.\r\nПо думите му, тази промяна е залегнала в проекта на новия Закон за пътните превозни средства, който регламентира изискванията към пътните превозни средства, условията и реда за тяхното одобряване, регистрация и проверка на техническата изправност, както и правилата, по които ще работят техническите служби и пунктове.\r\nПопов посочи, че ще бъде създаден публичен регистър на сервизите с пълна информация за местонахождението, служителите и тяхната квалификация, като е предвидено сервизите да дават минимална гаранция за извършените ремонти.\n\n\n\r\r\n                    \r\n                    \"Паралелно с това ще се надгради регистърът на техническите прегледи, като ще се създаде електронен технически паспорт, в който автосервизите и техническите пунктове ще отразяват всички ремонти, технически проверки, промени в конструкцията и регистрирани произшествия. Така ще може да се проследи реалното състояние на всеки автомобил\", настоя той, цитиран от БТА.\r\nСпоред него в закона са разписани подробно изискванията за извършването на сделки с автомобили и промяната на собствеността, като се въвежда регистрационен режим при продажбата на нови или втора употреба резервни части.\r\nПо думите на зам.-министъра целта на тези промени не е да се затварят сервизи, а всички да излязат на светло и да работят при еднакви правила и контрол, което ще доведе до по-ясна регулация на сектора и ще намали нелоялната конкуренция.\r\nЗаконодателното предложение предвижда още всички автобуси, които извършват междуселищни превози на разстояние повече от 30 километра да бъдат оборудвани с колани за пътниците.\r\nКъм момента изискването е пътниците да слагат колани само ако в автобуса има такива, но по думите му коланите са изключително важни за спасяването на човешки живот и за това е нужно всички автобуси да имат такива.\r\n ", "date": "2018.04.24", "title": "Автосервизите с е-паспорти: Ремонти, изправност, ПТП-та…"}
{"url": "https://www.dnes.bg/zvezdi/2018/04/24/lili-ivanova-na-79-primata-na-rodnata-estrada.374384", "text": "\n\r\nНа днешният 24 април рожден ден празнува примата на българската естрада Лили Иванова. Тя е родена през 1939 г. в град Кубрат и днес с право е определяна като най-популярната българска естрадна певица.\n\r\nВ своята музикална кариера, която стартира в началото на 60-те години, певицата има над 35 албума и десетки песни, които се превръщат в хитове в България и в страните от социалистическия блок.\n\r\n\n\r\nМакар и родителите й да не са музиканти, тя има музикални корени в семейството си. Дядо й и вуйчо й по майчина линия свирят на цигулка, а майката на бъдещата звезда също е пеела, макар и не професионално.\r\n                    \r\n                    \r\nТя получава първия си музикален инструмент - акордеон, като подарък от родителите й, когато е 7-8-годишна. Тя започва да се учи сама, тъй като няма кой да я обучава.\n\r\nКато дете Лили пее в училищен хор. За кратко посещава и курсове по пиано.\n\r\nЛили Иванова е тренирала като дете художествена гимнастика, като дори има успех на държавно първенство.\n\r\nСредното си образование завършва в техникум за медицински сестри и акушерки във Варна и малко след това започва работа по специалността в родния Кубрат.\n\r\nПървият й голям хит става песента \"Събота вечер\".\n\r\nПрез 1966 г. в Братислава, Чехословакия, Лили Иванова се явява на първия си международен конкурс, където печели и трите награди \"Златен ключ\" – за най-добър изпълнител, за най-добра мелодия и текст.\n\r\nПървите й музикални изяви извън границите на България са в съседна Румъния.\n\r\nПрез 1965 г. Лили Иванова дебютира и в киното. Певицата се снима в игралния филм \"Неспокоен дом\" на режисьора Рангел Вълчанов, в който в кабаре изпълнява песента \"Cuore\" на Рита Павоне.\n\r\nПрез 1975 г. е издадена първата биографична книга за певицата, озаглавена „Нашата Лили“. Нейни автори са Ивайла Вълкова и Марин Бончев.\n\r\nЛили Иванова има зад гърба си 3 брака.\n\r\nПрез 1997 международната асоциация на жените я номинира като една от най-прочутите жени на 20-ти век.\n\r\nПрез 1999 Лили Иванова е наградена с орден \"Стара планина\" за заслуги към българската поп музика. Орденът е връчен от българския президент Петър Стоянов.\n\r\nЛили Иванова стана първата българска звезда, препълнила за концерт новата спортна зала в София - \"Арена Армеец\".\r\n", "date": "2018.04.24", "title": "Лили Иванова на 79: Примата на родната естрада"}
{"url": "https://www.dnes.bg/notifikacii/2018/04/24/evro-mocarela-evro-shokolod-skypi-i-nekachestveni.374470", "text": "Разминаване в състава, качеството и цените на някои храни, предлагани на българския и европейския пазар. Това установи проучване за наличие на т.нар. \"двоен стандарт\" при храните на земеделското министерство.\r\nВзети са общо 106 проби, обхващащи 53 храни и напитки от една и съща търговска марка, предлагани от една страна в търговска верига в България, а от друга – в същата или подобна верига магазини в избрани държави-членки на ЕС.\n\n\n\r\nРезулатите от проучването показват, че при 40 продукта няма разминаване на информацията на етикетите, но при 13 от тях представената информация по отношение на състав и/или хранителна стойност се различава, съобщи .\rСпоред изследването най-сериозните различия се наблюдават при няколко продукта, а именно мляко за малки деца, където в българския аналог има по-високо съдържание на растителни мазнини, моцарела - предлаганото у нас е с по-ниско нетно количество и по-малко количество в опаковката, за сметка на повече саламура, бързо замразени багети, млечен шоколад, безалкохолни напитки.\r\nИ още - при 31 продукта цените в България са с между 0,4% и 64,8% по-ниски от тези в съответната държава-членка на ЕС.\r\nА 22 цели продукта се предлагат по-скъпо в България отколкото в другата държава-членка на ЕС. \r\n ", "date": "2018.04.24", "title": "Евро моцарела, евро шоколод – скъпи и некачествени!"}
{"url": "https://www.dnes.bg/obrazovanie/2018/04/24/i-kandidat-pyrvolacite-na-test-gotovi-li-sa-za-klas.374471", "text": "Въвеждане на стандартизиран тест за за определяне на готовността за постъпване в първи клас, с който да се осигури плавен преход между детската градина и началото училище. Това предвиждат промените в Наредбата за предучилищно образование.\r\nРезултатите от теста ще се вписват в националната електронна информационна система за предучилищното и училищното образование и личното образователно дело на детето.\r\nТе ще осигурят информация на учителите в кои области на развитие е необходима подкрепа на детето и да преценяват по-лесно за индивидуалния подход към детето. \r\nТестовете \"училищна готовност\" ще се провеждат от учителите в групата в началото на годината и в края на края на задължителната предучилищна подготовка. Те няма да служат за поставяне на оценка на децата или за вход в първи клас, пише \"Монитор\".\r\n ", "date": "2018.04.24", "title": "И кандидат първолаците на тест: Готови ли са за клас?"}
{"url": "https://www.dnes.bg/index/2018/04/24/receptata-dnes-salata-s-brokoli-i-bekon.374388", "text": "\r\n300 г броколи\r\n½ чаша сушени червени боровинки\r\n2 супени лъжици балсамов оцет\r\n1 супена лъжица дижонска горчица\r\n1 супена лъжица кленов сироп\r\n1 скилидка чесън, намачкан\r\n½ супена лъжичка изстискан сок от лимон\r\nсол и пипер на вкус\r\n½ чаша рапично олио\r\n¼ чаша нарязан пресен лук\r\n¼ чаша счукани бразилски орехи\r\n2-3 резена ябълка по желание\r\n150 г запържен бекон\r\n\r\n\r\n \r\nВ голяма купа смесете оцета, горчицата, кленовия сироп, чесъна, лимоновия сок. Разбъркайте. Добавете рапичното олио и отново разбъркайте. Сварете и отцедете броколите. Оставете ги да се охладят до стайна температура. Накъсайте розичките на по-дребни.\r\n \r\nДобавете ги в купата за салата заедно с боровинките, пържения бекон и лука. Разбъркайте с дресинга. Охладете за 15 минути преди да сервирате. След това поръсете с бразилските орехи и парченцата ябълка и поднесете.\r\n\r\n", "date": "2018.04.24", "title": "Рецептата Dnes: Салата с броколи и бекон"}
{"url": "https://www.dnes.bg/temida/2018/04/24/ot-mol-na-okolovrystnoto-do-kafe-na-kristal-kmet-geit.374472", "text": "Обвиненият като посредник при вземането на подкупа за кметицата на столичния район \"Младост\" Петър Дюлгеров и изнудваният бизнесмен са се видели в столичен мол на Околовръстното шосе, за да уговорят окончателния размер на рушвета, обяви \"\" като цитира разследващи.\r\nСрещата между Дюлгеров, който е бивш кмет на \"Младост\", и предприемача Александър Ваклин, била последната преди предаването на първата вноска от рушвета на 17 април т.г. \n\n\n\r\nДвамата си стиснали ръцете за 500 хил. евро, за да се издаде на Ваклин съобщение до всички заинтересовани, че предприемачът може да строи в местността Камбаните.\r\r\n                    \r\n                    Иванчева, заместничката ѝ Биляна Петрова и Дюлгеров са обвинени за подкуп от 70 хил. евро. В петък, когато спецсъдът решаваше дали да ги задържи, кметицата Десислава Иванчева писа бележка до журналистите, че не е била в \"Ринг мол\" на въпросната среща.\r\nРазследващите обясниха, че няма противоречия в протоколите за парите, както твърди защитата. Ваклин дал свои пари на 2 април, тъй като прокуратурата няма резервен фонд за такива случаи.\r\nБанкнотите трябвало да се бележат, за което има протокол от 2 април. След това те са върнати на Ваклин, за да може бизнесменът да ги предаде на посредника.\r\nПроцедурата обаче се повторила, тъй като предаването на подкупа се отлагало на няколко пъти до 17 април. Сега 70-те хил. евро се съхраняват като доказателство в прокуратурата.\r\n ", "date": "2018.04.24", "title": "От мол на Околовръстното до кафе на Кристал... Кмет гейт"}
{"url": "https://www.dnes.bg/snimka-na-denia/2018/04/24/malko-oblacheta-shte-prerymi-dyjdec-no-toplo-i-do-31-s.374473", "text": "Днес от запад облачността, предимно средна и висока, ще се увеличава, а около и след обяд ще се развива и купесто-дъждовна облачност. На места, главно в планинските райони, ще има краткотрайни валежи от дъжд с гръмотевици. \r\nМинималните температури ще са от 8° до 13°, а максималните ще са между 26° и 31°. Такава е  на Националния институт по метеорология и хидрология (НИМХ) към БАН. \r\nПо Черноморието ще духа слаб до умерен югоизточен вятър и там максималните температури ще са по-ниски, между 17° и 20°. Температурата на морската вода е 12-13°. Вълнението на морето ще е 1-2 бала.\rВ планините ще бъде предимно слънчево и топло. В следобедните часове ще се развива купесто-дъждовна облачност и на отделни места ще има краткотрайни валежи с гръмотевици. Ще духа слаб до умерен вятър от запад-северозапад. Максималната температура на височина 1200 метра ще е около 21°, на 2000 метра – около 14°. \r\nАтмосферното налягане е по-високо от средното за април и ще остане без съществена промяна.\r\nИ през следващите дни ще остане топло и предимно слънчево, но малко по-неустойчиво. В следобедните часове над Западна и Централна България ще се развива купеста облачност и на места, повече в планините и планинските райони, ще има краткотрайни валежи от дъжд, в отделни райони с гръмотевици. \r\nМинималните температури най-често ще са между 9° и 14°, а дневните - между 25° и 30°.\r\n ", "date": "2018.04.24", "title": "Малко облачета, ще преръми дъждец, но топло и до 31°С"}
{"url": "https://www.dnes.bg/world/2018/04/24/osemnaiset-jertvi-na-pojar-v-karaoke-bar-v-kitai.374477", "text": "Осемнайсет души са загинали, а петима са ранени тази сутрин в пожар, който избухна в караоке бар, намиращ се в триетажна сграда в Южен Китай, предаде ДПА, позовавайки се на местни официални представители.\r\nОгънят избухнал в 00.30 часа местно време в град Цинюан в южната провинция Гуандун, според службата за обществена сигурност в града, и е бил потушен в рамките на 30 минути.\r\nВластите подозират, че пожарът е бил запален умишлено. По случая е започнало разследване. \r\n/БТА/", "date": "2018.04.24", "title": "Осемнайсет жертви на пожар в караоке бар в Китай"}
{"url": "https://www.dnes.bg/notifikacii/2018/04/24/autsorsingyt-50-hiliadi-bylgari-sys-zaplati-nad-2-bona.374474", "text": "Ако икономиката на България расте през последите години с по близо 4%, то има една индустрия, при която ръстът е двуцифрен, и това е аутсорсингът.\r\n3 млрд. лева годишно прави индустрията у нас. За 2016 г. тя е създала 3,6% от брутния вътрешен продукт на страната, а очакванията са до 2020 г. този дял да нарасне до 4,2 на сто, когато аутсорсинг компаниите вече ще правят по 2,5 млрд. евро годишно. Това прогнозират експерти от Българската аутсорсинг асоциация.\r\nОттам обясниха, че дейностите, които се аутсорсват у нас, са разнообразни - клиентско обслужване, продажби, финанси, маркетинг, управление на човешки ресурси, логистични услуги и др.\r\nКомпаниите от сектора се оказват и сред водещите данъкоплатци - 1,5 на сто от платените налози у нас се дължат на тях.\rОсвен това в сектора работят над 48 000 души, а прогнозите са броят им да мине 60 000 през 2020 г. По този начин аутсорсинг индустрията генерира 6,5% от всички заплати и 5% от всички социални придобивки. Очакванията са тези числа да се удвоят през следващите няколко години. Средната заплата в бранша била 2400 лева месечно.\r\nВ сектора оперират 389 компании, като с най-голям дял и водещи по обороти през 2017 г. са предоставящите изнесени бизнес услуги (BPO) - 53%. Фирмите, чиято дейност е в областта на информационните технологии (ITO), формират 47% от тази индустрия.\r\nЗа сравнение през 2016 г. BPO секторът е бил с 58%, а ITO - 42%. Разликата между двете е малка, тъй като често дейностите се препокриват, а в някои от компаниите едновременно се извършват и двата вида дейности.\r\nКолцентровете представляват 36% (74 фирми) от цялостния BPO сегмент, който наброява общо 208 компании.\r\n\"Те все още имат водеща функция, изхождайки от факта, че в основата си са ориентирани към обслужването на клиенти в различни сфери от бизнеса\", казва пред \"\" Светослав Иванов, изпълнителен директор на асоциацията.\r\nТой обяснява, че в по-голямата част фирмите са регистрирани в България. Немалко от тях представляват дъщерни дружества на компании майки с централни офиси в Европа, САЩ, Индия и Азия.\r\nПротивно на очакванията индустрията на изнесените услуги не се развива само в София, но и в други големи градове като Пловдив, Бургас и Варна.\r\nБурното развитие на индустрията постави България сред лидерите в този вид бизнес. Още през 2015 г. проучване на Cushman & Wakefield постави страната ни в челната тройка по атрактивност в сектора. Като основна причина се посочват високообразованите специалисти и високото ниво на владеене на чужди езици.", "date": "2018.04.24", "title": "Аутсорсингът: 50 хиляди българи със заплати над 2 бона "}
{"url": "https://www.dnes.bg/usa/2018/04/24/syboleznovaniia-za-napadenieto-v-toronto-ot-beliia-dom.374476", "text": "Белият дом поднесе съболезнования на канадците след смъртоносно нападение, при което ван се вряза в пешеходци в Торонто, като уби десет души и изпрати 15 в болница, предаде Асошиейтед прес.\r\nПрессекретарят Сара Хъкаби Сандърс заяви в съобщение, че Съединените щати застават до канадския народ \"след днешното трагично събитие в Торонто\".\n\r\nТя добави: \"Нашите мисли и молитви са със семействата на пострадалите. Желаем бързо възстановяване на ранените. Правителството на Съединените щати обещава да осигури всякаква помощ, от каквато Канада би могла да се нуждае\".\r\nБруталният инцидент, който канадският премиер Джъстин Трюдо нарече \"трагична и безсмислена атака\", е един от най-кървавите в съвременната канадска история, отбелязва БТА.\r\nШофьорът на вана е задържан. Той е идентифициран от полицията като Алек Минасян, 25-годишен жител на предградието Ричмънд хил. Мотивите за нападението все още не са изяснени.", "date": "2018.04.24", "title": "Съболезнования за нападението в Торонто от Белия дом"}
{"url": "https://www.dnes.bg/temida/2018/04/24/pr-yt-na-mladost-diulgerov-e-podhvyrlil-parite.374481", "text": "Бившият кмет на община \"Младост\" Петко Дюлгеров умишлено е подхвърлил парите в колата, заради които беше арестувана Десислава Иванчева, настоя пред bTV PR-ът на община \"Младост\" Петър Кърджилов.\r\nСпоред него прокуратурата не разполага със СРС-та, в които Иванчева да иска подкуп, а цялата акция е постановка.\r\n\"Акцията за това набеждаване е подготвена от организирана престъпна група. Екипът на община \"Младост\" провежда собствено разследване, защото смятаме, че не може да се вярва на специализираната прокуратура и на Комисията за отнемане на незаконно придобито имущество (КОНПИ)\", каза още Кърджилов.\r\nПо думите му инвеститорът Алексанъдр Ваклин категорично лъже.\r\r\n                    \r\n                    През уикенда бизнесменът пък бе категоричен, че Иванчева сама си е поискала парите – 500 хиляди евро, за да му разреши да строи в местността \"Камбаните\".\r\n\"Трябва да се прекрати една порочна практика. За съжаление, Десислава Иванчева наистина си поиска парите и сама определи мястото и времето, по което да й бъдат дадени. Няма заговор\", категоричен бе той.\n\r\nОтносно ролята на бившия кмет на района Петко Дюлгеров, Ваклин заяви, че се е свързал с него случайно, защото знаел, че може да разговаря с нея. \n\r\n\"Не го познавах отпреди. Той осъществи контактна роля\", добави той.\n\r\nПо думите му има неоспорими доказателства срещу Десислава Иванчева. \n\r\n\"Никой не е искал да стане такъв цирк. Показността е по вина на г-жа Иванчева. Тя си избра времето и мястото, а то не беше подходящо\", коментира още Александър Ваклин.\n\r\nБизнесменът е на мнение, че тя се е превърнала в \"синдром на човек, почувствал се над закона\".", "date": "2018.04.24", "title": "PR-ът на \"Младост\": Дюлгеров е подхвърлил парите!"}
{"url": "https://www.dnes.bg/sofia/2018/04/24/miniori-na-protest-iskat-finansovo-i-tehnicheski-osigureni-mini.374482", "text": "Миньори от държавните мини \"Марица изток\" излизат на прoтестен митинг в София. Те настояват да се повиши цената на добиваните в комплекса въглища поне с 15%, съобщава .\r\nСборният пункт е площад \"Александър Батенберг\". Очаква се по обяд шествието да тръгне към Министерството на енергетиката. Работниците под земята искат мините да бъдат финансово и технически осигурени.\r\nТе обявиха, че акцията им е протестен поход за спасяване на въгледобива. Синдикалните организации на КНСБ от мини \"Марица изток\" също ще се включат в протеста.\r\n ", "date": "2018.04.24", "title": "Миньори на протест: Искат финансово и технически осигурени мини"}
{"url": "https://www.dnes.bg/notifikacii/2018/04/24/napadateliat-s-vana-v-toronto-izvikal-na-policaite-ubiite-me.374479", "text": "\n\r\nМотивите на задържания 25-годишен Ален Минасян, който се вряза с ван в хора в Торонто, остават неизвестни. Мъжът е непознат на службите за сигурност. В момента на задържането му той размахвал предмет с лявата си ръка, изправен срещу полицай, който го държал на мушка, показват кадри в социалните мрежи. После се оставил да бъде закопчан с белезници на земята от полицая. Мъжът не е бил въоръжен.\n\r\nОчевидци разказват за ужаса, който са изпитали при вида на бързо движещия се ван. Очевидка разказва, че е видяла как жена е била запратена от връхлетялата я кола върху стъклена автобусна спирка.\n\r\nСлучилото се в Торонто напомня атентатите и инцидентите с врязали се в хора превозни средства, като тези в Ню Йорк, Барселона, Лондон, Ница, Париж, Берлин, Стокхолм и неотдавна в Мюнстер.\r\nТелевизия Глоубъл съобщава, че Минасян ще се яви днес в 10 ч. местно време (14 ч. по Гринуич) в съд в Торонто, за да чуе в какво е обвинен, предаде Ройтерс.\n\n\n\r\nКадри, заснети от минувач на момента на ареста на Минасян, показват, че той извикал на полицията: \"Убийте ме\" и насочил неидентифициран обект към полицай. Полицаят казал: \"Не, легни на земята\". Тогава заподозреният казал, че носи огнестрелно оръжие в джоба си, но полицаят му казал: \"Не ми пука, легни долу\", предаде Ройтерс.\n\r\nСпоред бивши съученици на Минасян,  роден в Ричмънд Хилс - северно предградие на Торонто, той е посещавал в гимназията програма за ученици със специални потребности, предаде Ройтерс. Съученици описват Минасян като \"човек, който не е бил социален, но е бил абсолютно безвреден\".\n\r\nПонятието \"специални потребности\" се използва в канадската образователна система за хора както с физически недъзи, така и с поведенчески и образователни затруднения.\n\r\nСтраницата във Facebook на Минасян сега е недостъпна. В блог пък се казва, че през септември 2013 г. той е започнал работа в технологичен център към колежа Сенека. До март 2014 г. Минасян поствал в блога информации за напредъка си по разработване на софтуер в колежа. В магазина за приложения на Google има приложение за паркиране, разработено от човек на име Алек Минасян.\n\r\nВодачът на вана е действал \"преднамерено\" и властите привилегироват тезата, че става дума за изолиран акт, който не е насочен срещу \"националната сигурност\" на Канада, предаде Франс прес. Десет души загинаха, а 15 бяха ранени в резултат на врязването на превозното средство в хората.\n\r\n\"Това действие категорично изглежда преднамерено\", заяви Марк Сандърс, началникът на полицията на Торонто. Трагедията се разигра в момент, в който в града се провежда среща на министрите на външните работи и на обществената сигурност на страните от Г-7. Срещата продължава и днес, както е предвидено, съобщи канадският външен министър Кристия Фрийланд.\n\r\nКанадският министър на обществената сигурност Ралф Гудейл каза, че \"информациите, с които властите разполагат на този етап, показват, че случилото се по никакъв начин не е свързано с националната сигурност\".\n\r\nКанадският премиер Джъстин Трюдо каза, че е опечален от новината за \"трагичния и безсмислен атентат, станал в Торонто\". После от канцеларията му уточниха пред Франс прес, че понятието \"атентат\", изречено на френски от Трюдо, не е използвано, за да наведе на мисълта, че става дума за \"терористична връзка от естество, което да застрашава националната сигурност\", пише БТА.\n\r\nХронологията на събитията от вчера показва, че в 13,26 ч. местно време вчера полицията получила обаждане на спешния си телефон за хора, пометени от превозно средство близо до улица Йънг, една от най-оживените в Канада, намираща се в центъра на Торонто. Белият ван, врязал се в хората, се движел бързо, преминавайки от платното, върху тротоарите, където се разхождат под обедното слънце много хора. Колата изминала близо километър. В 13,52 ч. местно време, тоест 26 минути след първото обаждане, е арестуван мъж, близо до вана, спрял на тротоара с ударена предна част.\n\r\nПървоначално полицията съобщаваше за до 10 прегазени хора. После властите изнесоха данни за 10 убити и за 15 ранени, от които четирима са в критично състояние и двама в сериозно състояние.\r\n ", "date": "2018.04.24", "title": "Нападателят с вана в Торонто извикал на полицаите: Убийте ме!"}
{"url": "https://www.dnes.bg/health/2018/04/24/koi-hrani-zashtitavat-mozyka-ot-stres.374454", "text": "Знаете ли, че по данни на Световната здравна организация, всяка година се увеличава броят на хората, които страдат от деменция. Едни от факторите, които допринасят за това състояние са неправилното хранене и стресът. \r\nАко обичате да хапвате боровинки и грозде, вижте още кои други храни заедно с тях предпазват мозъка от ежедневния стрес и нарушаване на неговата функция и здраве.\r\n\r\nВ 100 грама кедрови ядки се съдържат добри количества манган, витамин Е, мед и магнезий. Вкусните ядки са изключително богати и на омега-6 мастни киселини, които помагат на мозъка да старее по-бавно.\r\nВитамин Е е и важен антиоксидант, който предпазва мозъка от оксидативен стрес и подобрява когнитивните способности. От друга страна магнезият намалява тревожността и ни прави по-устойчиви на стрес.\r\r\n                    \r\n                    Медта се отразява благоприятно на способността ни да помним по-добре, а манганът е особено нужен на хората, които спортуват активно или чиято работа е свързана с по-голям психологически стрес.\r\n\r\nНитритите в цвеклото увеличават притока на кръв към мозъка, което помага до него да достигне и повече кислород. Изследване проведено през 2017 г. показва, че сокът от цвекло увеличава невропластичността – способността на мозъка да се променя. Това е особено важно за възрастните хора.\r\nБетанинът, който придава яркия цвят на зеленчука, предпазва мозъка от болестта на Алцхаймер. В допълнение витамин В9, който се съдържа в червеното цвекло, намалява риска от нарушаване на когнитивните функции и деменция.\r\n", "date": "2018.04.24", "title": "Кои храни защитават мозъка от стрес?"}
{"url": "https://www.dnes.bg/muzika/2018/04/24/k-vo-stava-sestro-suzanita-vtreshti-agenciiata-za-deteto-i-sem.374475", "text": "От Държавна агенция за закрила на детето (ДАЗД) разглеждат клипа на Сузанита към новата й песен с попфолк певеца Ангел - \"К`во става, брат\".\r\nПричината – поведението на дъщерята на Орхан Мурад, която скоро навърши 15 години, отново прекрачва моралните граници.\n\n\r\nНа кадрите облеклото на певицата по традиция е оскъдно, отново са налице туърк изпълнения и размахване на среден пръст, но навеждането към колегата й за орална любов и плюенето по полицаи надмина скандалното видео на \"Луцифер и Буда\", с което тя придоби широка популярност.\r\nВъзмутен гражданин вече е подал сигнал в ДАЗД  за клипа, като експертите ще сигнализират и СЕМ.\r\r\n                    \r\n                    \"Самосезирали сме се. Ще проверим дали родителите на Сузанита са дали разрешение тя да участва в подобни сцени\", обясниха пред \"Монитор\" от агенцията.\r\nДосега фолклегендата Орхан Мурад и съпругата му Шенай демонстрират пълно съгласие с поведението на наследницата си.\r\nИзпълнителят на \"Хиляди слънца\" неведнъж заяви, че тийнейджърката не е по-скандална от другите имена в бранша и по друг начин не може да се пробие в България.\r\n\"Ще съдя всеки, който си послужи с обидни думи, измислици и тиражиране на неверни неща по отношение на Сузанита и моето семейство\", закани се той преди време в отворено писмо във Facebook.\r\nФеновете също скочиха срещу клипа на \"К`во става, брат\" и призовават за докладване на неприличното съдържание в YouTube, където видеото вече е на второ място по набиране на популярност. Вижте го!\r\n\r\n ", "date": "2018.04.24", "title": "К`во става, сестро… Сузанита втрещи Агенцията за детето и СЕМ"}
{"url": "https://www.dnes.bg/televizia/2018/04/24/sled-aresti-syprotivata-se-mesti-v-edno-frensko-selo.374485", "text": "Шести епизод от пети сезон на сериала \"Едно френско село\" ще ни покаже случващото се след смъртта на Жозефин и настъпилите арести. Съпротивата осъзнава, че трябва да премести щаба си. Реймон е на края на силите си и планира да напусне Вильов. Антоан не вярва, че е изгубил сестра си.\r\nМарсел, пратен в затвора заедно с Раул и Анселм, е осъден на смърт. Неочаквано Сузан го посещава и му обещава да направи всичко за да го освободи, като влиза в контакт с Мари.\r\nДаниел, който все още е задържан, съставя план за бягство, който завършва зле. Болките на Хайнрих са толкова силни, че Ортенс е решена на всичко за да намери нужната доза морфин... а дори и да се поддаде на шантажа на Шасань.\r\nГледайте сериалът \"Едно френско село\" всеки делничен ден от 20:30 часа по телевизия.", "date": "2018.04.24", "title": "След арести, съпротивата се мести в \"Едно френско село\""}
{"url": "https://www.dnes.bg/notifikacii/2018/04/24/kakvo-e-terorizym-za-facebook-kak-go-razpoznavat.374480", "text": "Най-голямата социална мрежа в света Facebook публикува за първи път своето определение на думата \"тероризъм\". По този начин групата иска да направи вътрешните процеси на компанията по-прозрачни. Досега не беше известно как Facebook определя \"тероризма\".\r\nСега компанията заяви, че тероризъм е „всяка неправителствена организация, която упражнява умишлени действия на насилие срещу лица или имущество за сплашване на цивилни граждани, правителството или международни организации, за да преследва политически, религиозни или идеологически цели\". Тук спадат различни групи, като религиозни екстремисти, бели расисти и войнствени природозащитници. Според Facebook накратко става въпрос за това дали дадена група използва сила, за да наложи своето виждане. \rОсвен това стана ясно, че американската технологична компания е премахнала през първите три месеца на годината 1,9 милиона екстремистки мнения от платформата си, или ги е снабдила с предупреждение, че са свързани с терористичната групировка \"Ислямска държава\" или Ал-Кайда, поясни концернът в своя блог.\r\nРазмерът на отстранените или маркираните изказвания се е удвоил в сравнение с предходното тримесечие, се казва в изявлението. Според него по-голямата част от 1,9 милиона публикации с екстремистко съдържание са всъщност заличени, а само малка част е с предупреждения. \r\nВ последните месеци Европейският съюз увеличи натиска върху Facebook и нейните конкуренти в технологичната индустрия за бързо премахване на екстремистко съдържание, като заплашва с ново законодателството, които би ги принудило да правят това.\r\n\"Ние нямаме илюзията, че работата е свършена или че досегашният ни напредък е достатъчен\", пише Facebook в блога.\r\n\"Терористичните групи непрекъснато се опитват да заобикалят нашите системи, така че трябва постоянно да се подобряваме\". Редовно се намира например материал, който автоматичният софтуер не разпознава. По тази причина социалната мрежа възнамерява да използва постоянно нови методи.\r\n", "date": "2018.04.24", "title": "Какво е тероризъм за Facebook? Как го разпознават?"}
{"url": "https://www.dnes.bg/sofia/2018/04/24/prekachvaniia-chakane-i-nervi-lozenec-si-iska-tramvai-6.374478", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЖители на столичния кв. \"Лозенец\" излизат на протест в опит да спасят легендарния трамвай №6. Те сигнализираха за проблема чрез платформата на Investor Media Group .\n\r\nТази вечер от 18:30 ч. хората са решени да затворят бул. \"Арсеналски\" в искане да си върнат трамвайното трасе на линия 6.\n\r\n\"Протестът има две искания - по никакъв начин трасето на трамвая към кв. \"Лозенец\" да не бъде закривано. Второто е да бъде пусната отново линия номер 6. Исканията са напълно обосновани от необходимостта този квартал да има адекватен екологичен транспорт. Те са нормално следствие от дадените обещания от Йорданка Фандъкова и председателя на общинския съвет Елен Герджиков\", обясни Борис Бонев от \"Спаси София\", който е сред организаторите на протеста.\r\n                    \r\n                    \r\nТрамвайното движение може да бъде възстановено буквално за няколко часа, категоричен бе той пред камерата на . От Столичната община обаче не изпратиха представител, който да обясни защо вече над две години трамвай №6 не върви. \n\r\nПротестиращите споделят, че са затруднени в придвижването си в София и губят време в прекачвания. Според тях е изчезнало едно екологично удобство в квартала.\n\r\nЖалко, че Фандъкова така черни името си, след като толкова добрини е направила за града\", посочи за \"България сутрин\" една от протестиращите жени.\n\r\n\"Живея тук 60 години, от 50 години трамваят се движи. Тук стана \"зелена зона\", взеха ни по 100 лева да си паркираме пред вкъщи\", сподели друг недоволен гражданин.\n\r\n ", "date": "2018.04.24", "title": "Прекачвания, чакане и нерви... \"Лозенец\" си иска трамвай №6!"}
{"url": "https://www.dnes.bg/sofia/2018/04/24/vijte-kyde-niama-da-ima-voda-na-25-april-v-sofiia.374495", "text": "На 25 април 2018 г. (сряда), във връзка с монтаж на спирателни кранове на бул. \"Цариградско шосе\" жк. \"Младост\" 1, се налага спиране на водоподаването от 09:00 до 21:00 часа на клиентите на \"Софийска вода”, живеещи в района на: ул. \"Димитър Моллов\", бул. \"Цариградско шосе\"; от ул. \"Димитър Моллов\" до бул. \"Д-р Г. М. Димитров\", блокове 27, 28, 28А, 28Б, 29Б, 29, 29А, 30, 30А, 121, 122, 123, 124, 125, 126, 127, 128, 129, 130, 131, 132 и бензиностанция \"OMV\" на бул. \"Цариградско шосе\" бл. 27, ДГ 117 \"Надежда\", Технологично училище по електронни системи.\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Димитър моллов\" пред болница \"Софиямед\".\r\n                    \r\n                    \r\nНа 25 април 2018 г. (сряда), във връзка с подмяна на сградно водопроводно отклонение на бул. \"Арсеналски\" жк. \"Лозенец\", се налага спиране на водоподаването от 09:30 до 20:30 часа на клиентите на \"Софийска вода”, живеещи в района на: бул. \"Арсеналски\" от ул. \"Църноок\" да ул. \"Милевска планина\".\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: бул. \"Арсеналски\" ъгъла с ул. \"Борис Пожаров\".\n\r\nНа 25 април 2018 г. (сряда), във връзка с подмяна на сградно водопроводно отклонение на ул. 9 кв. \"Враждебна\", се налага спиране на водоподаването от 09:30 до 17:30 часа на клиентите на \"Софийска вода”, живеещи в района на: ул. 5, ул. 8, ул. 29, ул. 30.\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. 10 ъгъла с ул. 11.\n\r\nНа 25 април 2018 г. (сряда), във връзка с реконструкция на уличен водопровод на бул. \"Мадрид\" кв. \"Подуяне\", се налага спиране на водоподаването от 09:00 до 18:30 часа на клиентите на \"Софийска вода”, живеещи в района на: ул. \"Мърфи\"  от ул. \"Русалка\" до бул. \"Мадрид\" , бул. \"Мадрид\" от бул. \"Евлоги и Христо Георгиеви\" до ул. \"Алеко Константинов\", ул. \"Франсис де Пресансе\" от ул. \"Алеко Константинов\" до ул.\"Мърфи\".\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: бул. \"Мадрид\"№14.\n\r\nНа 25 април 2018 г. (сряда), във връзка с извършване на строително-монтажни работи на ул. \"Самоковско шосе\" кв. \"Горубляне\", се налага спиране на водоподаването от 09:00 до 12:00 часа на клиентите на \"Софийска вода”, живеещи в района на: ул. \"Самоковско шосе\" от ул. \"инж. Георги Белов\" до бул. \"Цариградско шосе\" и ул. \"Обреща\".\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: бул. \"Цариградско шосе\"№120.\n\r\nНа 25 април 2018 г. (сряда), във връзка с ремонт на редуктор за налягане на ул. \"Трендафил\" с. Мърчаево, се налага спиране на водоподаването от 10:00 до 14:00 часа на клиентите на \"Софийска вода”, живеещи в района на: ул. \"Трендафил\", ул. \"Приморско\", ул. \"Бистра река\", ул. 7.\r\n \r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Трендафил\".\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на \"Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.\n\r\n\"Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.04.24", "title": "Вижте къде няма да има вода на 25 април в София"}
{"url": "https://www.dnes.bg/world/2018/04/24/armeniia-otdava-pochit-na-jertvite-na-armenskiia-genocid.374519", "text": "Основните политически лидери в Армения отдават почит както всяка година на днешната дата на жертвите на арменския геноцид. Възпоменанието е ден след оставката на премиера Серж Саркисян, подадена след 11 дни на протести срещу избирането му, предаде Франс прес.\n\r\nНа възпоменателната церемония на мемориала на жертвите на масовите убийства, извършени между 1915 и 1917 г. от Османската империя, участваха арменският президент Армен Саркисян, изпълняващият длъжността премиер Карен Карапетян и представители на религиозните власти. Мемориалът е на хълм, извисяващ се над Ереван.\n\r\nХиляди хора се стекоха в мемориалния комплекс, в който гори вечен огън, за да отдадат почит на жертвите на арменския геноцид, допълва ТАСС.\r\n                    \r\n                    \r\nСлед нощ на празнуване, последвало оставката на Саркисян, улиците на Ереван тази сутрин са пусти. Протестиращите се очаква да се съберат днес в 15 ч. местно време (11 ч. по Гринуич) на митинг, за да почетат паметта на жертвите на геноцида.\n\r\nНикол Пашинян, опозиционният депутат, оглавил протестното движение срещу Серж Саркисян, каза снощи, че ще се срещне за преговори с временния премиер. Днес заместник-председателят на парламента на Армения Едуард Шармазанов потвърди, че преговори на управляващите с опозицията ще има утре, предаде ТАСС.\n\r\nФранс прес припомня, че Карен Карапетян, бивш премиер и вицепремиер на Серж Саркисян, е смятан за негов приближен. Той е член на управляващата Републиканска партия на Армения.\n\r\nСлед Саркисян оставка трябва да подаде и цялото правителство. В парламента в срок от седем дни трябва да има гласуване за избиране на нов премиер. Политическата битка в Армения несъмнено не е приключила. Парламентът е до голяма степен доминиран от коалиция, оглавявана от Републиканската партия на Армения на Саркисян, която има 65 от общо 105 места. \r\n/БТА/ ", "date": "2018.04.24", "title": "Армения отдава почит на жертвите на арменския геноцид"}
{"url": "https://www.dnes.bg/stranata/2018/04/24/pojar-v-ofisa-na-dps-v-borino-rodnoto-selo-na-karadaiy.374513", "text": "\r\n\r\n\"Миналата седмица  по същото време, към 1.30 часа през нощта пак имаше голям пожар.  Съвпадението е странно\", каза кметът на общината Мустафа Караахмед пред \"\".\r\nСлед  сигнала на място е бил изпратен целият наличен състав на пожарната от  Доспат, а след това и на службата в Девин. В гасенето на пламъците се  включили и десетки доброволци и водоноската на Община Борино. \r\n                    \r\n                    \r\nДанни за  пострадали хора няма. На място са екипи и на полицията.\r\nРаботим  по всички версии, включително и за умишлен палеж\", коментира директорът  на полицията в Смолян старши комисар Николай Димов.\r\n ", "date": "2018.04.24", "title": "Пожар в офиса на ДПС в Борино, родното село на Карадайъ"}
{"url": "https://www.dnes.bg/notifikacii/2018/04/24/bylgarka-otkrita-ubita-do-plaj-v-siciliia.374521", "text": "Труп на жена беше открит захвърлен до плажа на сицилианския град Катания \"Ла Плая\" на 22 април, съобщиха италианските медии. Според в. \"Република\" той бил идентифициран от властите – става въпрос за 30-годишната Николина Маринова. \n\r\nПолицията предполага, че тя е била убита с изстрел в лицето. Разследването се води в средите на проституцията. Според хипотезите вероятен убиец е бил или клиент, или сводник на жертвата.\n\r\nВластите са идентифицирали жертвата благодарение на процедура за разпознаване на пръстовите отпечатъци. Намерено е и фотокопие на стар документ на жената, пише .\r\nБългарката имала значителни рани по лицето и главата, както и много кръв по себе си. Тя била само по сутиен и яке. Според съдебните лекари смъртта е настъпила 3 дни преди откриването на тялото. Изключено е наличието на сексуално насилие върху жертвата. Властите са открили дело за убийство.\n\r\nТрупът на българката до плажа бил видян случайно от чужда туристка, която подала сигнал до Финансовата гвардия. Трупът бил облегнат на стена до плажа, сякаш жената била седнала насред намиращия се там боклук.\r\n ", "date": "2018.04.24", "title": "Българка открита убита до плаж в Сицилия"}
{"url": "https://www.dnes.bg/obshtestvo/2018/04/24/25-godini-po-kysno-blagodaria-na-desi-za-liubovta-ot-cvetan.374509", "text": "\n\r\nЦветан Цветанов празнува годишнина от сватбата си на този ден, както той сам призна на официалната си страница във Facebook. Ето какво написа зам.-председателят на ГЕРБ в социалната мрежа:\r\n\"Днес се навършват 25 години, откакто с моята прекрасна съпруга Деси сключихме граждански брак. Да бъдеш с някого четвърт век е нещо много значимо и затова благодаря, на Деси за любовта, грижите, търпението и уважението.\r\nБезбройни са незабравимите ни мигове заедно и сега, 25 години по-късно, спокойно мога да кажа, че се обичаме повече от всякога.\r\nРазбира се, най-големият ни подарък и най-истинското олицетворение на отношенията ни несъмнено са трите ни прекрасни дъщери: Гергана, Василена и София\".\r\nЧестита годишнина!", "date": "2018.04.24", "title": "25 години по-късно: Благодаря на Деси за любовта! От Цветан!"}
{"url": "https://www.dnes.bg/muzika/2018/04/24/vyldobrev-pee-na-pokriva-dni-predi-golemiia-si-koncert.374520", "text": "Дни преди голямата си изява в столицата - на 11 май в НДК, Стефан Вълдобрев ще изнесе \"зелен концерт\". На 26 април 2018 г. артистът ще пее с децата от зеления покрив на \"Музейко\". \r\nЗвездата ще гостува на Детския научен център, за да се включи в доброволческата му програма \"Музейковец за един ден\", посвещавайки лично и артистично време на най-малките.\r\nДа видят, слушат и разменят усмивки със Стефан Вълдобрев ще могат и посетителите в последната неделя от месеца - 29 април. До момента за един ден са гостували знаменитостите Макисм Ешкенази, Ани Пападопулу, Рафи и Марта Вачкова.", "date": "2018.04.24", "title": "Вълдобрев пее на покрива, дни преди големия си концерт"}
{"url": "https://www.dnes.bg/notifikacii/2018/04/24/maskirani-biha-shefka-na-kazino-sviha-prazna-chanta.374523", "text": "Видински криминалисти разследват грабеж, извършен в игрална зала на ул. \"Градинска\" във Видин, съобщиха от МВР.\r\nВчера рано сутринта, към 4:00 часа, двама маскирани нападнали с дървена пръчка и нож 32-годишната управителка на залата и отнели празна кожена чантичка.\r\nЖената е с порезна рана на ръката, челото и охлузване на дясната скула, оказана и е медицинска помощ на място - няма опасност за живота й.\r\nДежурна оперативна група извършила оглед на местопроизшествието, иззети са веществени доказателства. \r\nСлучаят е докладван в прокуратурата, работата на разследващите продължава.\r\nПредприети са множество оперативно-издирвателни мероприятия за установяване авторите на деянието. По случая е образувано досъдебно производство.\r\n ", "date": "2018.04.24", "title": "Маскирани биха шефка на казино, свиха... празна чанта"}
{"url": "https://www.dnes.bg/business/2018/04/24/vuzf-organizira-konferenciia-za-evroprodukt-za-lichno-pensionno-osiguriavane.374525", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Висшето училище по застраховане и финанси (ВУЗФ) организира международна конференция на тема \"Общоевропейски продукт за лично пенсионно осигуряване (ОЕПЛПО) - регламент, ефекти и проблеми\", съвместно с Българското председателство на Съвета на ЕС 2018 и в партньорство с Investor.bg. Конференцията ще се проведе на 30 май 2018 г. в НДК и в нея ще участват над 140 делегати от България и Европа.\n\r\n\"По време на форума ще бъдат разискани аспектите и пазарните ефекти от въвеждането на единен общоевропейски продукт за лично пенсионно осигуряване, който има потенциал да промени пазара на спестяване за пенсия в Европейския съюз и да насочи вниманието на потребителите още повече върху дългосрочното спестяване. Такъв продукт към момента не съществува\", посочи пред  ректорът на ВУЗФ доц. Григорий Вазов.\r\n                    \r\n                    \r\nТой обясни, че през 2017 година Европейската комисия е предложила проект на Регламент, с който се формулира основната рамка на регламентирането му. Преди приемането му обаче има редица въпросителни, които ще бъдат обсъдени на предстоящия форум.\n\r\n\"Ние сме единственият български университет, който пое инициативата, намери смелост и капацитет да организира международна конференция на такова високо европейско равнище\", подчерта още доц. Григорий Вазов.\n\r\nИнициативата на ВУЗФ за организиране на конференцията като част от програмата на Българското председателство на Съвета на ЕС, е важен етап в развитието на дискусията и анализа по повод въвеждането на такъв продукт в ЕС.\n\r\nТя ще се проведе и в много важен момент - непосредствено преди Комисията по икономически и парични въпроси към Европейския парламент да излезе с предварително становище по проекта за Регламент, предложен от ЕК, което се очаква да се случи през месец юни 2018 г.", "date": "2018.04.24", "title": "ВУЗФ организира конференция за европродукт за лично пенсионно осигуряване"}
{"url": "https://www.dnes.bg/sofia/2018/04/24/nai-visoki-smetki-za-parno-prez-mart-nai-studeno-bilo.374503", "text": "Най-скъпото парно за целия отоплителен сезон се оказва през месец март. За това сигнализираха възмутени столичани.\r\nПолучена сметка показва, че за тази година клиент на \"Топлофикация София\" дължи 341 лева, а за същия месец миналата година тя е била 171 лева.\r\n\"Трябва да се има предвид повишението на цената на топлинната енергия с 24%. Месец март е бил по-студен от миналата година. Пиковите месеци декември, януари и февруари, които са най-студените, се обират за сметка на по-топлите месеци. Тоест няма зависимост, че през януари трябва да е най-висока сметката, а през март – най-ниската\", обясни пред Нова тв Боян Паунов от \"Топлофикация\".\n\n\n\r\r\n                    \r\n                    Той поясни, че сметката за април тази година ще е по-ниска от миналогодишната.\r\nМая Манолова, омбудсман на България, обясни, че има десетки жалби за това, че сметките за месец март са необяснимо високи.\r\n\"Фактурираните количества са с 30% по-високи за битовите потребители. Като добавим към това 24% по-висока цена и се получават близо 60% средно по-високи сметки през тази календарна година. Това е и причината за недоволството на гражданите\", обясни Манолова.\r\n\"Причините са в наредбата за топлоснабдяването, която се опитва да разпредели равномерно сметките през отоплителния сезон. За мен това е неудачно решение, защото дава такива отклонения в най-топлия месец да има най-високи сметки\", каза Манолова.\r\n\"Това увеличение ще бъде коригирано след получаването на окончателните сметки. Това ще стане месеци по-късно и надвзетите суми евентуално ще бъдат компенсирани през месец августо\", допълни тя.\r\nДеян Дянков, омбудсман на Столичната община за \"Топлофикация София\", обясни, че върху тези прогнозни фактури не се начислява лихва.\r\nХората могат да платят голямата сума частично. Ако има нещо, което е в повече, с изравнителната сметка ще си го получим обратно, обещават от дружеството.", "date": "2018.04.24", "title": "Най-високи сметки за парно – през март. Най-студено било!?"}
{"url": "https://www.dnes.bg/cars/2018/04/24/avtomatik-ta-avtomatik-a-kak-se-kara-s-rychni-skorosti.374515", "text": "Американското представителство на японската автомобилна компания Honda публикува видео, в което обяснява как да се управлява автомобил с ръчни скорости.\r\nОт клипчето американците могат да разберат за какво служи третият педал, как и кога да го използват за превключване на предавките. Към днешна дата автомобилите с ръчни скорости продължават да не са популярни в САЩ. Само 5% от продаваните годишно коли в страната са с такава трансмисия.\r\nСъвсем друга е ситуацията в Европа, където пазарният дял на автомобилите с ръчни скорости е 60%.\r\nПовечето автомобилни производители, представени в САЩ, въобще не предлагат автомобили с механични трансмисии. Изключение е Honda, тъй като почти всички нейни модели се предлагат на местния пазар и с такива скорости.\r\r\n                    \r\n                    На видеото е показано десетото поколение на Honda Accord. Автомобилът е изграден върху нова архитектура, има олекотена конструкция и нова моторна гама. Под капака на автомобила се крие 4-цилиндров двигател с обем от 1,5 литра и мощност 192 к.с. Предлага се и вариант с 2-литров двигател, който развива 252 коня. Те работят в тандем с 10-степенна автоматична скоростна кутия или 6-степенна ръчна.\r\n\r\n ", "date": "2018.04.24", "title": "Автоматик, та автоматик. А как се кара с ръчни скорости?"}
{"url": "https://www.dnes.bg/notifikacii/2018/04/24/kak-da-se-razviva-kevr-ideite-na-kandidatite-za-novi-chlenove.374541", "text": "Петимата кандидати за нови членове на КЕВР представиха концепциите си за развитието на регулатора пред парламентарната комисия по енергетика. Те ще бъдат изслушани и в пленарната зала на по-късен етап.\r\nОчакванията са това да стане още през тази седмица и така до началото на май новите членове да бъдат избрани. Това ще позволи да бъде изпълнена без забавяне процедурата по разглеждането на новите ценови заявления на енергийните дружества.\n\n\n\r\nКандидатът Александър Йорданов обърна внимание на независимостта на КЕВР. По отношение на финансите той отчете, че ако регулаторът се финансира от глобите и санкциите, които налага, това ще доведе до нарушение на основни принципи, че административните органи не трябва да имат интерес от налагането на наказания.\rЗа да бъде независима и устойчива на външен натиск, който съществува от различни групи, Комисията трябва да функционира като колегиален орган, каза още Йорданов. За него независимостта зависи и от вътрешния и външния авторитет на регулатора. В последните години авторитетът на институцията се подобрява непрекъснато и една от причините е все по-устойчивите решения, които не падат в съда.\r\nЩо се отнася до предлаганите нови правомощия на КЕВР да одобрява енергийни сделки, Йорданов е на мнение, че не трябва да се прескача компетентността на други регулаторни органи.\r\nДруг от кандидатите, Георги Златев, отбеляза нуждата от подобряване на капацитета на комисията, за да се изпълнят ангажиментите, свързани с пакета \"Чиста енергия за всички европейци\".\r\nЕвден Николов, който също се състезава за място в КЕВР, отбеляза предизвикателствата пред регулатора, свързани с пълната либерализация на електроенергийния пазар и каза, че се надява, че със своята компетентност ще допринесе за добрата работа на Комисията.\r\nЕдинственият кандидат за комисар в състава \"ВиК\" Пенка Трендафилова отбеляза, че този сектор е много недооценен. Според нея е добър фактът, че почти всички ВиК дружества в страната са държавни или общински и не целят единствено печалба от дейността си. Като предизвикателство тя вижда предстоящи решения за цените на водата, които могат да \"предизвикат настроения\" в обществото.\r\nТрендафилова беше категорична, че реформата във водния сектор е започнала хаотично и това е довело да множество проблеми, а регулаторът още не може да разгледа всички бизнес планове на дружествата. Тя критикува и работата на Комисията в сектора, както и като цяло, че не се работи за повишаването на доверието и възприемането на ролята й като балансьор, а не само като орган, който повишава цените.\r\nРемзи Осман е единственият кандидат за юрист в КЕВР. В своето изказване той отчете добрата координация между регулатора и енергийната комисия в парламента. Той беше категоричен, че всяко решение на Комисията трябва да бъде подчинено на правото и това е неговата роля в институцията.\"Трябва да отбележа, че в последните три години КЕВР няма отменен нормативен акт\", обяви Осман и допълни, че това е благодарение на добрата работа на всички в институцията.\r\nТой посочи, че ще има нужда от преглед на цялата нормативна база във връзка с ангажиментите на страната с европейските правила.\r\nРемзи Осман защити работата на колегите си в сектор ВиК. Той припомни, че регулаторът работи върху бизнес планове, представени от общините и асоциациите по водите.\r\nДепутатите от енергийната комисия нямаха нито един въпрос към номинираните за нови комисари.", "date": "2018.04.24", "title": "Как да се развива КЕВР – идеите на кандидатите за нови членове"}
{"url": "https://www.dnes.bg/politika/2018/04/24/goli-tanciori-na-mladejki-forum-za-es-shamar-za-bylgariia.374501", "text": "Тежък шамар за България и за държавата ни и то от младите европейци. Така лидерът на БСП Корнелия Нинова коментира провелия се през миналата седмица форум в НДК организиран от Министерството на младежта и спорта в рамките на европредседателството ни. \r\nЧаст от младежите участници в конференцията обаче останаха крайно недоволни от различни организационни недоразумения, като например от безплатния алкохол и танцьорките в бара на партито след конференцията.\r\n\"Това с алкохола и полуголите жени – да, ужасно е, но по-важно е това, което казва президентът на Европейския младежки форум, че това, което се е случило в София, цитирам: \"разруши работата поколенията преди нас, унищожи труда на няколко генерации младежи и показа пълно пренебрежение към младите хора изобщо\", каза Нинова пред bTV.\n\n\r\r\n                    \r\n                    Според нея \"изобщо не се е говорило за политики за млади хора, не е имало нито един млад човек в панелите, в които е водена дискусията, явили са се официалните държавни лица да им държат речи и са ги карали по това време да стават и да пляскат\". \r\n\"Няма политика за младите хора, има тотално разочарование. Срещу това – алкохол и полуголи жени. Това е такава излагация за България, такова петно и срам и то пред младите хора на Европа\", настоя тя.\r\nНинова изтъкна, че БСП е предлагала алтернативи и политики за младите.\r\nЗа случая с кметицата на \"Младост\" Десислава Иванчева червената шефка коментира, че има два изхода – или да има осъдителна присъда срещу нея в български съд, или да има осъдителна присъда срещу България в Страсбург – \"поредната за нарушаването на правата на човека\".\r\n\"Доказателствата не мога да коментирам, защото не ги познавам. По начина обаче, по който беше направено, мисля, че се минаха граници\", каза Нинова. \r\nДано държавата да се бори с корупцията и това да не е PR, каза още тя.\r\nЗа предложението на БСП за намаляване на депутатските заплати и отпуски, заради което партията бе обвинена в популизъм, Нинова попита въпрос на популизъм ли е, или на законност да се спазват законите равно за всички в България, предвид, че Кодексът на труда казва кой колко ще почива, а депутатите си приемат отделен закон. \r\nПо данни на КНСБ 4 млн. българи работят под средната заплата, 400 хил. са на минимална заплата, а 400 души в държавата са на три средни заплати.", "date": "2018.04.24", "title": "Голи танцьори на младежки форум за ЕС: Шамар за България!"}
{"url": "https://www.dnes.bg/politika/2018/04/24/s-orden-i-zvanie-plevneliev-pocheten-ricar-v-avstriia.374532", "text": "Президентът Росен Плевнелиев (2012 – 2017 г.) бе удостоен с висше отличие и почетно звание на специална церемония в катедралата \"Св. Стефан\" и в рицарската зала на имперския дворец Хофбург в Австрия.\r\nПрезидентът Плевнелиев бе удостоен със званието почетен рицар и носител на ордена \"Св. Георги\". Това е европейски орден на Австрия и династията Хабсбург, който се базира на основания през 1308 г. от император Хайнрих VII \"Стар рицарски орден Св. Георги\" или наричан още исторически \"Орден на четвъртия римски кайзер\". В последствие е възобновен като орден \"Св. Георги.\r\nВ своята реч пред над 600 делегати от 15 държави в рицарската зала на двореца Хофбург във Виена Плевнелиев изложи своята визия за европейското и демократично развитие на България, региона и Европейския съюз.\r\r\n                    \r\n                    Високото отличие бе връчено от Карл фон Хабсбург, наследник на династията Хабсбург-Лотринген.\r\nВ рамките на своето посещение в Австрия Плевнелиев, заедно със заместник-министъра на външните работи Тодор Стоянов и българския посланик в Австрия Иван Сираков, откри представителен офис и консулство на Република България в провинция Долна Австрия.", "date": "2018.04.24", "title": "С орден и звание: Плевнелиев – почетен рицар в Австрия"}
{"url": "https://www.dnes.bg/stranata/2018/04/24/udar-mejdu-dve-koli-vyv-vraca-raneni-sa-petima.374539", "text": "Петима души са пострадали при катастрофа между два леки автомобила във Враца, съобщиха от МВР.\r\nИнцидентът е станал вчера следобед на кръстовището на ул. \"Васил Кънчов\" и ул. \"Козлодуйски бряг\". \r\nУдарили са се \"Сеат Ибиза\", управляван 42-годишен мъж, и лека кола \"Ауди\", шофирана от 23-годишна жена.\r\nРанени са двамата водачи, както и трима души, пътуващи в лекия автомобил \"Сеат\". \r\nПробите за алкохол на шофьорите са отрицателни. \r\nПричина за катастрофата е отнемане на предимство от страна на водача на \"Сеат Ибиза\". \r\nОбразувано е досъдебно производство.", "date": "2018.04.24", "title": "Удар между две коли във Враца, ранени са петима"}
{"url": "https://www.dnes.bg/balkani/2018/04/24/borisov-zapadnite-balkani-da-pokajat-volia-za-razvitie.374536", "text": "Европейската перспектива на нашия регион няма алтернатива, а Процесът за сътрудничество в Югоизточна Европа остава водещ политически формат за открита и честна дискусия по важните за нас въпроси. Това подчерта премиерът Бойко Борисов в изказването си на Срещата на върха на ПСЮИЕ в Бърно при Краню, Словения, цитиран от правителствената пресслужба.\n\r\nБорисов припомни поетия през миналата година на срещата на ПСЮИЕ в Дубровник ангажимент въпросите на Западните Балкани да бъдат поставени високо в приоритетите на ЕС по време на Българското председателство. \n\r\nТой подчерта, че изминалите четири месеца са направили темата актуална във всички държави-членки, с нея са ангажирани както европейските институции, така и международни финансови организации. Постигнати са и договорености тя да остане във фокуса и на следващите председателства на Съвета на ЕС.\n\n\n\r\r\n                    \r\n                    „Желанието ни е да използваме откритата възможност, за да направим процеса на евроинтеграция на страните от Западните Балкани необратим. Очакваме срещата в София на 17 май да бъде знакова за европейската им перспектива, за задълбочаването на икономическата интеграция, регионалното сътрудничество и изграждането на така необходимата на нашите страни свързаност“, посочи министър-председателят. \n\r\nТой отново изтъкна ролята на регионалното сътрудничество и добросъседските отношения като ключови за напредъка в икономическата, политическата и сферата на сигурността. „От нас ще зависи след това да използваме възможностите, които се отварят. Сега е моментът страните от Западните Балкани да покажат волята си за развитие“, подчерта Борисов.\n\r\nБългарският премиер приветства Стратегията на ЕК за Западните Балкани и готовността за стартиране на преговорите за членство с Тирана и Скопие, но ясно подчерта, че европейската перспектива трябва да е за всички страни на Балканите. \n\r\n„Няма друга възможност да постигнем общите цели и да предложим на нашите граждани сигурност и по-добри перспективи за развитие, освен да посрещнем предизвикателствата на променящия се свят заедно и обединени“, посочи премиерът и призова за повече прагматизъм в отношенията между страните от ПСЮИЕ и ЕС. \r\n ", "date": "2018.04.24", "title": "Борисов: Западните Балкани да покажат воля за развитие!"}
{"url": "https://www.dnes.bg/obshtestvo/2018/04/24/za-140-g-bylgarska-armiia-na-6-mai-voenni-tehnika-po-zemia-i-nebe.374543", "text": "140 години от създаването на Българската армия се навършват през юли 2018 г.\r\nПо повод на тази значима годишнина във военния парад на 6 май – Деня на Храбростта и празник на Българската армия, ще преминат представителните блокове на Въоръжени сили и ще бъде представена военна техника, на въоръжение в Българската армия. Това съобщиха от Министерството на отбраната.\n\r\nНа 3 май от 19.00 часа в зала № 1 на Националния дворец на културата ще се проведе празничен концерт с участието на Гвардейския представителен духов оркестър и Представителния ансамбъл на въоръжените сили. \n\r\nНа 5 май от 20.00 часа на площад \"Княз Александър I\" ще се проведе \"музикален парад\" с участието на Гвардейския представителен духов оркестър на Националната гвардейска част (НГЧ), представителните духови оркестри на видовете въоръжени сили и фестивалния оркестър от състава на НВУ \"В. Левски\" и в.ф. 24150 - Стара Загора. След завършването на музикалния парад ще се проведе празнична илюминация. \r\n                    \r\n                    \r\nНа 6 май от 09.00 часа пред паметника на Незнайния войн ще се проведе освещаване на бойните знамена и знамената-светини.\r\n  \r\nОт 10.00 часа на площад \"Княз Александър I\" ще се проведе военен парад с командващ – генерал-майор Михаил Попов, командир на Сухопътните войски.\n\r\nВ парада ще участват Гвардейският представителен духов оркестър с духовите оркестри на видовете въоръжени сили; знаменен взвод на Националната гвардейска част (НГЧ) и представителни блокове на Военна академия \"Г.С.Раковски\" (ВА) с бойното знаме на академията; НГЧ с бойното знаме на частта; Националния военен университет (НВУ) \"Васил Левски\" с бойното знаме на университета.\r\nЩе преминат още два блока от Сухопътните войски (СВ) с бойните им знамена; Военновъздушните сили (ВВС) с представителното знаме на ВВС; Военноморските сили (ВМС) с представителното знаме на ВМС; 68-ма бригада \"Специални сили\" (брспс) с бойното знаме на бригадата; формирования, подчинени на Съвместното командване на силите (СКС) с бойното знаме на Мобилната КИС; Служба \"Военна полиция\" с представителното знаме на службата. \n\r\nПредставителните блокове ще са в състав от 64 военнослужещи, водач на блока, 3-ма офицери и знаменосец с 2-ма асистенти. Водачи на блокове ще бъдат началниците на ВА, НВУ, командирите на бригади (бази) и части. \n\r\nВ парада ще участват следните типове бойна техника: танк Т-72, самоходна гаубица \"2С-1\"; бойна машина на пехотата (БМП-1 и БМП-23), многоцелеви транспортьор лек брониран (МТЛБ) \"Тунджа\", бронетранспортьор (БТР) 60ПБ МД1, зенитно-ракетен комплекс \"ОСА\"-AK, 152-мм оръдие гаубица Д-20, реактивна система за залпов огън (РСЗО) БМ-21 \"Град\", тактически ракетен комплекс (ТРК) \"Точка\", бронирани леки автомобили с повишена проходимост \"Мерцедес\" G 270, брониран \"Хамър\", бойни бронирани колесни машини \"Commando seleсt\" и \"Guardian\", брониран автомобил \"SAND CAT\", пускови установки от зенитно-ракетни комплекси  С-300, С-125 и С-200. \n\r\nВоенновъздушните сили ще представят типове летателна техника, която е на въоръжение в момента. Над площада в различни формации ще преминат вертолет Ми 17 - носещ националния флаг; вертолети Ми-24 и АS-532 AL \"Cougar\", военно-транспортен самолет C-27J \"Spartan\", учебните самолети L-39ZA и \"Пилатус\" РС9М и бойните самолети Су-25 и МиГ-29.\n\r\nОт 12.00 часа на 6 май ще се извърши тържествена смяна на почетния гвардейски караул пред сградата на Администрацията на президента. ", "date": "2018.04.24", "title": "За 140 г. Българска армия на 6 май: Военни, техника по земя и небе..."}
{"url": "https://www.dnes.bg/index/2018/04/24/mesec-april-zodiia-edyr-rogat-dobityk.374564", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМесец април е под знака на телец. Дори кралското бебе, което се роди вчера, е представител на \"рогатата зодия\". Какво не знаем за нея обаче и за загадъчната природа на Венера? Какво вещаят звездите – отговор от Ивайло Добрев в предаването \"ОколоСветско\" по \r\n“Представете си едно теле върху пепелива земя, което рие с копита и не мърда. Можеш да опиташ да го бутнеш, но то стои и мучи“, коментира астрологът.\r\nКакво говори за нас наталната ни карта и как звездите влияят върху нашите настроения и отношенията ни с околните? Защо представителите на зодия Телец са упорити и какво вещаят звездите за тях? Какво им предстои?\r\n ", "date": "2018.04.24", "title": "Месец април – зодия \"едър рогат добитък\""}
{"url": "https://www.dnes.bg/obshtestvo/2018/04/24/komunizmyt-v-uchebnicite-iskat-go-dve-treti-ot-bylgarite.374555", "text": "59% от българите искат в програмите за 10-и клас да се изучава комунистическият режим, 22% са против. Данните от експресно социологическо проучване на \"Екзакта\" бяха обявени на международна конференция на Комисията по досиетата, посветена на документите на комунистическите тайни служби.\r\n56% от българите желаят публично оповестяване на резултатите от проверките за принадлежност към службите, сочи проучването, проведено през този месец.\n\r\nВсеки четвърти българин се интересува от работата на комисията по досиетата, като това не са политически обагрени хора, отчита проучването, цитирано от БНР.\r\nПо традиция мъжете над 50 години, хората с висше образование и столичани проявяват значителен интерес към миналото и работата на службите у нас. Нараства и броят на хората, които виждат смисъл в съществуването на комисията по досиетата. 57% от българите желаят публично оповестяване на всички резултати от проверките, отчита Лидия Йорданова от \"Екзакта\".\r\n                    \r\n                    \r\n\"Избирателите на повечето политически формации у нас категорично подкрепят съществуването на комисията. Единствено симпатизантите на БСП са на полярни мнения и на практика отговорите им показват разделение. 41% от социалистите се обявяват за съществуване на комисията, а 36% са против\", обяви тя.\n\r\nНад 60 на сто от българите са убедени, че хората на ръководни длъжности задължително трябва да се проверяват за съпричастност към бившата Държавна сигурност.\n\r\nНужни са промени в Закона за досиетата, отчита още изследването. Най-масовото очакване за промени в закона, заявено от 25% от пълнолетните българи, е свързано с общественото желание за разширяване на обхвата на проверяваните лица от комисията.\r\n\"Очевидно все още съществува известен дефицит на доверие по това дали всички сътрудници на бившата Държавна сигурност в крайна сметка ще бъдат някога публично огласени\", коментира данните Лидия Йорданова.\n\r\nПредседателят на комисията по досиетата Евтим Костадинов подчерта, че за близо 12 години от приемането си Законът за досиетата работи, но има и много за вършене.", "date": "2018.04.24", "title": "Комунизмът в учебниците! Искат го две трети от българите"}
{"url": "https://www.dnes.bg/health/2018/04/24/ucheni-testvat-samozatymniavashti-se-slynchevi-leshti.374570", "text": "Животът на хората със зрителни нарушения, носещи контактни лещи, вече ще бъде малко по-лек. Особено през лятото, в условията на жарко слънце и силна осветеност. Повече комфорт и същевременно – защита за очите от опасните ултравиолетови лъчи – това ще може да постигат вече носещите лещи, при това без да се нуждаят от допълнителни слънчеви очила. Защото ще може да разчитат на слънчеви лещи. \r\nНа път да бъдат пуснати в производство са иновативни слънчеви лещи, съчетаващи комфорт, коригиращи диоптрични свойства и УВ-защита в едно.\r\n \r\nАмериканската агенция за контрол на храните и лекарствата съобщава, че вече официално е дала одобрението си за масово производство първите по рода си слънчеви лещи. Те запазват диоптричните си свойства, но към тях вече е добавена способността да се затъмняват на слънце – способност, доскоро асоциирана само със самозатъмняващите се очила. Същата технология вече ще е достъпна за интегриране и в лещите за очи.\r\n \r\nСлънчевите лещи от ново поколение ще се разработват във варианти за ползване и при късогледство, и при далекогледство. Очаква се, че те ще запазват пълния си слънцезащитен и диоптричен потенциал за период от поне 14 дни при ежедневно носене, след който ще трябва да се заменят с нови.\r\n \r\nПреди да бъдат официално одобрени за производство, слънчевите лещи са преминали серия от специални изпитвания.\r\n \r\n ", "date": "2018.04.24", "title": "Учени тестват самозатъмняващи се слънчеви лещи"}
{"url": "https://www.dnes.bg/politika/2018/04/24/bsp-iska-glavata-na-zam-shefa-na-parlamenta-emil-hristov.374563", "text": "През тази седмица левите депутати ще внесат искане за оставката на зам.-шефа на Народното събрание Емил Христов от ГЕРБ.\n\n\n\n\r\nРешението на БСП е заради скандала то миналата седмица, когато представители на хората с увреждания не бяха допуснат до сградата на парламента, за да се срещнат с левицата, защото носели тениски с надпис \"Системата ни убива\". В петък Христов се извини за случилото се. \r\nВъпреки това според заместник-председателят на групата на левицата Георги Свиленски не може такова цинично и безсърдечно поведение да бъде толерирано, с каквито и извинения да бъде направено, било то и от парламентарната трибуна. \r\r\n                    \r\n                    Червеният депутат смята, че мъжкото поведение е Емил Христов сам да си даде оставката, а не да чака да му я поискат.\r\n\"Каквото е отношението на управляващите към младежите, такова е отношението към другите слоеве от населението\", коментира той. \r\nСвиленски отбеляза, че четвърти месец от началото на европредседателството са очаквали да видят ползите за България. \r\n\"Никой от нас не очакваше, че България ще влезе в центъра на информационния поток със събитието Европейска младежка конференция, за съжаление, със скандал\", коментира той. \r\nПроблемът е, че младежите бяха организирани да ръкопляскат на Борисов и лекторите, а не да им бъдат чути проблемите, посочи Свиленски.", "date": "2018.04.24", "title": "БСП иска главата на зам.-шефа на парламента Емил Христов "}
{"url": "https://www.dnes.bg/sport/2018/04/24/pochina-frenskata-futbolna-legenda-anri-mishel.374573", "text": "Бившият френски футболист и треньор Анри Мишел почина на 70-годишна възраст, съобщиха медиите в страната.\r\nПрез по-голямата част от футболната си кариера Мишел играе за Нант (1966-82), като с отбора става три пъти шампион на Франция и играе полуфинал в турнира за КНК. Има 58 мача за френския национален отбор.\r\nПрез 1982 година завършва състезателната си кариера и става селекционер на младежкия национален отбор на Франция, с който през 1984 година печели олимпийската титла.\r\nОт 1984 до 1988 година е начело на представителния отбор на Франция. Бил е селекционер още на Камерун, Мароко, ОАЕ, Тунис, Кот Д'Ивоар, Екваториална Гвинея и Кения.", "date": "2018.04.24", "title": "Почина френската футболна легенда Анри Мишел"}
{"url": "https://www.dnes.bg/notifikacii/2018/04/24/brentyt-mina-75-za-barel-kakvo-li-shte-se-sluchi-s-gorivata.374517", "text": "Брентът поскъпва за шести ден подред, преминавайки границата от 75 долара за барел по време на азиатската сесия заради очаквания за евентуални проблеми с доставките, ако САЩ наложат санкции на Иран на фона на продължаващи ограничения на производството от страна на Организацията на страните износителки на петрол (ОПЕК), обобщава Ройтерс.\r\nФючърсите върху американския суров петрол поскъпват с 0,93% до 69,28 долара за барел, което е най-високата му стойност от 28 ноември 2014 г. Повишението при сорта Брент е с 0,66% до 75,20 долара за барел, като това е най-високата му стойност, достигана от 27 ноември 2014 г. насам. Подобна шестдневната печеливша серия Брент последно направи през декември миналата година, а цената му в момента е с 20% над най-ниската му стойност от февруари тази година, \rПетролните пазари като цяло поддържат цените си благодарение на ограниченията, въведени от ОПЕК в началото на миналата година. Вероятността от подновяване на санкциите срещу Иран от страна на САЩ също е фактор, повишаващ цените.\r\nСпоред Стефан Иннес, директор Търговия за азиатско-тихоокеанския регион в брокерската компания OANDA, смята, че нови санкции срещу Техеран ще оскъпят петрола с до по 5 долара за барел.\r\nДо 12 май САЩ трябва да решат дали да напуснат ядрената сделка за Иран и да въведат отново санкции срещу третия по големина производител на петрол член на ОПЕК, което ще затегне доставките в световен мащаб.\r\n\"Суровият петрол в момента се намира на тригодишен връх, който отразява опасенията около геополитическото напрежение в Близкия Изток, като регионът е източник на близо половината от световните доставки на петрол\", коментират и от ANZ bank.\r\nУсилията на ОПЕК за затягане на пазара се дължат най-вече на Саудитска Арабия, където държавно-контролираната компания Saudi Aramco настоява за по-високи цени.\r\n\"Силата на петролния пазар идва от неотдавнашния ангажимент на Саудитска Арабия да върне цените на петрола между 70 и 80 долара за барел чрез балансиране на обема на запасите от \"черно злато\", обясни Уилям Олоугхлин, инвестиционен анализатор в Australia's Rivkin Securities.", "date": "2018.04.24", "title": "Брентът мина $75 за барел. Какво ли ще се случи с горивата?"}
{"url": "https://www.dnes.bg/stranata/2018/04/24/jega-temperaturen-rekord-v-tyrgovishte-28-2-c.374581", "text": "Температурен рекорд е регистриран днес в Търговище. В 15 часа са измерени 28, 2 градуса, каза за БТА ръководителят на Метеорологичната обсерватория Красимира Стойчева.\r\nДанните на станцията показват, че най-топло на датата 24 април е било през 1970 година, когато са измерени 26, 2 градуса. А най-студено - през 1993 година, когато термометрите са отчели 0,6 градуса.\r\nПо думите на метеоролога тези температури не са необичайни за април. Статистиката показва, че в годините през месец март е имало подобни и дори по-високи стойност. \r\nВ предишните два дни в Търговище също бяха измерени температури над 27 градуса.\r\nВ следващите няколко часа има вероятност температурата да се покачи още, тъй като във вятъра, който е слаб до умерен, има южна компонента, коментира още Стойчева.", "date": "2018.04.24", "title": "Жега! Температурен рекорд в Търговище – 28,2°C"}
{"url": "https://www.dnes.bg/notifikacii/2018/04/24/pravosydieto-reshava-koi-da-jivee-v-sluchaia-e-2-godishniiat-alfi.374537", "text": "Алфи все още няма 2 години и живота му зависи от лекарите и ... юристите. Британското правосъдие отхвърли последната жалба, с която родителите на детето, което е в болница и е на животоподдържащи системи, отправиха за лечението. Те молеха то да продължи, предаде Франс прес, цитирана от БТА.\r\nВисшият, Апелативният и Върховният съд се произнесоха в полза на болницата, която иска да се спре лечението на детето.\r\nЕвропейският съд по правата на човека също отхвърли иска на родителите. Алфи Еванс страда от недиагностицирано дегенеративно заболяване на мозъка и според Детската болница \"Олдър Хей\" в Ливърпул по-нататъшни опити да бъде лекуван са безполезни.\r\nВ понеделник обаче родителите му - Том Еванс и Кейт Джеймс се опитаха да получат нова отсрочка, след като Италия даде италианско гражданство на детето. Те искаха то да бъде прехвърлено в педиатричната болница \"Бамбино Джезу\" в Рим, администрирана от Ватикана.\rСнощи обаче съдията отхвърли молбата им и разреши на медиците да спрат грижите за малкия Алфи, което ще доведе до смъртта му.\r\nМагистратът постанови, че Алфи е британски гражданин и за него важат решенията на британското правосъдие.\r\nМомченцето е родено на 9 май 2016 г. и е хоспитализиран през декември в Ливърпул, откогато е в кома.\r\nВ понеделник близо 200 демонстранти се събраха пред болницата, където лекуват детето, четяха \"Отче наш\" и скандираха \"Спасете Алфи Еванс\".\r\n\"Синът ми принадлежи на Италия\", заяви баща му пред журналисти и увери, че \"няма да се откаже\".\r\nПапа Франциск се намеси лично в полза на момченцето - неведнъж призова да се поддържа живота му и прие баща му на частна аудиенция във Ватикана, напомня АФП.", "date": "2018.04.24", "title": "Правосъдието решава кой да живее! В случая е 2-годишният Алфи"}
{"url": "https://www.dnes.bg/politika/2018/04/24/boiko-borisov-za-jivkov-i-caria-kato-dva-universiteta-sa-mi.374566", "text": "Бойко Борисов не крие, че е научил важни уроци от Тодор Живков и Симеон Сакскобургготски и сравнява времето си, прекарано до тях с това в университет.\r\nСегашният премиер бе бодигард и на единия, и на другия в края на 90-те години на миналия век и в началото на сегашния.\r\n\"Той (Живков) и царят са ми като два университета, защото не всеки имаше тази възможност да слуша как разсъждава върхът на комунизма и на монархията. И в една тема и двамата бяха много единни, че България и държавата са над всичко\", казва премиерът в интервю за Дир.бг.\r\nТой отново припомня, че е пострадал много от комунистите, но признава, че заради вроденото му чувство за справедливост, му е било интересно да чуе как разсъждават. По повод общуването с Живков, царят му бил казал: \"Борисов, ти имаш редкия късмет да общуваш с него, когато се е очовечил\". А това било време, в което цялата БКП се скрила от бившия първи.\n\n\r\r\n                    \r\n                    По повод съдбата на Живков Борисов казва, че всеки политик, рано или късно, бива захвърлян.\r\n\"Така е и в спорта. Любимите ни футболисти, вълшебници на терена също, ето как си тръгва Буфон, Иниеста. Така ще си тръгнат със сигурност и Роналдо, и Меси. Когато те носят на ръце и ти се радват толкова много, след това със сигурност се обръщат срещу теб\", разсъждава министър-председателят.\r\nОт общуването си с Живков той си спомня какво му казал за Косово.\r\n\"Той до последно си мислеше, че аз съм изпратен, че съм някаква част от държавата. Тогава колкото и да го убеждавах, че не е така, той на тръгване ми каза и: \"Виж, предай, Косово ще стане голям проблем\". Тогава Косово въобще не го бях чул, не знаех къде се намира... Но той ми каза: \"Виж там по веригата предай\". Какво Косово, на кой да предам по веригата?! Познаваше много добре ситуацията в света, защото толкова години бе управлявал. Познаваше не само СССР, Близкия Изток, Либия, Иран, Сирия\", разказва Борисов.\r\nИ от Сакскобургготски научил много неща: \"Като започна от най-елементарните, като отидеш някъде и не трябва да покажеш, че си гладен. Научихме се на обноски\", казва той и признава, че много от уроците сега му помагат, когато \"плува\" в международни води.\r\nОт днешна гледна точка Борисов смята, че вече има уважение от европейските лидери.\r\n\"Извоювал съм позиция с мен да разговарят, а не да ме осъждат\", казва той на въпроса дали е получил критики от ЕС заради решението да не изгоним руски дипломати след скандала \"Скрипал\".\r\nПремиерът смята и че случаят не е бил тест за него за лоялността към ЕС и НАТО.\r\n\"Понеже аз съм доказал лоялността си многократно към НАТО и ЕС, си позволих да поискам повече доказателства и да не бъда един от дивите зайци, защото отдавна са ме преброили\", казва той.\n\r\nПремиерът отговаря и на въпроса защо Ердоган го припознал като посредник с ЕС. Според премиера турският президент е оценил това, че Борисов го е посетил във време, в което никой не е отишъл при него след преврата \"и при откриването на моста\".\r\n\"А за него това беше някаква гордост и аз вътрешно го разбирах. Това на нас все едно ни е метрото. 3 метра в диаметър сме изградили прекрасно съоръжение за 100 години напред. София ще си отдъхва с това метро, и да не дойде никой на откриването... Аз, когато откривах метрото, дойде Барозу, Херман ван Ромпой, т.е. най-високите нива в Европа. И сега в Европа всички отчетоха, че това е било грешка\", смята Борисов.\r\nТой признава, че се замислил дали Европа ще погледне с добро око на тази визита, но се замислил и какво ще се случи, ако 500 000 мигранти навлязат през Странджа в София.\r\n\"Тогава отидох и бях единствен. Азиатската част или Изтока, да кажем, ценят много тези неща. Отидох, направихме срещата, показах уважение, знаех, че ще бъде оценено. Не случайно и той, и премиерът, ме чакаха на вратите. Ердоган искаше да обядваме и да открием моста. Казах му: \"В Берлин имаме много работа. Не мога, в 7:00 часа трябва да съм в Берлин, имам среща с президента на \"Конрад Аденауър\", с канцлера Меркел, много работа имам там... Но той ми отвърна: \"Ще дойдеш с мен на моста, хората искат да те приветстват\".\r\nСлед това разказал на Меркел за визитата и тя му казала: \"Дръж винаги един канал за диалог да има\".\r\nБорисов коментира отношенията си и с другите държави.\r\n\"И във Вашингтон, и в Берлин, и в Лондон, и в Москва на всички много ясно съм им казал, но и съм им показал моята политика на партията и на правителството, която винаги е била 100 процента лоялност към ЕС и НАТО\", казва той.\r\nВ същото време на всички бил казал, че Русия в България има различно измерение.\r\n\"Заради Руско - Турската освободителна война българският народ, като цяло, помни, прекланя се и цени високо това което са направили за България. И всяка антируска позиция среща неодобрение в българското общество. И затова ние имаме своите културни, исторически, прагматични отношения с Русия. Както виждате и президента Путин и премиера Медведев, когато поискам разговор, говорим\", допълва премиерът.", "date": "2018.04.24", "title": "Бойко Борисов за Живков и Царя: Като два университета са ми! "}
