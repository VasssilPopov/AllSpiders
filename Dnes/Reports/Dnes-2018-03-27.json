{"url": "https://www.dnes.bg/obshtestvo/2018/03/27/ulichenite-danychni-si-zatvariali-ochite-sreshtu-podkupi.371988", "text": "Над 20 служители от столичния НАП са задържани за разпит след акция на ГДБОП и спецпрокуратурата за корупция.\r\nТова съобщи шефът на спецпрокуратурата Иван Гешев, който обясни, че разследването е на ранен етап и тепърва ще се преценява на колко от уличените ще бъдат повдигнати обвинения, предаде .\n\r\nГешев уточни, че става дума за престъпна група от данъчни на ниско и средно ниво, които си затваряли очите при нередности след проверки на търговски обекти, а в замяна получавали подкупи.\r\nШефът на ГДБОП Ивайло Спиридонов каза, че антимафиотите работят по случая 6 месеца. Те получили информация от сигнали. \r\nВ момента разследващи претърсват и изземват документи в офисите на столичния НАП на ул. \"Аксаков\". Обиски се извършват и в жилищата и колите на заподозрените в София, Ботевград и Рила.", "date": "2018.03.27", "title": "Уличените данъчни си \"затваряли очите\" срещу подкупи"}
{"url": "https://www.dnes.bg/zvezdi/2018/03/27/zalagaite-kak-shte-se-kazva-tretoto-dete-na-keit-i-uiliam.371986", "text": "В края на април принц Уилям и херцогиня Катрин ще станат за трети път родители. Както и преди раждането на принц Джордж и принцеса Шарлот, букмейкърите вече приемат залози за възможни имена за кралския наследник или наследница.\n\r\nСпоред Newshub, кралското семейство често използва едни и същи имена на няколко поколения. Имената, на които се залага най-много при момиче са Алис и Мери. Ако пък имат момче е най-вероятно да се казва Албърт или Артър.\n\r\nСпоред в. „Метро“ пък ако Кейт роди дъщеря е твърде възможно тя да носи името Виктория.\n\r\nПълното име на сина на Уилям и Кейт е Джордж Александър Луи. Първото е в чест на крал Джордж VI – бащата на прабаба му Елизабет II. Александър пък е мъжката версия на второто име на кралицата (Елизабет Александра Мария). Името Луи пък идва от Луи Маунтбетен, чичото на принц Филип.\r\n                    \r\n                    \r\nДъщерята на принца и дукесата пък носи името Шарлот Елизабет Диана. Името на Шарлот е дадено на момичето в чест на дядо ѝ Чарлс, второто е на кралицата, а трето в памет на баба ѝ – принцеса Даяна.\r\nВижте още новини за звездите в", "date": "2018.03.27", "title": "Залагайте! Как ще се казва третото дете на Кейт и Уилям?"}
{"url": "https://www.dnes.bg/rusia/2018/03/27/ekspulsirat-ruskite-diplomati-zaradi-hibridnata-voina-na-putin.371915", "text": "Решението на САЩ и ЕС да експулсират руски дипломати не е просто проява на солидарност с Великобритания, която обвинява Москва за извършеното в Солсбъри отравяне на бившия руски разузнавач Сергей Скрипал и дъщеря му, а и ответна мярка срещу използвания от руския президент Владимир Путин вариант на хибридна война, пише британският в. \"Гардиън\". Това показва колко много лидери и техните разузнавателни агенции е разгневила \"сивата война\". \n\r\nТехни граждани може да не са били отравяни, но имаше твърдения за намеса в техни избори, нападения срещу техни кибермрежи, а на резолюциите на ООН срещу използването на химически оръжия в Сирия беше налагано вето, отбелязва британското издание. Във всеки от тези случаи Русия отричаше да носи отговорност.\r\n                    \r\n                    \r\nВ този контекст все още неясните събития в Солсбъри може да се окажат моментът, в който западните държави са решили да отправят колективно предупреждение към Русия, че е дошъл краят на обичайния подход.\n\r\nБританското външно министерство може да се поздрави - беше напълно възможно Еманюел Макрон, Ангела Меркел и Доналд Тръмп да вземат прагматичното решение да застанат на страната на руския лидер, а не на една повяхваща сила, която в момента се изтегля от ЕС. Някои страни със силни енергийни връзки с Русия наистина настояха Путин да бъде разглеждан като невинен до доказване на противното и че не е необходимо да се предприемат мерки до окончателното заключение на Организацията за забрана на химическите оръжия - което би отнело седмици и месеци.\n\n\n\n\r\nРусия очакваше ЕС да се поддаде на стремежа към отлагане и случаят да се уталожи, показвайки Лондон като отслабен и изолиран, отбелязва в. \"Гардиън\", според който повратната точка е било съвместното изявление на САЩ, Германия, Франция и Великобритания на 15 март, с което беше заявено, че Москва е отговорна за аферата Скрипал. Вероятно не е съвпадение, че разузнавателните служби на тези страни имат близки връзки - възможно е да е била обменена поверителна информация или да са се състояли дискусии за руските действия, подчертава британското издание.\n\r\nРусия като цяло ще се утеши, че прогонването на дипломати е по-скоро символично, отколкото създаващо реални затруднения. Москва ще посочи страните от ЕС, които не предприеха действия, и ще се увери, че повечето дипломатически контакти ще продължат по обичайния начин. До една година ще бъдат назначени заместници на прогонените, а Световното първенство ще покаже друга, модерна страна на Русия и законите на политиката ще наложат на Запада да работи с нея. \n\r\nВ частни разговори представители на британското външно министерство признават, че прогонването на дипломати няма да принуди руския президент, който наскоро получи нов мандат, да се промени. Вместо това британската дипломация ще засили икономическия натиск над руските олигарси.\n\r\nИдните няколко месеца може да покажат колко тежка ще е цената, която Путин може да трябва да плати, пише в. \"Гардиън\".\n\r\nЛидерите на ЕС са взели решението за координирани мерки срещу Русия на работната вечеря в четвъртък вечерта, а френският президент Еманюел Макрон е предложил всички да се върнат в своите страни и да обмислят да обявят прогонването на руски дипломати, което да бъде обявено в 3 часа следобед в понеделник, пише в. \"Ню Йорк таймс\", цитирайки анонимен високопоставен дипломат.\n\r\nОбикновено ЕС не е модел на решителност, но прогонването на руски дипломати от целия континент беше драматичен и ясен жест. То беше съгласувано с подобни действия на САЩ, които прогониха 60 руски дипломати и показаха, че ще бъдат полагани по-големи усилия за наказване на Русия в случай на лошо поведение.\r\nЗа много от по-малките страни това е първият случай, при който прогонват дори един руски дипломат, отбелязва Йън Бонд, бивш британски дипломат в Москва.\r\nРусия винаги е труден въпрос за ЕС поради важната си роля като доставчик на енергийни суровини за Европа и липсата на единство сред лидерите на ЕС до каква степен да се конфронтират с Путин. Но отравянето на Скрипал премина границата и европейските представители не можеха да го пренебрегнат, особено отчитайки и руската намеса в Украйна, подчертава в. \"Ню Йорк таймс\".\n\r\nРусия на свой ред обвинява САЩ и Великобритания в отравянето на Скрипал, смятайки, че те се опитват да разпалят русофобия. Поне сред руснаците тази стратегия очевидно работи, подчертава в. \"Вашингтон пост\", цитирайки анкета на Руския център за проучване на общественото мнение, според която само 5 на сто вярват на британските обвинения срещу Кремъл. Над 80 процента от анкетираните смятат, че Лондон е готов да използва всяка възможност за задълбочаване на кризата в отношенията с Русия.\r\n/БТА/", "date": "2018.03.27", "title": "Експулсират руските дипломати заради хибридната война на Путин?"}
{"url": "https://www.dnes.bg/stranata/2018/03/27/zoopolicai-veterinari-i-spasiteli-pri-bedstvashtite-kone.372004", "text": "Екип от зоополицаи, разследващи полицаи, ветеринари и планински спасители успя да стигне до местността Бегбунар в Осогово, където туристи откриха десетки умрели от студ и глад коне. \n\r\nЕкспертите са започнали работа на терен при много тежки условия - метър и половина сняг, каза ръководителят на групата д-р Емил Гъгнев, цитиран от БНР.\n\n\n\n\r\nСамо три трупа на умрели коне са открили разследващите полицаи и екипът от специалисти. Открити са живи 26 животни, 13 от тях са чипирани - установени са като собственост по идетнификационната марка. \r\nВсе още не се знае какво е станало с останалите над 29 коня - колко са били те, дали не са изядени от хищници или са под дебелия близо 2 метра сняг.\r\n                    \r\n                    \r\nСобственикът на стадото Петър Пищелов каза, че животните преди три месеца са били около 70. \r\nМеждувременно, доброволци от организацията \"Четири лапи\" и планински спасители от Кюстендил, качиха и днес храна за бедстващите животни.\n\r\nРайонната прокуратура в Кюстендил образува досъдебно производство за причинена смърт и за трайни увреждания на неустановен брой коне в Осоговската планина, както и за жестоко отношение към животни. \r\nАко бъде доказана вината му, собственикът може да получи до 3 години затвор. Той ще бъде разследван за неправомерно ползване на евросубсидии.", "date": "2018.03.27", "title": "Зоополицаи, ветеринари и спасители при бедстващите коне"}
{"url": "https://www.dnes.bg/obshtestvo/2018/03/27/mark-e-malyk-no-veche-znae-sportyt-e-karting-idolyt-sena.371952", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Ще ви запознаем с един малък състезател по картинг. Той е само на десет години, но кара и на пистите в страната на бързите скорости Италия. На тази възраст той вече участва и в първото си състезание.\r\nЧовекът, който запалва искрата за високите скорости и е винаги до него на пистата, е баща му.\r\nИдол на десетгодишния състезател е Сена – легендарният пилот от Формула 1, носител на три световни титли.\r\nЗа тренировките, състезанията, мечтите на малкия пилот вижте във видеото на ", "date": "2018.03.27", "title": "Марк е малък, но вече знае... спортът е картинг, идолът – Сена"}
{"url": "https://www.dnes.bg/technology/2018/03/27/net-i-na-smraziavashta-arktika-vyzmojno-e.371961", "text": "Норвегия ще обезпечи \"обширни области\" от Арктика с широколентов спътников достъп до интернет. Това заяви министърът на отбраната на скандинавската държава Франк Баке-Йенсен, цитиран от ТАСС.\r\n \r\nПроектът е предназначен както за задоволяване на нуждите на жителите на Норвегия, намиращи се зад Полярния кръг, така и с цел осигуряване на надеждна интернет връзка за норвежките въоръжени сили и съюзническите армии от НАТО.\r\n \r\nИнтернетът в Арктика ще бъде подсигуряван от два спътника, които ще бъдат изстреляни през 2022 г. от компанията Space Norway AS.\r\n \r\nПроектът е на стойност 1 млрд. крони (около 130 млн. долара), като правителството в Осло се надява да привлече и допълнителни средства от частни инвеститори.\r\n \r\n\r\r\n                    \r\n                     ", "date": "2018.03.27", "title": "Нет и на смразяваща Арктика? Възможно е!"}
{"url": "https://www.dnes.bg/stranata/2018/03/27/pyrva-kopka-trygna-stroeja-na-hemus-do-boaza.371987", "text": "Стартира строителството на нов участък от магистрала \"Хемус\" - от Ябланица до пътен възел \"Боаза\".\r\nТрима министри направиха първата копка днес - вицепремиерът Томислав Дончев, министърът на регионалното развитие Николай Нанков и на финансите Владислав Горанов.\r\nУчастъкът е с дължина 9,3 км, строителството ще струва 55 млн. лева, а според министър Нанков, при проектирането са спестени 40 на сто от първоначално предвидените средства.\r\nСтроежът трябва да приключи за две години, но Нанков увери, че участъкът ще бъде завършен по-рано, съобщи БТА.\n\n\n\r\nДо два месеца ще започне строителството и на друг участък на \"Хемус\" - от Шумен до Търговище при пътен възел Белокопитово.\r\r\n                    \r\n                    Регионалният министър обяви, че магистралата е приоритет за правителството.\r\nВ момента тече проектирането на участъка от пътен възел Боаза до разклона за Ловеч и Плевен с дължина 52 км.\r\n\"Ако няма обжалване на процедурите, до края на годината и там ще започне реалното строителство\", каза Нанков.\r\nЗапочва и проектирането на следващите 85 км. до Велико Търново.\r\nНанков каза също, че очаква през 2019 г. и в двата участъка да има реално строителство.\r\nПо думите му, до 2025 г. цялата магистрала трябва да бъде завършена като за това ще са необходими още 1,3 млрд. лв.\r\nФинансовият министър Владислав Горанов обяви, че парите за магистралата са най-смислените инвестиции, направени от това правителство. Според него след като аутобанът бъде завършен Северна България ще започне да догонва Южна.\r\nВицепремиерът Томислав Дончев допълни, че задача на правителството била да направи така, че по-голямата част от Северна България да не е провинция.\r\n\"Противно на това, което виждате, ние не инвестираме в асфалт и бетон, ние инвестираме само в хора. За нас е важно те да могат да пътуват, да работят, да стават по-богати и да се развиват, това е крайната цел, за да може столицата да е свързана с морето, за да може нито една част от територията на Северна България да не е отделена\", каза той.", "date": "2018.03.27", "title": "Първа копка: Тръгна строежа на \"Хемус\" до \"Боаза\""}
{"url": "https://www.dnes.bg/cars/2018/03/27/prodava-se-bmw-507-na-legendata-djon-syrtis.371984", "text": "Покойният Джон Съртис е една от легендите в мотоциклетния и автомобилния спорт, а сега аукционната къща Bonhams ще продаде на търг неговото BMW 507, което той купува ново и запазва до смъртта си преди година.\n\r\nИсторията на колата е много интересна, състоянието й е отлично и това се отразява на цената – очаква се тя да стартира от около 2,8 милиона долара. Все пак е била притежание на единствения пилот, печелил световните титли в мотоциклетизма и Формула 1.\r\nСъртис купува колата през 1957 година, когато е действащ световен шампион по мотоциклетизъм на писта в клас до 500 кубически сантиметра. През 1966 Съртийс печели титлата с мотор на MV-Agusta, заводският тим на компанията, притежаван от град Доменико Агуста. Няколко месеца след като печели титлата, Съртис попада на 507, каран от директора по инженерните въпроси на BMW Александър фон Фалкенхаусен, като двамата се срещат на \"Хокенхайм\".\r\n                    \r\n                    \r\n\"Фон Фалкенхаузен ме видя, че гледам колата и ме попита дали искам да я пробвам\", припомни си преди години Съртис. \"Покарах я и си помислих: Доста добър автомобил\".\n\r\nСъртис се връща в Италия при граф Агуста, който му казва, че иска да му направи подарък за спечелването на световната титла. \"Веднага се сетих за тази кола и му казах, че искам едно от тези BMW-та. Естествено, графът ме попита колко струва. Когато му отговорих, че цената на 507 е над 40 000 долара, той определено се изненада неприятно.\n\r\nВ крайна сметка се разбрахме да си поделим цената на колата... аз отидох при Фон Фалкенхаузен, предложих му да поработя малко за тях, да участвам в развитието на някои модели на BMW и така си осигурих колата. Най-много ми хареса цветът, спомня си по-късно легендата.\r\nСлед това успехите на Съртис с MV Agusta продължават – три поредни световни титли в клас до 500 кубика от 1958 до 1960 и три поредни световни титли в клас до 350 кубика – също от 1958 до 1960 година. От 1960 година стартира и кариерата на Съртис във Формула 1, която продължава до 1972, като той печели световната титла с Ferrari през 1964 година.\r\nСъртис кара любимото си 507 цял живот, като често пътува с него от Англия до Италия и Мюнхен, поне веднъж годишно, за да бъде прегледана колата в Германия. Съртис често е заявявал пред британските медии, че на път за вкъщи е тръгвал сутринта от Милано и за следобедния чай вече е бил в Бромли, Кент. Един от любимите участъци на Съртийс в Европа е било минаването на прохода Бренер, като там той открива някои слабости на своя 507.\r\n", "date": "2018.03.27", "title": "Продава се: BMW 507 на легендата Джон Съртис"}
{"url": "https://www.dnes.bg/sofia/2018/03/27/sled-skandal-narygaha-myj-v-gradskiia-transport.371989", "text": "Мъж е бил наръган в градския транспорт след възникнал скандал, съобщиха от МВР. \r\nСигналът за открит мъж с порезни рани пред входа на жилищна кооперация в ж.к. \"Света Троица\" е получен около 20:30 часа вчера. \r\nНа място полицаите установили 38-годишния пострадал мъж, който незабавно бил транспортиран към болница и настанен за лечение. \r\nПо първоначални данни, инцидентът е станал в автобус на градския транспорт след възникнал скандал. \r\nС полицейска мярка до 24 часа в Трето РПУ е задържан 45-годишен мъж, заподозрян в съпричастност към извършено престъпление. \r\nПо случая е образувано досъдебно производство.", "date": "2018.03.27", "title": "След скандал: Наръгаха мъж в градския транспорт"}
{"url": "https://www.dnes.bg/akoshtete-vqrvaite/2018/03/27/vseki-pazi-taini-zabludenite-zodii-ii-chast.371967", "text": "Хората обикновено се опитват да бъдат честни пред себе си, но дори това понякога се оказва предизвикателство.\r\n \r\nЗа съжаление тази от нас, които лъжат по-често другите са по-склонни да заблуждават и себе си, като си представят нещата точно както им е удобно.\r\n \r\nВижте как всеки зодиакален знак заблуждава себе си, за да скрие своята неувереност и слабости:\r\n \r\n\r\n \r\n\r\n \r\n\"Всичко е чудесно\" - Везните предпочитат да излъжат, вместо да кажат истината на близките, за да не ги наранят.\r\n \r\nНо те опитват да скрият истината и от себе си и не признават жестоката реалност.\r\n \r\n\r\n \r\n\"Няма проблем, прощавам ти\" - Да, ама не! Може много да му се иска, но Скорпионът не прощава. Той обича да го казва и всеки, който не го познава ще повярва, но не и онези, които вече са изпитали неговото жило.\r\n \r\nТой опитва да заблуди и самия себе си в желанието да бъде жалостив, но това никога не дава резултат.\r\n\r\n\r\n \r\n\"Не мога да живея без теб\" - Стрелците обичат да казват такива неща, защото когато ги чуят от някого е грубо да не отговорят. Като цяло те искат да радват другите, а не да ги обиждат.\r\n \r\nНо колкото и да им се иска да заблудят всички и дори себе си, Стрелците са много независими и могат да живеят без абсолютно всеки.\r\n \r\n", "date": "2018.03.27", "title": "Всеки пази тайни... Заблудените зодии II част"}
{"url": "https://www.dnes.bg/temida/2018/03/27/12-g-zatvor-za-gergana-koiato-s-chorap-ubi-dyshteria-si.371964", "text": "Окръжният съд в Пловдив призна за виновна 19-годишната Гергана Благоева от град Стамболийски за  убийството на 2-годишната й дъщеря Анка.\r\n12 години затвор е присъдата, която получи 19-годишната майка. Престъплението от юли 2017 г. е било извършено по особено жесток начин.\r\nГергана Благоева се призна за виновна, като каза, че съжалява за постъпката си и поиска съкратена съдебна процедура. Наложената вече присъда от 18 години беше намалена с 1/3 – на дванайсет години, съобщи \"Дарик\".\n\r\nТялото на момиченцето беше открито в парка на град Стамболийски от случаен минувач. Обяснението на тогава 18-годишната родителка е, че бебето плачело и повръщало и затова тя му напъхала чорап в устата, за да спре.\r\r\n                    \r\n                    Градът беше шокиран от случилото се, а седмица след това Гергана беше арестувана и оттогава е зад решетките.\r\nПрисъдата подлежи на обжалване и протест. Защитата на Благоева ще прецени дали тя да се възползва от това си право, след като се запознае с мотивите на съда.", "date": "2018.03.27", "title": "12 г. затвор за Гергана, която с чорап уби дъщеря си"}
{"url": "https://www.dnes.bg/health/2018/03/27/vmesto-da-otkazvame-vrednite-hrani-neutralizirame-gi.371939", "text": "Вредната храна е нещо, с което „прегрешаваме“ всеки ден. Опитваме се да се храним здравословно, но винаги някой чипс, сандвич или пържен картоф ще развалят плановете ни. Така приемаме по-голямо количество сол, много мазнини, захари и изкуствени аромати или консерванти. Това води до подуване на стомаха, газове и лениви черва. Проблемите са налице, затова трябва да направим нещо, с което да избягаме от неприятното чувство на тежест в стомаха. \r\nМного е важно да не надвишаваме препоръчителния ежедневен прием на натрий (под 2,300 мг), както и на захар (до 6 супени лъжици за жените и до 9 чаени за мъжете). Хубаво е и да ограничим количеството на мазнините (до 65 г на ден или средно около 2 000 калории на ден). \r\n \r\nЗатлъстяване, метаболитни нарушения, диабет и сърдечни проблеми, са по-сериозните здравословни проблеми, които можем да получим, ако не ограничим приема на вредни храни. Първата стъпка, която трябва да направим, е да подберем храни и напитки, с които да облекчим чувството на тежест в стомаха след консумацията на бързата храна.\r\n \r\n\r\n ", "date": "2018.03.27", "title": "Вместо да отказваме вредните храни - неутрализираме ги"}
{"url": "https://www.dnes.bg/rusia/2018/03/27/v-kemerovo-sled-ogneniia-ad-kyde-e-kraliat-da-doide-da-otgovaria.371965", "text": "\n\r\nВ град Кемерово се събраха няколко хиляди души. Разярените граждани, които не вярват на официалните оценки за броя на загиналите при пожара в търговския център \"Зимна вишна\", накараха чиновниците да ги пуснат не само на централния площад, но и в моргата, пише Би Би Си. \n\r\nПризивите към хората да излязат на улицата се появиха в социалните мрежи вчера едновременно със слуховете за стотици неотчетени трупове в градска морга. Никой от събралите се не вярваше на числото 64 загинали, което продължават да повтарят чиновниците. \n\r\nПред журналисти хората преразказваха съобщения от социалните мрежи за занижения брой загинали. Много от хората не криеха сълзите си и признаваха, че са решили да излязат на площада, макар че нямат пострадал близък. \r\n                    \r\n                    \r\nЗа половин час броят на недоволните се увеличи от няколкостотин на няколко хиляди. Баха издигнати плакати, на които пишеше: „Колко са реалните жертви?“, „Кой всъщност е виновен?“ и „Колко струват вашите затворени очи?“. \n\r\nВ един момент ролята на организатор на митинга и представител на недоволните пое мъж с микрофон. Това се оказа жителят на Кемерово Игор Востриков. Той изгубил в пожара цялото си семейство – съпругата си, трите си деца – на 2, 5 и 7 години, и по-малката си сестра. Всички те са се оказали в киносалона и не успели да излязат – вратите били заключени.\n\n\n\r\nИгор разказа за последния разговор с жена си и едва сдържаше сълзите си. „Паника нямаше, те се прощаваха“, разказва той за това как жена му, задушавайки се, му се обадила от киносалона. На въпроса защо той се е оказал главният на този митинг, Игор отговори „Нямам какво повече да губя“.\r\nИгор Востриков се обърна към заместник-губернатора Сергей Цивильов с думите, че според семействата на жертвите броят на загиналите е много по-голям от обявеното, защото е изгорял целият киносалон в търговския център. \"Не искаме кръв\", каза той на митинга. \"Децата са мъртви, не можете да ги върнете. Нуждаем се от справедливост.\"\n\r\nСлед час спорове с протестиращите кметът на града предложи да бъдат избрани доброволци, които да отидат в моргата и лично да се убедят, че тя не е претъпкана с тела. С помощта на Игор веднага бяха избрани няколко души, които тръгнаха към съдебната медицина. \n\r\nСред събралите се хора се заговори, че президентът Владимир Путин е пристигнал в Кемерово и е положил цветя пред „Зимна вишна“. Хората започнаха да гадаят дали той ще дойде при недоволните граждани. \n\r\n„Тай ще е истински мужик, ако излезе“, емоционално каза пред репортера на Би Би Си протестиращият Павел. \n\r\nНякои бяха по-агресивни. „Къде е кралят? Наскоро го избраха, да дойде тук и да отговаря!“ „Тук има истински хора, не нарисувани като на изборите“, се чуваше от присъстващите. Хората припомниха, че и президентът не е обявил национален траур заради пожара. \n\r\nНа третия час от митинга на дойде автомобил с озвучителна апаратура и беше предложено думата да бъде дадена на хора, загубили свои близки в пожара. \n\r\n„Баща съм на загинала от село Трешчевское. Тя се обади, каза „Тук всичко е в дим, ние всички горим“, плачейки, каза пред микрофона мъжът. Подкрепиха го с аплодисменти. \n\r\n„Другари, интересува ме един въпрос, кога мога да взема телата на моите загинали деца? Никой досега не ми е казал ясно и твърдо. Къде са децата ми, кога ще мога да ги погреба?“, питаше една жена пред микрофона. Ясен отговор от чиновниците не последва. \n\r\n„Какво значение има колко са загинали? Дори едно дете е трагедия. Ако ние не променим нищо, още хора ще загинат. Хората са били погребани живи“, емоционално крещеше по микрофона друг жител на Кемерово. „Вие сте виновни, чие сте убийци!“, запалено се нахвърли получилата микрофон жена срещу представителите на администрацията. „Благодаря ви“, отговори един чиновник. \n\r\nОказа се, че по същото време с недоволни граждани, но на друго място, е разговарял Путин. Той отишъл в сградата на съдебната медицина, „променяйки плановете си“, предаде РИА Новости. Там той се е срещнал с инициативна група, която заедно с кмета отишла да сверява списъците на загиналите. Путин обещал да накаже виновните и призовал да няма съмнения в официално съобщените числа.  \n\r\nСкоро пред сградата на администрацията се върна един от доброволците, отишли да проверят моргата. По думите на този мъж – Андрей, в списъците наистина са открити 64 загинали, а скрити трупове в хладилните камери не са намерили. Междувременно в щаба, създаден от роднини на жертвите на пожара, изнесоха списък, в който за първи път беше посочен точният брой загинали деца. В списъка има 41 имена.", "date": "2018.03.27", "title": "В Кемерово след огнения ад: Къде е кралят? Да дойде да отговаря!"}
{"url": "https://www.dnes.bg/index/2018/03/27/statistika-opredeli-sofiia-nai-losh-grad-za-jiveene-v-evropa.371962", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНа дъното... София заема 119 място в класация за най-добрите градове за живеене в света и на последно но място в Европа.\r\nКаква е причината и защо отново сме на опашката?\r\nВ студиото на \"\" по  гостуват Гергин Борисов от \"Спаси София\" и художникът Чавдар Гюзелев.\r\n\"За съжаление стана ясно, че София не е мръднала вече 10 години\", коментира Гергин Борисов.\r\nМоже ли столицата да стане град за хората и защо сами унищожаваме средата си?\r\n\"Нямаме усещането, че тези градове са наш дом. Домът не свършва с прага на вратата ни\", настояха гостите.\r\nЛипса на ясли, добра инфраструктура, презастрояване и мръсен въздух – ще стане ли София някога зелен град и защо вечно чакаме някой да ни оправи?\r\n ", "date": "2018.03.27", "title": "Статистика определи: София – най-лош град за живеене в Европа"}
{"url": "https://www.dnes.bg/technology/2018/03/27/sasht-uvelichavat-natiska-nad-facebook.371960", "text": "Американското правителство увеличава натиска върху Facebook във връзка с начините, по които социалната мрежа пази потребителските данни. Федералните регулатори заявиха, че разследват политиките за опазване на лична информация и прокурори от 37 щата искат обяснения за нейните практики, пише Wall Street Journal.\r\nВ свое изявление федералната търговска комисия (FTC) обяви, че разследването ѝ по казуса с Facebook е по-голямо. Том Пал от FTC заяви, че комисията „приема много сериозно“ скорошните новини, които предизвикват „значителни притеснения за практиките, свързани със сигурността на данните във Facebook”.\r\nВ друго писмо от държавни прокурори, изпратено до главния изпълнителен директор Марк Зукърбърг, се изисква компанията да отговори на редица въпроси относно политиките и практиките си за използване на информацията за своите потребители. В писмото се посочва, че като цяло прокурорите са „силно загрижени“ за публикациите в медиите, че външни хора са имали достъп до данни за потребители без знанието им.\r\r\n                    \r\n                    Действията на федерално и държавно ниво засилват тенденцията към създаването на нова регулация за Facebook и други интернет гиганти, след като компанията разкри, че външна фирма неправомерно е имала достъп и е запазила потребителска информация.\r\nКнижата на Facebook понижиха стойността си с 0,4% в понеделник, стабилизирайки се, след като седмица по-рано изтриха близо 75 млрд. долара от пазарната си стойност.\r\nАнализатори твърдят, че скорошните проблеми могат да навредят на бизнеса на компанията, като намалят времето, което потребителите прекарват в платформата, или да намалят възможностите за използване на потребителски данни, а това може да засегне рекламните ѝ инструменти.\r\nFacebook не успя да овладее потока от критики от страна на потребители, рекламодатели, политици и представители на властите в Европа и САЩ след случая с Cambridge Analytica.\r\nПрез миналата седмица Марк Зукърбърг се извини за случая, който нарече „голям пробив в доверието“. Той заяви, че социалната мрежа е ограничила достъпа до потребителска информация и разследва как създателите на приложения управляват данните, предоставени им от Facebook. В интервю за Wall Street Journal Зукърбърг коментира още, че компанията няма да може напълно да определи как се ползват потребителските данни.\r\n", "date": "2018.03.27", "title": "САЩ увеличават натиска над Facebook "}
{"url": "https://www.dnes.bg/notifikacii/2018/03/27/otkriha-trup-na-myj-krai-narechenski-bani-ima-zadyrjan.372002", "text": "Труп на мъж е открит край Нареченски бани, съобщиха от пловдивската полиция. \r\nИма престъпление, има и задържан, каза старши комисар Атанас Илков пред \"Фокус\". \r\nПо неофициална информация трупът е на софийски бизнесмен, който е бил убит снощи край Нареченски бани. Тялото му е било открито в микроязовир по пътя за Пампорово. \r\nПредполага се, че в основата на убийството са финансови недоразумения.\r\n\"Не познавам убития, не съм го виждал друг път, знам само, че имал съдружие с хора, които държат под наем заведение тук\", коментира и кметът на селото Васил Куртев.\r\n\"Убийството не е станало днес. Мисля, че не е и от снощи\", добави той. \r\nКуртев каза още, че има задържани, но те не са местни хора, а приходящи от Смолянския край. \r\nПовече подробности ще бъдат оповестени утре в 11.00 часа, когато ще бъде даден брифинг. \r\n ", "date": "2018.03.27", "title": "Откриха труп на мъж край Нареченски бани, има задържан"}
{"url": "https://www.dnes.bg/sofia/2018/03/27/prostrelianiiat-v-sofiia-myj-sam-se-grymnal-v-kraka.371992", "text": "Простреляният мъж, настанен в УМБАЛ \"Св. Анна\"-София снощи, се е ранил сам, съобщиха от МВР.\n\n\r\nМъжът е на 45 години и е от София. \r\nКъсно снощи се е прострелял в крака с боен пистолет в заведение на бул. \"Симеоновско шосе\" в София. \r\nЗадържан с полицейска мярка за 24 часа е собственикът на огнестрелното оръжие, който по първоначални данни го е предоставил на пострадалия. \r\nНа местопроизшествието е извършен оглед, образувано е досъдебно производство. Предстои доклад в прокуратурата.", "date": "2018.03.27", "title": "Простреляният в София мъж – сам се гръмнал в крака"}
{"url": "https://www.dnes.bg/zvezdi/2018/03/27/gushterov-se-vricha-na-pleimetkata-svetlana-na-12-iuli.371973", "text": "Светлана Василева призна, че се чувства на седмото небе с годеника си Християн Гущеров и е много влюбена. Двамата се сгодиха наскоро, като блондинката разкри повече подробности.\n\r\n\"При смяната на една от визиите той ме извика за малко до кабинета му. Тогава ми предложи, падна на колене и ме попита: \"Ще се омъжиш ли за мен?\". Определено бях шокирана, но той по принцип е много добър в изненадите\", разказа плеймейтката в предаването \"Папараци\", цитирана от .\r\nСлед което показа годежния пръстен с диаманти, който по нейни думи се доближава до цена от 100 000 долара.\r\nДвамата ще се врекат скоро, в началото на лятото, като Светлана допълни, че не е бременна.\r\r\n                    \r\n                    \"Дай, Боже, да се случи. \"Работим\" за бебе още преди да ми предложи. Господ си знае работата\", заяви Василева.\r\nПо думите й, Християн я е опознал за месеците, в които са заедно.\r\n\"Хубавото е, че разбра какъв човек съм, не се влияе от образа ми в жълтите медии. Аз съм много земен човек и явно добре се грижа за него. Той ми разкри, че съм различна и много добър човек и дори не е вярвал в даден момент. Аз съм съвсем нормално момиче и обичам да чистя, да си пусна пералнята, да сготвя. Независимо, че има хора, които се грижат за това в къщата. Християн готви страхотно, но никога не си дава рецептите, дори не дава да го гледат\", похвали го плеймейтката. \r\nТя продължи да го четка, като заяви, че Християн е много начетен, знае как да се грижи към една жена.\r\n\"Обноските му към мен и семейството ми са много различни от тези на мъжете, с които съм била. Няма човек, с когото да не се разбира\", разкри още тя.\r\nТя коментира и публикациите, че не е долюбвана от бащата на Християн - бившият депутат Добромир Гущеров.\r\n\"Не знам как излизат подобни статии и на какво се базират. Чела съм, че Християн бил зависим от баща си, но той е голям човек. Аз се разбирам страхотно с майка му и баба му. Не сме се виждали с баща му, тъй като се разминаваме. И не знам откъде идва това, че не ме харесва. Ако Християн беше зависим от баща си и той не ме харесваше - дали щях да нося този пръстен\", попита Светлана.\r\nТя си обяснява тези нападки със завист, имало поръчкови статии и срещу двамата.\r\nНа финала Светлана Василева призна, че планираната дата за сватба е 12 юли и съвпада с рождения ден на Християн.\r\n\r\n ", "date": "2018.03.27", "title": "Гущеров се врича на плейметката Светлана на 12 юли"}
{"url": "https://www.dnes.bg/obshtestvo/2018/03/27/komisiiata-po-dosietata-iuliia-krysteva-sytrudnik-na-ds.371995", "text": "Известната писателка, философ и психоаналитик Юлия Кръстева е била сътрудник на Държавна сигурност. Това обяви официално Комисията по досиетата, която е направила проверка на Кръстева като част от редакционния екип на \"Литературен вестник\".\r\nКомисията проверява собствениците, управителите, директорите и всички в ръководството на печатните издания.\r\nЮлия Кръстева живее от 52 години в Париж, където заминава със стипендия от френското правителство. Тя е част от кръга на френските интелектуалци, работи с Роланд Барт, омъжена е за лидера на литературно-философската група \"Тел кел\" Филип Солерс.\r\nКръстева е професор в Парижкия университет Дени Дидро. Преподава и в Колумбийския университет в Ню Йорк, където е делила професорския стол по семиология с Умберто Еко и Цветан Тодоров.\r\r\n                    \r\n                    Юлия Кръстева е офицер на Почетния легион, командир на Ордена за заслуги, носител на наградата Холберг.\r\nАвтор е на над 30 книги, преведи на десетки езици. Тя е доктор хонорис кауза на много университети, между които  и Софийския.\r\nСпоред информацията, изнесена от Комисията по досиетата Юлия Кръстева е регистрирана като сътрудник през 1971 година, пет години след като се премества в Париж.\r\nТя е работила за Първо главно управление на Държавна сигурност, което е свързано с чуждестранното разузнаване.\r\nДействала е като секретен сътрудник и е работила с псевдонима Сабина.", "date": "2018.03.27", "title": "Комисията по досиетата: Юлия Кръстева - сътрудник на ДС"}
{"url": "https://www.dnes.bg/stranata/2018/03/27/zakrila-sys-sila-socialni-pritiskat-maika-da-ostavi-deteto-si.371971", "text": "Служителка в \"Социално подпомагане\" в София настоява млада майка да остави детето си на приемно семейство въпреки желанието й да си го гледа. Експертът Петя Василева дори заплашила, че ако детето не бъде дадено, то ще бъде отнето с полиция.\r\nЗа това съобщи самата майка, а Държавната агенция за закрила на детето започна проверка.\r\nЕкспертите на ДАЗД ще проверят изцяло случая и ще предприемат необходимите мерки и последващи действия, обявиха от Агенцията.\r\nСлучаят доби публичност преди дни, когато момичето сигнализира пред \"Господари на ефира\", че държавата й предлага да й помогне като... й вземе детето.\r\nМомичето е настанено в звено \"Майка и бебе\". Младата майка е израснала в дом и не иска да се откъсва от детето си.\r\r\n                    \r\n                    \"Знам какво е, дори и в приемно семейство ще изгуби връзката с мен\", каза тя. И добавя, че и за детето ще е по-добре да е с майка си.\r\n\"Докато бях бременна, всичко беше наред. Когато родих обаче, служителите започнаха да ме карат да си дам детето в приемно семейство. Според тях така щяло да бъде най-добре за него. Аз обаче отказах, защото детето е най-добре при майка си\", разказа жената.\r\nСпоред нея са я увещавали да го направи, за да дадат детето й за осиновяване. Тя обясни, че има и други такива случаи, но останалите млади майки се страхували да говорят.\r\nНа последната среща социалната служителка казала, че тъй като момичето няма работа и квартира, или ще й вземат детето с полиция, или ще я преместят в друго звено в страната.\r\nПетя Василева отказа да коментира случая, единствено обясни, че е действала адекватно. Според директора на \"Социално подпомагане\" в район Сердика в София всички грижи за майката са направени.\r\nСпоред информация на екипа, направил предаването, за дете в приемно семейство по европрограма се дават по 1000 лв. на месец, а държавната помощ за самотна майка е малко над 137 лв.", "date": "2018.03.27", "title": "Закрила със сила! Социални притискат майка да остави детето си! "}
{"url": "https://www.dnes.bg/notifikacii/2018/03/27/s-kakvo-sa-opasni-hranite-sydyrjashti-e527.371936", "text": "Е527 е сред често срещаните обозначения на етикетите на храните в магазина. С него се обозначава амониев хидроксид – вещество без характерен цвят, но с много разпознаваем мирис на амоняк, който се отделя при разпадането му в свободно състояние. \r\nВ хранителната промишленост амониевият хидроксид се ползва като емулгатор и регулатор на киселинността. Това е и причина кодът, с който се означава в хранителната промишленост, да започва с „Е“ и първа цифра 5 – това е начинът, по който се означават всички регулатори на киселинността.\r\n \r\nДействието на Е527 се обезпечава именно от отделящия се при разпада му амоняк. Той има силно алкализиращ ефект и много успешно неутрализира киселинността на продуктите, в които се ползва. В някои случаи Е527 може да се ползва и в ролята на консервант за унищожаване на евентуално попаднали опасни микроорганизми в процеса на производство на определени хранителни продукти.\r\n \r\nАмониевият хидроксид попада в групата на потенциално опасните добавките към храните.\r\n \r\n\r\n ", "date": "2018.03.27", "title": "С какво са опасни храните, съдържащи Е527?"}
{"url": "https://www.dnes.bg/football/2018/03/27/revoliuciia-v-shl-uefa-obiavi-grandioznite-promeni.371982", "text": "Европейската футболна централа обяви някои големи промени в Шампионска лига, Лига Европа и Суперкупата на Стария континент, които ще влязат в сила от следващия сезон 2018/19. \r\nЕдна от най-значимите е въвеждането на четвърта смяна, от която треньорите ще могат да се възползват в плейофите при продължения от 30 минути. Освен това групата на отборите за решаващите мачове се увеличава от 18 на 23 футболисти, което означава по-дълга скамейка.\r\n \r\nУЕФА потвърди и промяната в началните часове на срещите, за които Gol.bg вече писа. Повечето мачове ще стартират от 22.00 ч. наше време, в груповата фаза ще има по два сблъсъка във вторник и сряда от 19.55 ч. Всички двубои от последния кръг ще се играят по едно и също време, както е на световните и европейските първенства.\r\n \r\nДо 1/8-финалите в Лига Европа мачовете ще започват в 19.55 ч. и 22.00 ч. а след това всички ще са от 22.00 ч. Също така след края на груповата фаза двата турнира, отборите ще могат да картотекират по трима нови състезатели без всякакви ограничения.\r\n \r\nТова означава, че футболист ще може да играе в Шампионска лига за новия си отбор, ако през есента е носил екипа в надпреварата на друг тим. Именно това правило спираше големите трансфери през януари и в момента Барселона не може да използва Филипе Коутиньо.\r\n \r\nОтбор, спечелил три пъти поред Лига Европа или триумфирал над пет пъти в надпреварата (б.р. - в това число и Купата на УЕФА), ще може да играе със специална емблема на екипите си. В момента с това постижение може да се похвали единствено Севиля.\r\n \r\n", "date": "2018.03.27", "title": "Революция в ШЛ: УЕФА обяви грандиозните промени"}
{"url": "https://www.dnes.bg/obshtestvo/2018/03/27/dobrata-novina-myj-spasi-syrna-napadnata-ot-kucheta-v-boiana.371972", "text": "\n\r\nПотребител в социалната мрежа Facebook съобщи за спасено животно в столичния кв. \"Бояна\". Цветелин Иванов се притекъл на помощ на сърна, нападната от 3 бездомни кучета. След като прогонил псетата, извадил нападнатото животно от локвата и го завил с одеало. Веднага след това започнал да търси съдействие и подкрепа от институциите и хората в социалната мрежа. \r\nПървото нещо, което предприел като действие, е да се обади на тел. 112. Наложило се да почака около 50  минути, след което с него са се свързали от полиция, зоо полиция, Дирекция по горите, както и Фондация \"Дивите животни\". \r\nСлед като се е наложило да почака около час, на мястото пристигнали 4 патрулки и една кола от зоо полиция, както и горски служители. \r\r\n                    \r\n                    Междувременно, съпричастни хора в социалната мрежа се опитват да съдействат с различни съвети, като призовават господина да се свърже с , която се занимава с грижи за дивите животни.\r\nС него се свързва и Любомила Кривошиева, която е основател и управител на Фондация \"Дивите животни\", за да го информира, че екип на РДГ-София пътува към мястото, а горските ще докарат животното в организацията, където ще се опитат да му помогнат. \r\n\"Животното е в клиниката. Има множество рани и състоянието му е критично. Сега е моментът да стискате палци. Сърните дори само от стрес умират, а това младо сръндаче е с тежки наранявания\", пише Кривошиева, а малко по-късно допълва: \"За момента е овладяна ситуацията. Раните са по двете страни на врата и са дълбоки. Вливат се медикаменти. Нататък ще видим\".\r\nЦветелин Иванов от своя страна изказва благодарността си към институциите и организациите, които са се отзовали, както и на \"всички за добрите думи и подкрепата, която ми оказахте, на всички, които ми писаха - познати и непознати, за помощ\".", "date": "2018.03.27", "title": "Добрата новина: Мъж спаси сърна, нападната от кучета в \"Бояна\""}
{"url": "https://www.dnes.bg/obshtestvo/2018/03/27/vseki-hotel-i-krychma-sys-sobstven-unikalen-nomer.371997", "text": "Всяко място за настаняване и заведение за хранене и развлечение ще има свой собствен уникален номер. Това обяви министърът на туризма Николина Ангелкова, съобщиха от министерството.\r\nЧрез него ще се извърши единна класификация на туристическите обекти, ще спомогне по-доброто функциониране на Единната система за туристическа информация и ще бъдат елиминирани възможностите за дублажи с еднакви имена на обекти, каза Ангелкова при откриване на първото заседание на Обществения съвет към министъра на туризма.\r\nВ него влизат представители на туристическия бранш, на научните среди и на организациите в туризма. На първото заседание на съвета присъстваха близо 60 души.\r\nИдентификационният номер за обектите ще бъде въведен чрез промени в Закона за туризма, които се подготвят в момента. В него ще бъдат включени и текстове, свързани с определяне на статута на националните курорти, каза министър Ангелкова. По думите й регламентацията ще спомогне за решаване на проблемите с финансирането, благоустрояването и поддържането и управлението на туристическата инфраструктура в тях.\r\n                    \r\n                    \r\nТя заяви, че ще продължат засилените проверки на работата на туроператорите и туристическите агенти. Затова е важно министерството да има повече правомощия в последващия административен контрол. Това може да стане със създаване на инспекторат към министерството, за да могат да се правят своевременни проверки на обектите, без да се чакат сигнали едва когато ситуацията стане нетърпима, уточни министърът.\r\nКонтролът за спазване правата на потребителите и в бъдеще ще продължи да се извършва от Комисията за защита на потребителите.\r\nПромените в Закона за туризма ще бъдат публикувани на официалната страница на министерството до 2 седмици. След това проектозаконът ще подлежи на едномесечно обществено обсъждане, в този период всички заинтересовани страни ще могат да изпращат мнения и предложения.\r\nПланира се вече да няма специално условие за кубатура на стаите в четиризвездните и петзвездните хотели, остават правилата за определена големина на помещенията, но като квадратура, стана ясно по време на съвета. Възможно е да отпадне и задължението да има непременно климатик в стаите на планинските хотели, вероятно  ще може висококатегорийните хотели да избират дали да имат бюро за обмяна на валута или не, обясниха експертите от Министерството на туризма.\r\nПромените обаче ще бъдат обсъдени с бранша. Представителите му ще имат възможност да посочат текстове, които сега не работят и трябва да бъдат променени. За мен обаче на първо място е важно качеството на туристическия продукт. Така че при преоценка на досегашните изисквания ще останат тези, които гарантират доброто обслужване на клиента, каза Ангелкова. \n\r\nТя допълни, че се работи активно за пряка връзка между бизнеса и образованието, наемането на работници от трети страни е изход, но само временно решение. ", "date": "2018.03.27", "title": "Всеки хотел и кръчма - със собствен уникален номер!"}
{"url": "https://www.dnes.bg/notifikacii/2018/03/27/nato-goni-7-rusnaci-ot-centralata-si.372001", "text": "НАТО отнема акредитацията на 7 руски дипломати и задържа пропуските на други трима, съобщи генералният секретар на организацията Йенс Столтенберг.\n\r\nСедмината работят в руската мисия в централата на Пакта в Брюксел, а останалите трима са подали молби за допуск до сградата й.\n\r\nГенералният секретар на НАТО обяви, че максималният състав на руската мисия към Северо-Атлантическия съвет се намалява от 20 на 10 души.\n\r\n\"Мерките изпращат ясно послание към Русия, че неприемливият и опасен модел на поведение си има цена и последствия\", заяви Столтенберг днес в Брюксел. В същото време той подчерта, че мерките не променят политиката на НАТО по отношение на Русия.\n\r\nСтолтенберг добави, че стъпките са следствие от отказа на Кремъл да даде \"конструктивен отговор на случилото се в Солсбъри\" и подчерта, че всички съюзници и партньори на Пакта са разтревожени, тъй като това е първи път, в който химическо оръжие се използва на територията на натовска държава.\r\nЗаявлението на генералния секретар на НАТО идва 24 часа, след като САЩ и 14 държави от ЕС обявиха, че експулсират руски дипломати от столиците си. Днес броят на еврочленките, които се присъединиха към мерките се увеличи на 18, след като Испания, Швеция и Ирландия също обявиха, че се присъединяват към координираните действия на Съюза. В петък европейските лидери определиха Русия като \"най-вероятен извършител\" на атаката срещу двойния шпионин Сергей Скрипал и дъщеря му в Солсбъри в началото на месеца.\n\r\nТова оставя само България, Гърция, Белгия, Люксембург, Австрия, Португалия, Словакия, Словения и Кипър, които не са обявили намеренията си. Настоящата акция на ЕС и САЩ срещу руски дипломатически предстаители е най-мащабната в историята на дипломатическите отношения с Москва.\n\r\nБелгийското правителство, което отговаря и за руската мисия към ЕС, заседава в момента по въпроса дали да се включи в общия натиск.\n\r\nНа Балканите Македония и Албания, които не са членки на ЕС, също обявиха, че ще експулсират руски дипломати.\n\r\nМеждувременно Исландия, Полша, Дания и Швеция се присъединиха към Обединеното кралство, обявявайки, че ще бойкотират световното първенство по футбол, което трябва да се проведе през юни в Москва.", "date": "2018.03.27", "title": "НАТО гони 7 руснаци от централата си"}
{"url": "https://www.dnes.bg/akoshtete-vqrvaite/2018/03/27/vylnuvashta-i-mistichna-peshtera-magurata.371963", "text": "Пещера Магурата се намира на 17 километра от Белоградчик във Варовиковата могила. Тя една от най-интересните и големи пещери в България.\r\n \r\n\r\n \r\nМагурата се състои от главна галерия и три разклонения, които имат дължина около 2500 м. Температурата в нея е 12 градуса през цялата година.\r\n \r\nПри посещение имате ексурзовод, който ще ви каже, че пещерата е на около 15 милиона години. После ще видите невероятните праисторически рисунки, направени с прилепно гуано (тор). Посетителите често забелязват прилепи, като там има цели 8 вида.\r\n \r\n\r\n \r\nЩе разгледате рисунки на животни, растения, хора и оръдия на труда от преди милиони години, слънчевият годишен календар от късния неолит (който е най-старият календар, открит в Европа). Според него в годината има 5 празника, а тя е общо 366 дни.\r\n \r\nПървата зала е с площ 5 хил. кв. м. и е обитавана от най-дълбока древност. Там все още могат да се видят колове, между които е имало стени, направени от глина и дърво. Това са били стаите на древните хора. В другите зали са се отглеждали домашни животни - кози, говеда, кучета.\r\n\r\n", "date": "2018.03.27", "title": "Вълнуваща и мистична: Пещера Магурата"}
{"url": "https://www.dnes.bg/health/2018/03/27/7-merki-za-izhvyrliane-na-zadyrjanata-voda-v-tialoto.371825", "text": "Тялото не може без консумация на вода. Доказано е, че човек може да изкара без вода само няколко дни, а без храна – седмици. Но какво се случва, когато организмът задържа течности? Основните симптоми са тежест и подуване на ръцете, краката, корема. Лицето подпухва, стъпалата, краката и други части на тялото се потят повече. Тези оплаквания могат да се дължат на дехидратация, от която страда най-много кожата, но и на запек, недостиг на хранителни вещества, стрес, прекомерно използване на сол или захар, проблеми със сърцето и бъбреците, хормонални проблеми и други.  \r\nПромяната на начина на живот може да намали до известна степен задържането на вода в тялото. Преди да потърсим съветите на личния лекар, може да изпробваме тези съвети:\r\n \r\n\r\n \r\nНай-добрият начин за оттърваване на задържаната вода е приемът на достатъчно количество течности. Когато тялото ни получава достатъчно вода, то се дехидратира и задържа повече течности, отколкото е необходимо. Препоръчително е през зимата да пием минимум 1, 5 литра вода, за да се чувства тялото ни добре. Това се отразява положително на кожата, косата и ноктите. \r\n \r\n\r\n \r\nНатриевият хлорид е необходим за правилното функциониране на мускулите. Той регулира водата в тялото, но консумирането на по-голямо количество сол може да доведе до задържане на вода. Затова е препоръчително да внимаваме със солницата.\r\n \r\n\r\n ", "date": "2018.03.27", "title": "7 мерки за изхвърляне на задържаната вода в тялото"}
{"url": "https://www.dnes.bg/health/2018/03/27/vsiaka-godina-hepatit-v-ubiva-600-hiliadi-po-sveta.371991", "text": "Сякаш подценяваме възможността да се заразим с Хепатит \"В\" - вирусно заболяване, което уврежда черния дроб, а ако не бъде лекувано, може да доведе до цироза или рак и... смърт.\n\r\nЧерната статистика сочи, че всяка година от този вид хепатит умират около 600 хиляди души по света, съобщава Франс прес. А засегнатите от този бич са около 300 милиона души, от които 95 на сто не са лекувани или се полагат неподходящи грижи за тях, установи изследване.\n\r\nСпоред проучването, публикувано в сп. \"Лансет\", предава БТА, най-тревожно е положението при бременните жени. Бъдещите майки могат да предадат вируса на новороденото. \n\r\nЕдва 1 % от бъдещите майки в света получават правилно лечение. Една от причините е липсата на диагностика. Съответният тест за установяване на Хепатит В съществува от 1970 година, но 90 % остават недиагностицирани.\r\n                    \r\n                    \r\nВирусът е силно заразен и лесно се предава чрез кръвта и други телесни течности. Много чести негови жертви стават децата. Болестта е нелечима, но антивирусни препарати позволяват да се води борба срещу симптомите на Хепатит \"B\". \n\r\nСъществува и ваксина от началото на 80-те години на миналия век, препоръчана от Световната здравна организация, която трябва да се слага на новородените в първите 24 часа. Но само половината от пеленачетата я получават в толкова кратък срок.\n\r\n\"Най-честото предаване на вируса от майката към детето става в първите няколко дни след раждането, поради тази причина инжекцията в първите 24 часа е много важна\", отбелязва авторът на изследването Хоуми Разави от Научноизследователския център по вирусология в град Луисвил в щата Колорадо.\n\r\nСтряскащ е фактът, че най-голям брой инфектирани деца - 80 %, на възраст над 5 години, има в 16 държави. Само Китай осигурява ваксина за 90 % от новородените деца.", "date": "2018.03.27", "title": "Всяка година: Хепатит \"В\" убива 600 хиляди по света"}
{"url": "https://www.dnes.bg/rusia/2018/03/27/diplomatite-nova-spynka-v-otnosheniiata-trymp-putin.371978", "text": "Президентът на САЩ Доналд Тръмп разреши най-голямото експулсиране на руски дипломати от САЩ, но това историческо решение може и да не означава край на отношенията между американския президент и руския му колега Владимир Путин.\n\r\nМилиардерът републиканец подписа най-голямото експулсиране на руснаци - общо 60 \"шпиони\" - в историята на САЩ. Той разреши и затварянето на руското консулство в Сиатъл, което беше сметнато за прекалено близко до самолетните заводи на \"Боинг\" според високопоставен представител на американското правителство, пише Франс прес.\n\r\nНа пръв поглед с тези решения, звучащи като ответни мерки след отравянето на бившия руски шпионин Сергей Скрипал във Великобритания, Тръмп е направил завой на 180 градуса, след като от встъпването си в длъжност се опитва да се сближи с Кремъл въпреки обвиненията за наговаряне между Москва и членове на неговия предизборен щаб с цел да се улесни избирането му за президент.\r\n                    \r\n                    \r\nАмериканската администрация неотдавна наложи санкции на няколко руски представители, обвинени, че са ръководили от Русия обширна кампания за дезинформация.\n\n\n\n\r\nСътрудници на президента на САЩ, осъзнаващи, че обществеността не харесва близостта на двамата лидери, подчертаха, че това е било решение на Тръмп и че той е участвал във всички етапи от процеса на приемането му.\n\r\nОбитателят на Белия дом обаче не е споменавал въпроса във вчерашните си постове в Тwitter. Неговата говорителка Сара Сандърс изтъкна необходимостта Русия да промени \"отношението си\", ако иска да подобри връзките си с Вашингтон.\n\r\nВ защита на Тръмп няколко от предшествениците му са се мамили относно Путин.\r\nПрез юни 2001 г. след първата си среща с руския държавен глава президентът на САЩ Джордж Буш заяви, че \"е успял да надникне в душата му: душата на човек, дълбоко отдаден на своята страна и на интересите на своята страна\". Тази фраза му навлече критики и след края на мандата си призна, че се е заблудил.\n\r\nСътрудниците на Барак Обама също признават, че бившият президент, който през 2009 г. обяви \"рестартиране\" на руско-американските отношения, е имал нужда от прекалено много време, за да разбере, че не е задължително интересите на Путин и тези на Русия да съвпадат.\n\r\nКакто посочват някои наблюдатели, сигналите, които Тръмп изпраща от 15 месеца, са много различни от тези на администрацията му.\n\r\nДокато американски представители редовно порицават Русия за нарушаване на границите на съседите й, визирайки Крим и Украйна и докато министърът на отбраната Джим Матис успокоява съюзниците на Вашингтон, притеснени от евентуално отдръпване от страна на САЩ, Тръмп възприема като цяло помирителен тон към своя руски колега.\n\r\n\"Да се разбираме добре с Русия (и с други) е нещо хубаво, не нещо лошо\", наложи се да се оправдава милиардерът, подложен на критики затова, че е поздравил Путин за преизбирането му на 18 март.\n\r\n\"Те могат да ни помогнат да решим проблеми със Северна Корея, Сирия, Украйна, групировката Ислямска държава, Иран и дори предстоящата надпревара във въоръжаването\", добави той.\n\r\nСпоред „Вашингтон пост“ американският президент е пренебрегнал предупрежденията на съветниците си, включително бележка, на която е пишело изрично, с главни букви: \"НЕ ПОЗДРАВЯВАЙ!\"\n\r\nТръмп отдавна защитава идеята за сближаване с Москва.\n\r\nПрез декември 2017 г. той заяви, че сътрудничеството между руските и американски разузнавателни служби е помогнало да бъдат избегнати хиляди жертви, предотвратявайки план за атентат в Санкт Петербург. Путин му благодари за \"сведения, предадени от ЦРУ\" на Русия.\n\r\nПрез ноември миналата година Тръмп заяви, че вярва на руския президент, когато той му е казал, че няма нищо общо с аферата за намеса в изборите в САЩ.\n\r\nТой предизвика недоумение и през юли 2017 г., обсъждайки с Путин създаването на център за \"киберсигурност\", целящ да предотвратява опити на хакери да повлияят на избори в момент, когато разследването за руската намеса през 2016 г. се разрастваше.\r\nОсвен това Тръмп смята, че предшествениците му на поста са се провалили с Путин, защото не са намерили \"алхимията\".\n\r\nНо тази алхимия може да си има граници, особено предвид ответните мерки, които Москва обеща след експулсирането на дипломатическия си персонал.\n\r\n\"Кое американско консулство в Русия бихте затворили, ако решението зависеше от вас?\", попита в Тwitter руското посолство във Вашингтон, обръщайки се към Тръмп. \r\n/БТА/\r\n ", "date": "2018.03.27", "title": "Дипломатите – нова спънка в отношенията Тръмп-Путин"}
{"url": "https://www.dnes.bg/obshtestvo/2018/03/27/deca-poboinici-na-kakvo-se-dylji-agresiiata-im.372003", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        За случаи на агресия чуваме нерядко. Натрупванията на подобни прояви при децата водят до ограничения и неспособност за пълноценни контакти с хора занапред. Кой допуска това да се случи и как родителите и учителите могат да реагират най-адекватно при случаи на деца с проблемно поведение – разговор в студиото на \"Директно\" по Bulgaria ON AIR с д-р Веселин Христов, детски психиатър, и психолога д-р Деница Банчевска.\n\r\nИзследване показва, че 92% от децата не стигат при специалисти, въпреки че имат проблемно поведение. Какви са причините за тревожната статистика?\r\n                    \r\n                    \r\n\"Утвърдено е схващането, че търсенето на специалист в областта на психичното здраве е срамно и излага семейството. И докато не се стигне до момент, в който поведението на детето стане социално неприемливо, тези проблеми се затварят в семейния кръг\", коментира д-р Веселин Христов.\n\r\nНа какво се дължи този \"феномен\"?\n\r\n\"За съжаление все още има много хора, които било то от чувство на срам, страх или заклеймяването на този вид нужди в България, не търсят помощ от специалисти\", сподели психологът д-р Деница Банчевска.\n\r\nКаква е ролята на родителите и кой трябва да вземе мерки, когато поведението на детето е необичайно? Какво поражда агресия в учениците?\n\r\n\"В основата винаги са отношенията, заложени в семействата\", коментираха в студиото на \"Директно\" специалистите.\r\n ", "date": "2018.03.27", "title": "Деца побойници – на какво се дължи агресията им?"}
{"url": "https://www.dnes.bg/politika/2018/03/27/ninova-biasna-ot-snoshti-edno-poiskahme-drugo-chuhme.371977", "text": "Искаме стенограмата от разговорите във Варна с Ердоган, настоя Корнелия Нинова на пресконференция в Пазарджик, след изнесеното заседание на Изпълнителното бюро на партията във връзка със срещата във Варна - ЕС–Турция.\r\nЛидерът на БСП посочи, че няма конкретен резултат и напредък по нито един от спорните въпроси след проведената среща.\r\n\"Нито по спорът с Гърция, нито по отношение конкретно решение за присъединяването на Турция към ЕС, нито по въпроса за облекчаването на визите за турски граждани за ЕС. По нищо не се отбеляза съществен напредък. В тази връзка продължаваме да поставяме въпросите за българския национален интерес. Позицията - България е домакин на среща между две страни - Европа и Турция, ние не я приемаме, защото България е Европа, ние сме в ЕС\", посочи тя\n\r\r\n                    \r\n                    Нинова заяви още, че премиерът Борисов \"не може да ни поставя в трета независима позиция, която просто наблюдава процеса\" и че след като е поставен въпросът за изказването на Ердоган, според когото душевните граници на Турция се простират до Кърджали, не се разбира какъв е отговорът. \r\n\"Има ли категоричен отговор и поставено ли е категорично това изявление и редица други като неприемливо, провокативно и като провокация към националния суверенитет и националния интерес на България\", каза Нинова. \r\nСпоред нея, за да стане публично всичко, което се е говорило и за да го разбере българският народ, БСП иска стенограма от тези разговори с ясни и категорични позиции. \r\nПо отношение на въпроса с тракийските бежанци, Нинова посочи, че това не е въпрос на двустранни отношения. Тя припомни, че ЕП приема резолюция, в която се казва, че Европа се ангажира този въпрос да бъде поставен двустранно между България и Турция.", "date": "2018.03.27", "title": "Нинова бясна от снощи: Едно поискахме, друго чухме!"}
{"url": "https://www.dnes.bg/eu/2018/03/27/bednite-u-nas-s-nai-visok-ryst-na-harchovete-za-doma-v-es.371956", "text": "България е на първо място в Европейския съюз по ръст на разходите за жилище на бедните домакинства. Между 2010 г. и 2016 г. те са нараснали с 54,4% при среден ръст от 10% в ЕС и достигат 172,6 евро на месец през 2016 г., става ясно от доклад на фондация \"Абе Пиер\" и Европейската федерация на националните асоциации.\n\r\nНаемателите у нас, както и в повечето страни членки на ЕС, са по-тежко засегнати, като техните разходи за жилище са нараснали с 80,7% между 2010 г. и 2016 г. и достигат 227 евро през 2017 г. При собствениците на жилище разходите са скочили с 53,1% през разглеждания период и достигат 170,2 евро през 2016 г.\n\r\nВ доклада за бедни домакинства се считат тези със средни доходи под 60% от средния доход в страната.\r\n                    \r\n                    \r\nДелът на разходите за жилище в общите разходи на бедните домакинства у нас достига 65,2% при средно равнище в ЕС от едва 3,2% между 2010 и 2016 г. и е най-високият в Съюза. За цялото население делът на разходите за жилище в общите разходи е 58,8% и отново е най-високият в ЕС.\n\r\nМежду 2010 г. и 2016 г. месечните разходи за жилище на бедните домакинства са се повишили в три четвърти от страните членки на ЕС, показва докладът. Разходите за жилище включват наемите, изплащането на ипотечен кредит, разходите за съсобственост, местните данъци и разходите за вода и енергия (ток и газ).\n\r\nНай-отчетливо е повишаването на разходите при бедните домакинства, които живеят под наем – те са се увеличили в 24 страни членки, и в по-малка степен при домакинствата, които са собственици на жилището си – ръст е отчетен в 16 страни членки.\n\r\nРъст на разходите над 20% е регистриран в почти половината от страните членки на ЕС, като след България се нареждат Великобритания с 45% и Португалия с 40%. Само в шест страни разходите за жилище са намалели, като спадът е най-голям в Хърватия (-29,8% до 193 евро).\n\r\nМесечните разходи за жилище на бедните домакинства са най-високи в Люксембург (615 евро) и в Дания (607 евро) при средно равнище в ЕС от 405,7 евро.\r\n", "date": "2018.03.27", "title": "Бедните у нас с най-висок ръст на харчовете за дома в ЕС"}
{"url": "https://www.dnes.bg/notifikacii/2018/03/27/ot-evksinograd-za-erdogan-sukalche-s-rozmarin-poliato-s-misket.371928", "text": "Вкусни ястия са разнообразили напрегнатата работна вечеря на евролидерите и турския президент снощи в Евксиноград.\r\nПоне три вида агнешко от младо сукалче е имало в менюто на официалните гости – котлети с розмарин, с безмесна дробсърма и с гъби, пише \"Труд\".\r\nНа трапезата бил сервиран и пресен черноморски калкан, блюда с пъстърва, лаврак на скара, както и екзотични тигрови скариди със сусам.\r\nЗа наздравиците домакините са доставили от прочутия \"Врачански мискет\".\r\nЕликсирът, който наливат от сорта врачанска теменуга, е запазената марка на единствената държавна изба у нас.", "date": "2018.03.27", "title": "От Евксиноград за Ердоган: Сукалче с розмарин, полято с мискет"}
{"url": "https://www.dnes.bg/obshtestvo/2018/03/27/lichniiat-falit-po-zakona-manolova-v-3-varianta.371937", "text": "Закон за несъстоятелността или за личния фалит предлага омбудсманът Мая Манолова. България е последната държава в ЕС, в която няма такъв.\n\r\n\"Такъв закон е в интерес и на длъжника, и на кредитора, и на фиска на държавата - свръхзадлъжнялостта създава огромни проблеми и на икономиката, като генерира безкраен поток към сивия сектор и към Терминал 2\", подчерта Манолова, която представи проекта си в сградата на Европейската комисия у нас.\n\r\nСоциален форсмажор - например болест или загуба на близък, може да доведе до това и добросъвестен човек да изпадне в положението на фалит, затова задлъжнялостта не е частен проблем, подчерта защитникът на народа.\n\r\n35% от българите - 2 милиона и половина от населението, живее в тежки ограничения, обяви Манолова, цитирана от .\r\n                    \r\n                    \r\nКъм края на 2017 г. по данни на Европейската комисия просрочените заеми у нас са за над 4,7 милиарда евро, сред които тези, по които не е плащано над 90 дни, възлизат на 3,4 милиарда евро. На 800 милиона лева възлизат необслужваните потребителски кредити.\r\nПо данни на БНБ от средата на 2017 г. кредитополучателите у нас са 2 330 000, които са изтеглили 4 991 000 заема. Тук дори не са включени дълговете към доставчици на обществени услуги.\n\r\nНад 600 000 са необлужваните кредити на физически лица. Ние сме в топ 4 на страните от ЕС -12,1% от всички заеми в България са лоши, при средно 4,6% за ЕС, обяви омбудсманът на републиката.\n\r\nСправедливо споделяне на тежестта чрез частично погасяване на задължения, справедливо обезщетяване на кредитора, създаването на втори шанс за длъжника, принцип на добросъвестност - това са основните принципи в документа \"Манолова\".\n\r\nСпоред изготвения от нея закон в процедурата по личен фалит ще се минава през съдебна процедура в окръжен съд. Тя ще е бърза, прозрачна, неоскъпена и колективна - една спрямо дълга към всички кредитори. От нея ще се възползват лица, живели поне 6 месеца у нас.\r\nТази своеобразна уседналост се въвежда, за да се предотврати \"туризмът\" на банкрута. Така преди години граждани от Германия отскачали да си изчистят кредитното досие при по-либералната процедура във Великобритания.\n\r\nСпециалната защита на закона ще се дава само на добросъвестни длъжници - активно търсещи работа, неосъждани заради липса на надеждност или укриване на средства, подчерта Манолова. Размерът на дълга, за да се стартира процедурата, е закован на поне 5 минимални работни заплати.\n\r\nИнформацията за длъжниците и производството ще се качва в регистър към Търговския, като този нов регистър ще играе и ролята на призовка към кредитора, когато той не може да бъде открит.\n\r\n3 различни процедури според ситуацията на длъжника залага проектът. Първата ще е за лица с доход над несеквестируемия. В този случай за период между 3 и 5 г. ще трябва да се платят поне 50% от задълженията. Вторият случай ще е с ликвидация (разпродаване) на имущество, без несеквестируемото, а третият ще се задейства при липсата на каквито и да било доходи и имущество.\r\nПри такава длъжникът ще трябва 10 г. да уведомява съда при постъпващи доходи, за да се стартира една от горните 2 процедури, след което съдът ще постановява опрощаване, ако той е бил добросъвестен.\n\r\nСъс старта на производствата, в които ще участва синдик, се спират висящите задължения и начисляването на лихви.\n\r\nЕкспертите предлагат оздравителен план и пакет последващи мерки като несеквестируем минимум, запазване на единствено жилище и доходи в размер на минималната заплата, преструктуриране на задълженията с презумпция, че длъжникът ще укрепне финансово, ограничение за ползване на нов кредит за период от 3 до 7 г.", "date": "2018.03.27", "title": "Личният фалит по закона \"Манолова\" – в 3 варианта"}
{"url": "https://www.dnes.bg/cars/2018/03/27/nai-napompaniiat-chevrolet-vdiga-100-km-ch-za-2-8-sekundi.371934", "text": "Най-мощната \"гражданска\" версия на Chevrolet Corvette – ZR1, ще ускорява от 0 до 96 км/ч (60 мили) за 2,8 секунди. Досега динамичните характеристики на спортната кола се държаха в тайна, но представителят на марката Чарлз Харлан ги разкри в интервю за Corvette Blogger.\r\nСуперколата ще вдига 160 км/ч за 6 секунди. Драг-дистанцията от ¼.миля (402 метра) ще се преминава за 10,6 секунди, като в края на разстоянието скоростта ще бъде 215 км/ч. Максималната скорост на автомобила ще превиши 338 км/ч.\r\nЗа сравнение, предишното поколение на ZR1 ускоряваше до 96 км/ч от място за 3,7 секунди. Максималната скорост на автомобила беше 322 км/ч. Сега моделът разполага с 6,2-литров V8 със 765 к.с., който може да се съчетае със 7-степенна механична скоростна кутия или с 8-степенен автомат.\r\r\n                    \r\n                    Суперколата се предлага с карбонов капак и преден сплитер, активни амортисьори със специална течност и спортни гуми Michelin Pilot Sport Cup 2. Задните антикрила на модела се предлагат в два варианта.\r\n", "date": "2018.03.27", "title": "Най-напомпаният Chevrolet  вдига 100 км/ч за 2,8 секунди"}
{"url": "https://www.dnes.bg/notifikacii/2018/03/27/poddryjnici-na-puchdemon-blokiraha-pytishta-v-kataluniia.371942", "text": "Демонстранти блокираха тази сутрин пътища в Каталуния в протест срещу задържането на бившия регионален лидер Карлес Пучдемон в Германия и арестите на други сепаратистки лидери в Испания, предаде Франс прес.\n\r\nРегионалната транспортна служба съобщи, че са блокирани магистрала А7 близо до френската граница и националната магистрала Н340, свързваща Каталуния с Югоизточна Испания. Освен това сепаратистите са спрели движението по двата основни пътя към Барселона, от север и от юг, но тази блокада е била вдигната.\n\n\n\r\nПротестите са организирани от \"Комитетите за защита на републиката\". Това са самоорганизиращи се групи от граждани, които съществуват в цяла Каталуния. Те обявиха вчера, че започват непрекъснати протести.\r\nСпоред тяхното комюнике след последните арести и задържането на Пучдемон е станало ясно, че е премината точката, отвъд която няма връщане.\n\r\nИзглежда малко вероятно Германия да вземе решение за съдбата на Пучдемон преди Великден /1 април/, отбелязва Асошийтед прес. Предстои съдът в провинция Шлезвиг-Холщайн да вземе решение дали да бъде задържан под стража до екстрадицирането му и дали самата екстрадиция е допустима.  \r\n/БТА/\n\r\n ", "date": "2018.03.27", "title": "Поддръжници на Пучдемон блокираха пътища в Каталуния"}
{"url": "https://www.dnes.bg/za-da-se-razbirame/2018/03/27/ima-7-vida-otnosheniia-mejdu-zodiite-koi-sa.371882", "text": "Когато говорим за зодии, винаги се вълнуваме с кои зодиакални знаци имаме добри съвпадения и с кои се разминаваме. Пред вас има една таблица с определени символи. Потърсете вашата зодия с кои други знаци от зодиака как се засича и какво показва символът на вашите взаимоотношения.\r\n\r\nАко вашият зодиакален знак се среща с този и с друг символ в таблицата, означава че помежду ви няма никакви проблеми в комуникацията. Умеете да се шегувате, грижите се един за друг, намирате общ език и дори може да бъдете толерантни към лошото настроение на партньора си.\r\n\r\r\n                    \r\n                    Класическият пример „привличане на противоположности“. Този съюз, по правило, не е лесен. Такава двойка се свързва с постоянно „огледално отражение един на друг“. Взаимоотношенията им могат да бъдат както продуктивни, така и романтични, но и изпълнени с ревност.\r\nВажна роля в този съюз е обмяната на енергия, защото само тогава ще работите върху перспективата на вашите взаимоотношения и ще намерите духовна връзка. Най-лошото нещо, което може да се случи между вас е нетърпимостта един към друг и омразата.\r\n", "date": "2018.03.27", "title": "Има 7 вида отношения между зодиите. Кои са?"}
{"url": "https://www.dnes.bg/obrazovanie/2018/03/27/ministyr-vylchev-1500-leva-sredna-uchitelska-zaplata.371946", "text": "Предвижданията в образованието на министър Красимир Вълчев за идните години са: допълнителни стипендии в университетите и увеличаване на приема на бъдещи педагози, назначаване на повече по-млади хора в училищата и по-големи заплати за учителите.\r\nТова каза министърът на образованието и науката пред журналисти на международната конференция \"Подкрепа за младите учители като инструмент за качествено образование - привличане, набиране и подготовка на ефективни млади учители в образованието\".\r\nФорумът е част от календара на Българското председателство на Съвета на ЕС.\r\nВ момента минималната основна заплата за длъжностите \"Младши учител\" и \"Учител\" е 760 лева. Предвижда се при евентуални следващи стъпки нагоре при бюджетите за 2019, 2020 и 2021 г., тя да достигне над 1250 лева, а средната заплата в образованието ще бъде над 1500 лева.\r\r\n                    \r\n                    \"Важното е като държава, да поддържаме учителските заплати над средните за страната, това е ключово в дългосрочен план, за да мотивираме повече млади хора да станат учители\", коментира министър Вълчев.\r\nПо думите му недостиг на специалисти и на работници ще има във всички професии и сектори, но недостигът на квалифицирана работна ръка ще бъде по-малък, ако успеем да направим така, че повече млади хора, с високи образователни резултати, станат учители.\r\nИма малко увеличение на студентите в професионалното направление \"Педагогика\", но за съжаление, все още има намаление на студентите в професионалното направление \"Педагогика на обучението по...\", каза министър Вълчев. Той отбеляза, че това е важно, защото в това направление се обучават бъдещите учители по различни предмети.\r\nОсобено тревожен е недостигът на учители по физика, по математика и по някои други учебни дисциплини, заяви образователният министър. Вълчев обяви, че МОН ще направи информационна система, която ще показва къде има недостиг на учители и по кои учебни предмети.\r\nВ тази система ще се регистрират всички завършващи с педагогическа правоспособност, както и имащите такава, но ще има и информация за педагогическите специалисти, навлизащи в пенсионна възраст - по региони и по учебни предмети. Така \"ще картографираме\" недостига на учители в страната, коментира министър Вълчев.\r\nТой съобщи, че младите учители в българското училище - до 35 години, са 8 процента, което е относително малко от общо близо 90 000 учители. Средната възраст на учителите у нас сега е между 49 и 50 години, като тя е достигнала максимумът си преди две-три години, като през последните три години са се пенсионирали много български учители.\n\r\nЗатова средната учителска възраст \"малко падна\", а при нормално възрастово разпределение тя би трябвало да бъде с десет години по-малка, обясни образователният министър.\n\r\n\"Предизвикателството е в това - да обезпечим системата с близо 40 000 педагогически специалисти, в следващите десет години\", обяви министър Вълчев. Той каза, че в следващите години средно ще се пенсионират на година между 4000 и 4500 педагогически специалисти - учители, училищни директори, логопеди, психолози.", "date": "2018.03.27", "title": "Министър Вълчев: 1500 лева средна учителска заплата!"}
{"url": "https://www.dnes.bg/zvezdi/2018/03/27/ot-kakvo-e-pochinal-prins-ekspertite-govoriat.371935", "text": "Принс е имал \"извънредно висока\" концентрация на фентанил в тялото си, когато е починал, според експерти, изготвили токсикологичния доклад от аутопсията на певеца, предаде Асошиейтед прес.\n\n\r\nМузикантът беше на 57 години, когато беше открит сам и безжизнен в асансьор в имението си \"Пейсли парк\" на 21 април 2016 г. Информация, публикувана шест седмици след смъртта му, разкри, че причината е случайно предозиране с фентанил, синтетичен опиоид, който е 50 пъти по-силен от хероина.\r\nПоверителен доклад, получен от агенцията, показа колко от опасното вещество е имало в организма на звездата. Експерти, които не са свързани с разследването на обстоятелствата около смъртта на Принс, казаха, че числата не оставят и сянка на съмнение, че фентанилът го е убил.\r\r\n                    \r\n                    \"Количеството в кръвта му е извънредно високо, дори за някой, който има хронични болки и се лекува с фентанил\", каза доктор Луис Нелсън от университета \"Рътгърс\" в Ню Джърси.\r\nВ доклада пише, че концентрацията на веществото в кръвта на изпълнителя било 67,8 микрограма на литър. Специалистите обясняват, че фатални случаи са били регистрирани при хора с нива от 3 до 58 микрограма на литър. В черния му дроб е имало 450 микрограма на килограм фентанил, а концентрация над 69 микрограма на килограм \"се приема за свръхдоза\".\r\nОсвен това е имало потенциално смъртоносно количество от опиоида в стомаха на Принс. Това най-вероятно свидетелства, че певецът е приемал орално фентанила.\r\nРазрешителни за обиск бяха издадени година след смъртта на музиканта. Тогава властите откриха множество хапчета в различни опаковки около дома му. Лекарствата бяха изследвани в лаборатория и тестовете показаха, че съдържат фентанил и други наркотични субстанции.\r\nМиналата седмица, главният прокурор в окръга, където почина Принс, каза, че разглежда доклади по случая и ще прецени дали да накаже някого \"в близко бъдеще\".", "date": "2018.03.27", "title": "От какво е починал Принс? Експертите говорят..."}
{"url": "https://www.dnes.bg/sofia/2018/03/27/dupka-do-dupka-li-kyrpeneto-shte-prestane-zareche-se-nankov.371930", "text": "Кърпенето на дупки - подход през последните 30 години, трябва да престане и пътищата да се ремонтират цялостно, смята регионалният министър Николай Нанков.\r\nНа конференция за пътната безопасност той заяви, че над 3 млрд. лв. ще са нужни на България за инфраструктура за периода 2020-2030 г. За тези средства са подадени мерки и дейности пред ЕК. От тях 2,6 млрд. лв.  са средствата по съществуващи пътища и около 730 млн. млн. са по  предвидените за изграждане до 2030 г. автомагистрали и скоростни пътища. Глобалната цел на европейско ниво е за това десетилетие жертвите по пътищата да намалеят с 50%.\r\nМинистърът уточни, че около 8000 км републикански пътища и 12 000 км общински се нуждаят от спешна цялостна рехабилитация и напомни за системния проблем, свързан с недофинансирането в пътния сектор.\r\r\n                    \r\n                    \"Тол системата няма да е панацея\", каза Нанков. По думите му тя ще даде почти три пъти по-голям ресурс от съществуващия и немалка част от него ще бъде насочен за подобряване на пътната безопасност. За целта ще се използват и бюджетни, и общински средства.\r\nМинистърът коментира, че България е лидер в черната статистика на Европа по  жертви по пътищата. Според него факт е, че държавата полага неимоверни усилия за пътната безопасност и че по тази тема трябва да бъде ангажирано цялото ни общество.\r\nЗам.-кметът по транспорта в София Евгени Крусев обясни обаче, че кърпенето на дупки след зимата вече е започнало и за това са предвидени около 39 млн. лв. Според него общината постоянно получава сигнали за проблеми с нови дупки,  отнася се сериозно към всеки от тях и реагира по най-бързия начин  според ситуацията.\r\nВсяка година трафикът се увеличава с 10-15%, увеличава се и броят на  товарните автомобили, което носи много проблеми, а финансирането  продължава да не достига, коментира и шефът на Пътната агенция инж. Дончо Атанасов.\r\n\"Успяваме с  бюджета, който имаме, и правителството дава доста пари през последните  години, но все още не достига финансиране, а пътят е жив организъм и  когато днес не го направиш, утре вече е късно\", каза той.\r\nПо думите му днес ще бъде направена първата копка на АМ \"Хемус\". \"И се надявам в  рамките на тази година да стартират всичките й процедури до Велико  Търново, както и на автомагистралата от Русе до Велико Търново. Наблягам  на строителството на автомагистрали като една изключително важна част  от пътната безопасност и важен фактор за значителното намаляване на  жертвите по пътищата. Състоянието на тунели, на мостове също е важно за  пътната безопасност, но те изискват огромен финансов ресурс\", каза още  инж. Атанасов. ", "date": "2018.03.27", "title": "Дупка до дупка ли? Кърпенето ще престане, зарече се Нанков"}
{"url": "https://www.dnes.bg/index/2018/03/27/indi-rok-jeremy-s-shou-vyv-voenniia-klub.371966", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИнди рок титаните на България – Jeremy? подготвят ново шоу.\r\n13 април (петък) музикалните ще забият фатално добър инди рок и ще представят втория си албум. Шестте парчета ще зазвучат във Военния клуб в една рок симбиоза. Как една българска група стига от Каварна до рок титаните Queen и каква е тайната на успеха?\r\nЧаст от бандата разказа в студиото на \"ОколоСветско\" откъде черпят вдъхновение и как се създава нов албум за 4 дни.\n\r\n\"Искахме да извадим душите на всеки един от нас с музиката си\", сподели Ташо Колев, китара и вокали, пред \r\nПървият сингъл - You're The Voice, излезе в средата на декември миналата година, като римейк на едноименния световноизвестен хит на John Farnham.\r\nОстаналите пет парчета от албума се държат в тайна, която ще бъде разбулена на фаталния 13 април във Военен клуб София.\r\nБандата се прочу със своите инди рок парчета и нашумява със сингъла \"Fake fruits\", чийто клип е излъчван в балканската версия на MTV.\r\nМузиката им може да познаем в българските филми. \"I Want To Be Like You\" и \"Докато Ая спеше.", "date": "2018.03.27", "title": "Инди рок – Jeremy? с шоу във Военния клуб "}
{"url": "https://www.dnes.bg/obshtestvo/2018/03/27/hliabyt-na-trapezata-ni-dostypen-no-pyk-sys-symnitelno-kachestvo.371917", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Българският хляб, който се предлага на доста достъпна цена, е с доста компрометирано качество\", каза в студиото на \"България сутрин\" експертът по хранене Яна Данаилова.\r\nСпоред нея най-здравословен е хлябът, който е приготвен от пълнозърнесто, лимецово или ръжено брашно, направен с вода и квас без мая.\r\n\"Белият хляб води до покачване на кръвната захар при редовна консумация. Прекалената консумация на бял хляб може да доведе до натрупване на излишна телесна маса, което пък от своя страна може да доведе до отключване на сериозни заболявания\", категорична беше Данаилова пред .\n\r\r\n                    \r\n                    Молекулярният биолог д-р Сергей Иванов обаче не се съгласи с това, че хлябът, независимо бял или черен, е причина за заболявания.\r\n\"Няма никакви изследвания, че хлябът води до ракови заболявания. Това са абсолютни легенди\", категоричен беше д-р Иванов в ефира на \"България сутрин\".\r\nБиологът обаче беше категоричен и по друг въпрос: \"Ние не знаем какво се съдържа в хляба на официално регистрираните и на нерегистрираните производители\", каза той. По думите му у нас няма действаща програма за контрол и методи за изследвания.\r\nСтатистиката показва, че 8 от 10 хляба на практика са без установено качество и състав. Регистрирането им в Агенцията по храните не е задължително.\r\nНиколай Кайджиев, който е собственик на пекарна само от няколко месеца пък каза, че е трябвало да се регистрира към Агенцията по храните и не знае как други търговци избягват това.\r\nКайджиев каза също, че вредата на глутена в хляба е мит, защото той вреди само на хора, които имат дефекти и заболявания в своята имунна система.", "date": "2018.03.27", "title": "Хлябът на трапезата ни – достъпен, но пък със съмнително качество!"}
{"url": "https://www.dnes.bg/crime/2018/03/27/danychni-hvanati-v-korupciia-razsledvat-organizirana-grupa.371975", "text": "Организирана престъпна група от служители на НАП е извършвала корупционни престъпления, става ясно от съобщение на прокуратурата.\r\nПроцесуално-следствените действия се извършват на територията на София, Рила и Ботевград от Специализираната прокуратура и ГДБОП.\r\nВ момента се извършват действия по претърсване и изземване в служебни помещения и жилища.\r\n ", "date": "2018.03.27", "title": "Данъчни хванати в корупция, разследват организирана група"}
{"url": "https://www.dnes.bg/obshtestvo/2018/03/27/predpriemach-zaradva-veteranite-na-kulturata-i-izkustvata.371976", "text": "С нови анатомични матраци, ортопедични възглавници, общ масажен фотьойл и магнитни аксесоари, които се ползват при болежки по тялото, могат вече да се похвалят обитателите на Дома за ветерани на културата и изкуствата в квартал \"Захарна фабрика\" в София. \n\r\nСемейство Радослав и Цветелина Костадинови зарадваха възрастните хора по повод Международния ден на театъра. Родният предприемач заедно със своята съпруга и двете си деца гостуваха на културтрегерите от дома. Заедно с тях те свиреха на пиано, изпяха любимите си песни и споделиха интересните си житейски истории. Специалните гости накараха талантливите актьори, балетисти, певци, художници, режисьори, писатели и циркови артисти наистина да почувстват, че не са забравени.\r\n                    \r\n                    \r\nДомът за ветерани на културата и изкуствата е с впечатляваща история. Повече от 60 години там са живели много от културните дейци, посветили живота си за развитието и прославата на българската култура и изкуство не само в България, но и по света.\n\r\nДарителите бяха посрещнати от директора на социалното заведение Ангел Александров, който след като сподели тържествения момент с всички, с горчивина призна, че носи оставката си в джоба. Според него живеещите в дома са оставени на милостта на държавата, а негативите от липсата на средства падат изцяло върху него.\n\r\nВ днешно време много от големите личности в българската култура приключват земния си път тихо, скромно и незабележимо. Забравени, болни и самотни. Неотдавна така си отидоха и големите български актьори Мариана Аламанчева и Николай Николаев – бате Николай, а именно тяхната трагична съдба е докоснала Радослав Костадинов, който решава да направи този жест в навечерието на театралния празник. \r\n  ", "date": "2018.03.27", "title": "Предприемач зарадва ветераните на културата и изкуствата"}
{"url": "https://www.dnes.bg/obrazovanie/2018/03/27/takeva-nai-dobrite-uchenici-ne-iskat-da-sa-uchiteli.371949", "text": "Само след осем години от българската образователна система ще се  пенсионират 39 000 учители, а в шест български университета се подготвят  само 20 000 студенти за бъдещи учители, като от тях само 50%   влизат в образователната ни система, съобщи председателят на Синдиката на българските учители към КНСБ Янка Такева.\r\nТя участва в международната конференция \"Подкрепа за  младите учители като инструмент за качествено образование - привличане,  набиране и подготовка на ефективни млади учители в образованието\".\r\nПо думите й е важно как ще се мотивират младите хора за \"устойчивост\" в образователната система, защото кадровото обезпечаване на образователната система е фактор за  качеството на образованието.\r\r\n                    \r\n                    По думите на Такева една голяма част  от най-добрите български ученици не искат да учат висше образование,  свързано с педагогическите специалности, и не искат да стават учители.\r\nЗатова  трябва да се мотивират младите хора да завършат висше образование и да  започнат работа като учители. Друг важен въпрос е свързан с това как  младите учители да останат да преподават в училище, а не да се отказват  бързо от учителската професия, посочи Такева.\r\nВ българската образователна система днес работят 93 000 учители, като 85 000 от тях имат магистърска степен. 24 процента от българските учители имат висока квалификационна степен, а 12 процента от тях имат второ висше образование, обясни Такева.\r\nНай-важното е, че в България имаме много добра система за квалификация на учителите и за кариерното им развитие, заяви Такева, цитирана от БТА.\r\nФорумът е част от календара на Българското председателство на Съвета на  ЕС и в него участват образователни експерти от 25 държави.", "date": "2018.03.27", "title": "Такева: Най-добрите ученици не искат да са учители!"}
{"url": "https://www.dnes.bg/obshtestvo/2018/03/27/otide-si-akad-nikolai-kaufman-poklon-pred-pametta-mu.371970", "text": "Отиде си акад. Николай Кауфман – изтъкнат музиколог, фолклорист и композитор, предан изследовател с пословична работоспособност и продуктивност, съобщава БНР.\n\r\nКауфман е роден на 23 септември 1925 г. в Русе, израства в Габрово, където попива първите си музикални знания и опит. Завършва Националната музикална академия със специалности тромпет и музикална теория. \n\r\nПочти веднага постъпва в Института за музика към БАН, където негов учител е фолклористката Райна Кацарова. По-късно Кауфман става част от Института за фолклор при БАН. \n\r\nОт 1979 г. е професор в НМА, а от 2003 г. – академик. Носител е на високи отличия. Записал е над 40 000 народни песни и инструментални мелодии. През 1990 г. вторият албум \"Мистерията на българските гласове\", в който са включени три негови авторски песни, спечели \"Грами\". Неговата композиция \"Безродна невеста\", станала емблематична за прочутия хор, влезе в един от албумите на група U2.\r\n                    \r\n                    \r\nТеоретичните изследвания на акад. Кауфман, както и неговата теренна работа, са основополагащи за съвременната българска наука. Работил е в уникални научни области, сред които българската многогласна народна песен, фолклора на българските общности извън границите на страната ни, народни песни при полски труд, погребални оплаквания и др.\n\r\nАвтор е на книги, сборници, студии и множество статии, както и на повече от 2000 хорови песни, 240 оркестрови творби, музика към танцови постановки, пиеси за пиано. Сред обработките на народни песни са десетки образци на ашкеназките и сефарадските евреи в България. Той беше и единственият сериозен изследовател на тази музика у нас.\n\r\nДългогодишно е сътрудничеството му с БНР като автор на поредици, посветени на българския музикален фолклор. Песните му, обичани от изпълнители и публика, не са напускали репертоара на \"Мистерията...\", хор \"Ваня Монева\", ансамблите \"Филип Кутев\", \"Пирин\", Детския радиохор, както и на още стотици професионални и самодейни състави.\r\n ", "date": "2018.03.27", "title": "Отиде си акад. Николай Кауфман. Поклон пред паметта му!"}
{"url": "https://www.dnes.bg/snimka-na-denia/2018/03/27/oblaci-dyjd-i-mygli-utre-sled-tova-zatopliane.371947", "text": "През следващото денонощие от северозапад облачността  ще продължи  постепенно да се разкъсва и намалява.\r\nПрез нощта и през по-голямата част  от деня в югоизточната половина на страната ще се задържи облачно, с  ръмежи, на места ще се образуват и мъгли. До вечерта и там облачността  ще намалее.\r\nЩе духа слаб до умерен северозападен, в югоизточните райони -  североизточен вятър. Минималните температури ще са между минус 1 и 4  градуса, а дневните ще достигнат 10-15 градуса, според прогнозата на НИМХ-БАН.\r\nАтмосферното налягане малко ще се повиши, оставайки по-ниско от средното за март.\r\nНад Черноморието ще е предимно облачно, с по-съществени разкъсвания  на облачността в северните райони. Там вятърът ще е от  запад-северозапад, докато в южните все още ще е от североизток. По  южното крайбрежие ще има и слаби валежи от дъжд. Максималните  температури ще са между 7 и 10 градуса. Температурата на морската вода е  6-7 градуса. Вълнението на морето е 2 бала.\rНад Западна Стара планина ще е предимно слънчево, а до края на деня и  над останалите планински масиви облачността ще се разкъса и намалее.  Преди обяд на места в Рило-Родопската област ще има превалявания от  сняг, под 1200 метра - от дъжд. Ще духа умерен запад-северозападен  вятър, който вечерта ще се ориентира от север.\r\nМаксималната температура  на височина 1200 метра ще е около 5 градуса, на 2000 метра - около минус  1 градус.\r\nВ четвъртък ще бъде предимно слънчево. Повишението на температурите  ще продължи и максималните ще бъдат между 14 и 19 градуса, а минималните  - между минус 1 и 4 градуса. В петък ще се задържи предимно слънчево и с  още 2-3 градуса по-топло. Ще се появи юг-югозападен вятър. (БТА)", "date": "2018.03.27", "title": "Облаци, дъжд и мъгли утре, след това затопляне"}
{"url": "https://www.dnes.bg/za-da-se-razbirame/2018/03/27/nai-opasnite-mesta-v-doma-syzdavashti-povishen-risk-ot-rak.371880", "text": "В модерния технологичен свят, изпълнен с удобства, които правят живота по-лесен, е налице висок риск от ракови заболявания. Оказва се, че дори вкъщи не сме защитени от опасността от рак, тъй като някои предмети и мебели в дома ни могат да повишат риска от заболеваемост.\r\nКои са най-опасните места в дома, създаващи повишен риск от рак?\r\nВашият мек и удобен диван\r\nДиванът или канапето ви са опасни за здравето, не само защото седенето и лежането на тях намалява физическата ви активност, но и защото повишават риска от рак.\r\nКакво не знаем за рака?\r\nИзследване от 2013 година, публикувано в Duke University открива, че в много дивани, канапета и матраци могат да бъдат изолирани определен тип канцерогени, дължащи се на третирането на меките мебели с вещества, предпазващи от горене при пожар, пише rd.com.\r\r\n                    \r\n                    Килимите и пердетата\r\nВ тях се среща кадмий, който е канцерогенен продукт, намиращ се в цигарения дим. Ако пушите в дома си и не проветрявате и не перете пердетата и килимите често, много е вероятно в тях да се натрупат големи количества кадмий. Това вещество се излъчва от тях много дълго след като миризмата на дим е изчезнала.\r\n", "date": "2018.03.27", "title": "Най-опасните места в дома, създаващи повишен риск от рак"}
{"url": "https://www.dnes.bg/cars/2018/03/27/e-avtomobilite-eko-a-neka-ne-se-samozalygvame.371902", "text": "Електромобилът ще спаси света! Екологично чист е: не изпуска отровни емисии. Никакви емисии всъщност - поради което няма ауспух. Електромобилът щади природата, безшумен е и не разхищава ограничените изкопаеми ресурси на планетата Земя. Наричат го \"автомобила на бъдещето\", който ще ни помогне спокойно да кажем сбогом на ковенционалния двигател с вътрешно горене и да го изпратим в музея на техническите открития.\r\n\r\nВремето на двигателите с вътрешно горене сякаш започва да изтича. Някои твърдят, че електромобилът ще се наложи само след няколко години. Има обаче и други мнения. \"\" ги представя.\r\r\n                    \r\n                    \r\nОще миналата година завесата беше плахо открехната от шведското Министерство на транспорта и Стокхолмския Институт за околната среда (IVL). Техните експерти са изчислили, че производството само на една зарядна батерия за електромобила Tesla S изхвърля в атмосферата забележителните 17 тона CO2! А това прави този \"автомобил на бъдещето\" не по-малко замърсяващ околната среда, отколкото един модерен бензинов или дизелов автомобил след пробег от 200 хиляди километра! Казано по друг начин: още преди да е изминал и един километър, този екоавтомобил вече е нанесъл на природата същите щети, каквито ѝ причиняват и колите с двигатели с вътрешно горене, но след дълъг пробег и много години експлоатация.\r\nНо и това не е целият разказ. Казват ни, че можем да си зареждаме електрическата кола направо от мрежата - достатъчен е само един електрически контакт в гаража. Хайде обаче и тук да надникнем под повърхността. В Германия токът, който тече в мрежата, е произведен основно от въглища или природен газ. В България не е по-различно. А това ни дава основание да кажем на гордите собственици на Opel Ampera или Toyota Prius: И вашите модерни возила са не по-малки убийци на климата! \r\n\r\nНякои ден електрическите автомобили ще щадят истински околната среда. Но това ще е възможно едва когато сме в състояние да зареждаме батериите им с екологично чист ток. И когато за производството на самите батерии вече се използват възобновяеми ресурси.\r\nДотогава обаче ще изтече много вода, сигурно ще минат десетки години. И докато това не се случи, електрическите автомобили, които не нанасят никакви вреди на природата, за съжаление ще си останат само една илюзия. Колкото и някои да се опитват да ни убеждават в противното.\n\r\n\r\n \r\n", "date": "2018.03.27", "title": "Е-автомобилите еко, а? Нека не се самозалъгваме!"}
{"url": "https://www.dnes.bg/obrazovanie/2018/03/27/mon-nastoiava-ot-facebook-tues-niama-da-se-pipa.371903", "text": "В последните дни се разпространява невярна и манипулативна информация за Технологичното училище \"Електронни системи\" /ТУЕС/. Никой в Министерството на образованието и науката не е предлагал или готвил промяна в статута на училището, се казва в съобщение, публикувано в страницата във Facebook на МОН.\r\nВ него се отбелязва, че според Закона за предучилищното и училищното образование работодател на директора трябва да бъде началникът на Регионалното управление на образованието /РУО-София-град/.\r\n\"С това не се променя нито статутът, нито възможността в училището да преподават представителите на Техническия университет /ТУ/ в София и на ИТ индустрията. Няма да бъдат правени и кадрови промени в училищното ръководство\", се уверява в съобщението.\n\r\r\n                    \r\n                    Още в началото на следващата седмица Министерството на образованието и науката има готовност да организира среща по тези въпроси.\r\nВ 13:00 часа днес в Националния пресклуб на БТА Общественият съвет на Технологичното училище \"Електронни системи\" /ТУЕС/ към Техническия университет в София и Асоциацията на завършилите ТУЕС ще дадат пресконференция.\r\nТемата й е: \"Как да бъде запазен образователният модел на водещото ИТ училище - Технологичното училище \"Електронни системи\" към Техническия университет в София?\". Ще бъде представен и казусът с исканата от Министерство на образованието и науката промяна на образователния модел на училището.\r\nТУЕС е създадено през 1988 г. и е водещо ИТ училище, чиито възпитаници са сред най-търсените професионалисти в сферата на информационните технологии. Като част от ТУ-София, то е развило уникален и ефективен образователен модел - чрез специфичен учебен план и чрез преподаватели от университетите, и с хора от ИТ компаниите, заявяват от Обществения съвет на училището.\r\nТУЕС е създадено през 1988 г. като експериментално училище към ТУ-София (тогава ВМЕИ \"Ленин\") и продължава да работи като част от структурата на университета. В закона са указани изключения за училищата по култура, изкуства и спорт, както и за международни училища, но не и за училища като ТУЕС. Защо?", "date": "2018.03.27", "title": "МОН настоява от Facebook: ТУЕС няма да се пипа!"}
{"url": "https://www.dnes.bg/balkani/2018/03/27/naprejenie-mejdu-belgrad-i-prishtina-32-raneni-pri-sblysyci.371906", "text": "Високопоставеният сръбски представител Марко Джурич бе арестуван от специалните части на косовската полиция вчера, след като влязъл незаконно в Косово. \n\r\nПрезидентът на Косово Хашим Тачи каза, че полицията е придружила Джурич, който е главен преговарящ на Сърбия в разговорите с Косово, провеждани с посредничеството на ЕС, до граничния пункт между Косово и Сърбия.\n\r\nТачи призова за спокойствие и каза, че \"този случай не трябва да нарушава комуникацията между Косово и Сърбия, усилията за нормализация, добрите междусъседски връзки и помирението между Косово и Сърбия\".\n\r\nЛекар от северната част на Косово каза, че 32 души са били ранени, петима от тях - сериозно, по време на вчерашните сблъсъци с косовската полиция, избухнали по време на задържането на висшия сръбски представител Марко Джурич, съобщи Асошиейтед прес. Според доктор Милан Йованович пострадалите са получили медицинска помощ в болница в разделения град Косовска Митровица и не са оставени на лечение.\r\n                    \r\n                    \r\nСръбският президент Александър Вучич каза, че Джурич е бил бит по време на ареста си и ще бъде прегледан в сръбска болница.\n\r\nКосовските власти казаха, че Джурич, влязъл без тяхно разрешение в Косово, е бил освободен и изгонен от страната, пише БТА.\n\r\nСлужители казаха, че полицията в Косово е използвала зашеметяващи гранати и сълзотворен газ, за да разпръсне протестиращи в Косовска Митровица и да арестува Джурич.\n\r\nМеждувременно посланикът на Русия в Белград Александър Чепурин изрази възмущение заради сблъсъците в Косово, след като специалните части на косовската полиция със сила влязоха в административна сграда в Косовска Митровица, където се провеждаше кръгла маса по косовския въпрос и задържа ръководителя на Канцеларията за Косово и Метохия към правителството на Сърбия Марко Джурич. „Възмутени сме от грубата провокация на Прищина. Напълно сме солидарни с Марко Джурич и със Сърбия“, заяви руският посланик като своя първа реакция след инцидента. \n\r\nКосово обяви независимост от Сърбия през 2008 г., но Белград не признава отцепването на бившата си област и се опитва да запази влиянието си в северната част на Косово, където живее по-голямата част от косовските сърби.\n\r\nСръбските официални представители са длъжни да искат разрешение от косовските власти преди всяко посещение.", "date": "2018.03.27", "title": "Напрежение между Белград и Прищина, 32 ранени при сблъсъци"}
{"url": "https://www.dnes.bg/apartmenttherapy/2018/03/27/v-tyrsene-na-dom-debnat-ni-skriti-ulovki-kyde-da-vnimavame.371805", "text": "Ако вече сте достатъчно напреднали с огледите на имоти и имате ясна визия за вашето ново жилище, то със сигурност сте направили няколко важни крачки към закупуването на мечтания дом. Но преди да направим своя избор, не трябва да забравяме, че има още няколко важни момента и стъпки. Именно за това как да се справим със скритите уловки на имотите ще ви разкажем в рамките на проекта , съвместно с нашите партньори от .\n\r\nКато за начало няма как да не отбележим, че е изключително важно да направите пълна проверка за тежести на имота. Проверете дали той, например, не е бил ипотекиран при предната му покупка. Проверете и за други тежести, като неплащани с месеци или дори години сметки за вода, парно и топла вода. Като цяло, тази дейност се прави и от нотариуса, и от вашия брокер, и от банката, която ще ви даде кредит. Но една проверка в повече не е излишна.\r\n                    \r\n                    \r\nЗа по-голяма сигурност си намерете и добър нотариус, който също да проучи внимателно и в детайли имота за наличие на тежести. Използването на брокер, както вече стана дума в предишния ни материал, също е за препоръчване. Макар и рядко, но може да се случи продавачът да се опитва да крие някои факти от вас и да иска да се отърве от имота много бързо, като причината за това може да не е просто фактът, че има спешна нужда от пари.\n\r\nХубаво е и да сключите предварителен договор. Той ще даде спокойствие на всички по веригата, че сделката ще стане факт. Разбира се, нормално е при сключването на този договор да платите за услугите на брокера и да дадете капаро на продавача. Колко точно ще му дадете е въпрос на уговорка между вас, но все пак най-често става въпрос за 10% от продажната цена.\n\r\nЩо се отнася конкретно до имота и неговото състояние, заинтересувайте се преди сделката дали към имота има гараж или паркомясто и дали те са включени в цената, или ще се наложи да плащате допълнително, за да ги имате. Има продавачи, които държат да продадат  си заедно с гаража например, но гаража не е включен в цената и за него ще трябва да платите допълнително. Има и случаи, в които продавачът продава жилището, но желае да запази гаража към него. А това може и да не ви устройва, ако държите да имате място, където да може да паркирате автомобила си. Затова, дори и с риск да станете досадни, няколко пъти уточнете този въпрос с продавача. Защото разликата между питането и непитането може да се окаже няколко хиляди лева.\n\r\nПодобно е положението и с наличието на мазе, склад или таванско помещение към . Нашият съвет е да не се отказвате от подобно помещение, защото то е от изключителна полза, колкото и да си мислите, че няма да трупате \"вехтории\" в дома си. Все пак в подобна стаичка може да държите велосипедите си през зимата, гумите на колата, зимнината или дори да я направите на перално помещение, стига да имате достъп до вода. Често обаче складът не е включен в цената на жилището и за нещо също трябва да платите допълнително.\n\r\nМоже би ако имате гараж, това помещение няма да ви бъде толкова необходимо, но имайте предвид, че особено при новото строителство, гаражите са с доста скромна квадратура и в общи линии в това помещение може да съберете само колата и аксесоарите към нея.\n\r\nЗатова нашият съвет е, особено ако живеете в голям град, да отделите още малко средства и да си купите гараж (или място за паркиране), а заедно с апартамента ви задължително да има склад, мазе или таванско помещение. Повярвайте, това със сигурност няма да ви бъде излишно. А ако нямате достатъчно средства, или просто не искате да харчите спестените пари, най-добрият избор си остава . А експертите от  може да ви бъдат изключително полезни в тази насока със своите продукти.", "date": "2018.03.27", "title": "В търсене на дом: Дебнат ни скрити уловки, къде да внимаваме?"}
{"url": "https://www.dnes.bg/notifikacii/2018/03/27/jenata-zaliata-s-kiselina-s-opasnost-za-jivota.371910", "text": "\n\r\nМладата жена, която снощи беше залята с киселина в София, е с опасност за живота, съобщиха от \"Пирогов\". 36-годишната жена е настанена там с 24% изгаряния по главата, шията и ръцетe.\n\r\nТя беше нападната на булевард \"Александър Стамболийски\", близо до кръстовището с \"Константин Величков\" късно снощи.\n\r\nВ момента жената не е контактна. Тепърва предстои вторична оценка, за да се изясни кога ще бъде оперирана, каза за bTV Мая Aргирова, началник на Kлиниката по изгаряния.\n\r\nПострадалата ще влезе в операционната след стабилизиране на показателите ѝ и след допълнителни консултации.\r\nВероятно към момента на нападението жената е напускала работното си място. Все още обаче няма информация за причините и за самоличността на извършителя. Предстои да се изясни и каква точно е течността, с която е залята жената.\n\r\nСлучаят се разследва. На мястото е извършен оглед, иззети са веществени доказателства, съобщиха от МВР. Образувано е досъдебно производство, предприети са действия за издирване на извършителя, уточняват от полицията.", "date": "2018.03.27", "title": "Жената, залята с киселина – с опасност за живота"}
{"url": "https://www.dnes.bg/notifikacii/2018/03/27/pytiat-kym-vlastta-na-erdogan-kmet-premier-prezident-sultan.371909", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКмет, премиер, президент, султан. Вероятно така би изглеждало професионалното издигане на Ердоган в мечтаната му биография. През 14-годишното си управление той доказа, че е най-силният човек в Турция. Кой е Ердоган?\r\n \r\nПътят на Реджеп Ердоган към трона на властта в Турция е труден, но това не спира неговата амбиция и решителност. Той започва политическия си път като кмет на Истанбул.\n\n\n\r\nПрез 1999 година прекарва четири месеца в затвора, защото рецитира забранена религиозна поема, пише . \r\nПрез 2003 г. се качва на премиерския пост, а през 2014-а, на първите директни избори в Турция печели президентския престол, който е негов и до днес. \n\r\nТой е стабилен, директен и управлява с твърда ръка. Дори и масовият опит за преврат през 2016 година не успява да премахне Реджеп Ердоган, а напротив – виновниците понесоха тежки наказания и последици. \n\r\nПреди да се качи на политическата сцена Ердоган е тренирал футбол. Талантът му обаче не е достатъчен, за да го отклони от пътя му към президентския дворец в Анкара. \n\r\nВъпреки това той остава един от най-противоречивите лидери в света – към него се сипят хвалби за успешното подобряване на турската икономика и редица политически реформи.", "date": "2018.03.27", "title": "Пътят към властта на Ердоган: Кмет, премиер, президент... Султан?"}
{"url": "https://www.dnes.bg/sofia/2018/03/27/metroto-nedostroeno-no-imotite-krai-nego-skachat-zashto.371904", "text": "Районите на София, в които пазарът на жилища е най-оживен, строи се много и цените нарастват с най-високи темпове, са все свързани с метро - настоящи или бъдещи линии, които все още се изграждат. Това показват данните на големите агенции за недвижими имоти.\r\nСпоред статистиката на \"Адрес\" най-голямо повишение на цените през последното тримесечие на 2017 г. спрямо същия период на предходната година има в \"Младост 4\" – 9,09%. Това е пряко свързано с метрото, тъй като жителите на този район чрез метростанция \"Бизнес парк\" намалиха драстично времето за пътуване до центъра. Същото се отнася и за всички части на \"Младост\", където повишението на цените е горе-долу в същите граници.\r\r\n                    \r\n                    Следващите софийски квартали по темп на нарастване на цените са \"Изток\" и \"Изгрев\", където поскъпването е с 8,47%. Това са районите, пряко обслужвани от станциите \"Фредерик Жолио - Кюри\" и донякъде \"Г. М. Димитров\". Те също са гъстонаселени, а и има доста жилищни проекти, които се изграждат в момента, анализират брокери пред \"\".\r\nЗа отбелязване е, че в София най-слабо са поскъпнали жилищата в райони като \"Манастирски ливади\", \"Яворов\" и в центъра - в рамките само на 2-3% в сравнение с последното тримесечие на 2016 г. Обяснението и за трите е свързано с транспортната им обезпеченост и с изчерпването на местата за ново строителство.\r\n\"Яворов\", макар и близо до центъра и до оживен булевард, е далеч от всякаква връзка с метрото. Центърът е добре свързан транспортно с останалите части на столицата, но там ново строителство почти няма.\r\n\"Манастирски ливади\" пък е отдалечен от центъра и няма изгледи да има метро, а и за инфраструктурата там ще минат десетилетия, докато се подобри.\r\nОт \"Бългериън пропъртис\" също посочват, че \"Младост 4\" е кварталът с най-голямо нарастване на средната продажна цена. Но агенцията твърди в анализа на данните си, че въпреки голямото търсене на жилище там сделките не са много. Причината е, че много от проектите в района още не са готови.\r\n\"Изгрев\" и \"Изток\" заедно с някои южни квартали са посочени от агенцията като районите с най-високи цени на жилищата към края на 2017 г.", "date": "2018.03.27", "title": "Метрото – недостроено, но имотите край него скачат! Защо?"}
{"url": "https://www.dnes.bg/eu/2018/03/27/farsyt-vyv-varna-evropa-simulira-naslada-ot-turskiia-lokum.371912", "text": "Българското черноморско крайбрежие предлага всичко, което политическият елит очаква от добра среща на високо равнище: екзотична локация, спиращи дъха гледки и (най-важното) каси добро вино. Само да не се бе появявал президентът на Турция Реджеп Тайип Ердоган, коментира Politico.\n\r\nЗа ръководството на ЕС турският президент бе нещо като муха в супата на вечерята, на която се събраха председателя на Съвета на Европа Доналд Туск, председателя на ЕС Жан-Клод Юнкер и българския министър-председател Бойко Борисов, чиято страна държи ротационното председателство в Съвета на ЕС. На вечерята, проведена в дворец от XIX век, служил някога за лятна резиденция за българските монарси, ниските очаквания бяха посрещнати, пише \"Фокус\".\n\n\n\n\n\r\n                    \r\n                    \r\n\"Беше добра среща\", настоя Юнкер. \"Ние говорихме открито и искрено. Ще имаме, както преди, много, много срещи, за да разрешим проблемите между Турция и Европа\".\n\r\nВ интерес на истината, единственото нещо, за което Анкара и Европа са съгласни, е че рядко са съгласни една с друга. От това, че Ердоган демонтира демократичните институции след опита за преврат срещу него от юли 2016 г., до скорошната му атака срещу кюрдските сили в Сирия, европейските лидери се притесняват, че Турция става повече дългосрочен проблем, отколкото партньор.\n\r\nИ все пак двете страни знаят, че са зависими една от друга.\n\r\nЕвропа се нуждае от Турция, за да запази живата двугодишна договореност за бежанците, която е от решаващо значение за преодоляване на притока на сирийски бежанци към ЕС. Съюзът вече е поел ангажимент за 3 млрд. евро, за да помогне на Турция да управлява пристигналите на нейна територия 3,5 млн. бежанци.\n\r\nВ момент, когато популистите от Палермо до Стокхолм засилват позиции заради въпроса за миграцията, европейските лидери, особено германския канцлер Ангела Меркел, искат Брюксел да направи всичко необходимо, за да запази споразумението.\n\r\nПерспективата за вдъхване на нов живот в кандидатура на Турция за присъединяване към ЕС остава толкова отдалечена, както винаги.\n\r\nТова, което Ердоган получава от ЕС, може да бъде обобщено в една дума: оцеляване.\n\r\nЗабравете загадъчната реторика на Ердоган за Европа и антитурските \"терористи\" и който обвинява Германия и другите, че ги приютява. Студената реалност е, че Турция е почти напълно зависима от ЕС, за да запази икономиката си на повърхността.\n\r\nНа ЕС се пада около половината от турския износ. С обща търговия от повече от 130 милиарда евро между двете страни, търговията на Турция с ЕС е повече от пет пъти по-голяма от тази със следващия ѝ най-голям партньор - Китай. Нещо повече, ЕС носи около две трети от чуждестранните инвестиции в Турция.\n\r\nМеждувременно корпоративният сектор на Турция е силно зависим от европейските инвеститори, за да финансира значителния си дълг - риск, наскоро подчертан от Международния валутен фонд. Просто казано, турската икономика ще се влоши без Европа. Такава икономическа криза е единственото нещо, което всъщност би могло да струва на Ердоган властта му в краткосрочен план.\n\r\n\"Най-голямата уязвимост на Ердоган е икономиката\", заяви Фади Хакура, експерт по Турция в изследователския център \"Чатъм Хаус\". \"Никой не може да замести Европа и той знае това\", добави тя. \n\r\nТова помага да се обясни защо Ердоган бе толкова нетърпелив да проведе заседанието в понеделник. Двете страни последно се срещнаха преди 10 месеца. Предвид влошаването на отношенията оттогава досега не е имало достатъчно основания за такова събиране на високо равнище. Системното подкопаване на турската съдебна система и репресиите срещу гражданското общество на Ердоган означават, че Европа дори няма желание да обсъжда промени в митническия съюз с Анкара.\n\r\nПреди да пристигне в България, Ердоган настоя, че \"членството в ЕС остава наша стратегическа цел\". Както и при последната среща с турския президент, лидерите на ЕС настояха събирането да се нарече \"среща на лидерите\", а не среща на върха.\n\r\nТези коментари, макар и съвсем несъвместими с действията на Анкара през последните години, имат за цел да предложат на турските елити и финансовите пазари надеждата, че въпреки неотдавнашните сътресения страната остава посветена на Запада.", "date": "2018.03.27", "title": "Фарсът във Варна: Европа симулира наслада от турския локум"}
{"url": "https://www.dnes.bg/rusia/2018/03/27/ot-rusiia-anglichanite-triabva-da-bydat-nakazani-istinski.371913", "text": "Случаят с отровените в Солсбъри бивш руски военен разузнавач Сергей Скрипал и дъщеря му Юлия изостри още повече отношенията между Русия и Запада, изтъкват централните медии в Руската федерация.\n\r\nЛондон вече изгони 23 руски дипломати в отговор на отравянето, извършено според британските власти с нервнопаралитично вещество, разработено в Съветския съюз. Вчера 21 държави почти синхронно заявиха, че в знак на солидарност с кралството ще експулсират общо 113 руски дипломати, напомня \"Ведомости\". \"Известия\" нарича това \"русофобски флашмоб\".\n\r\nЕдна трета от страните в ЕС обаче не взеха мерки против Русия, посочва \"РБК\". \"Редица страни, сред които Турция, Австрия, България и Мексико, отказаха да се присъединят към провокацията, организирана от властите на Великобритания и на САЩ\", пише \"Взгляд\".\n\n\n\n\r\r\n                    \r\n                    \"Това трябваше да се очаква, особено от балтийските страни, Полша и България\" - \"англосаксонците настроиха европейските страни срещу Русия\", но \"официално ЕС не може да принуди членките си да подкрепят британското решение\", коментира изгонването на руски дипломати бившият им колега Василий Корчмар за московския медиен холдинг \"Национална служба за новини\".\n\r\nСпоред българското външно министерство София не планира засега подобна мярка, уточнява онлайн изданието \"Народни новини\" наред с други вестници.\n\r\nОтговорът на Русия ще бъде симетричен във всеки отделен случай и най-малкото временно може да наруши дейността \"дори на основните механизми за взаимодействие (. . .) с цял блок от държави\", цитира \"Комерсант\" пост на политолога Фьодор Лукянов в \"Телеграм\". Експертът вижда тук началото на \"многостранна дипломатическа война\".\n\r\nРазследването на Организацията за забрана на химическите оръжия (ОЗХО), анализираща отровния газ, едва ли ще осигури доказателства, \"които да накарат една или друга страна в конфликта радикално да промени позицията си\", смята наблюдателят Борис Макаренко. Целият Запад категорично разглежда инцидента със Сергей Скрипал като агресивен акт или най-малкото като недопустими действия на територията на държава от НАТО, и кризата набира обороти, констатира пред вестника той.\n\r\nМосква веднага предупреди, че е готова на огледални мерки, а Вашингтон - че може да предприеме нови стъпки срещу Руската федерация, отбелязва \"Комерсант\".\n\r\nРуски дипломати не препоръчват на Москва да дава огледален отговор, пише \"Независимая газета\".\n\r\n\"Това е необмислена, емоционална реакция. Какво предизвика решението за изгонване? Стремеж да бъдат въвлечени редица страни в конфликт с нас. Ако се поддадем на подобно нещо и се въвлечем в конфликт на изкуствена основа, това ще затрудни отношенията ни с още повече страни\", обяснява Андрей Бакланов, зам.-председател на Асоциацията на руските дипломати.\n\r\nПо думите му \"вместо огледален отговор трябва да бъдат наказани истински (. . .) англичаните\", по чието внушение се предприема западната инициатива.\n\r\nСпоред експерти на \"РБК\", цитирани от Би Би Си, руските уверения за ответни мерки ще развъртят още повече спиралата на кризата.\n\r\nДвустранните отношения между Русия и Великобритания са в задънена улица и предстои нова ескалация, казва британският аналитик Ричард Сакуа. А Фьодор Лукянов очаква далеч по-твърди икономически санкции срещу Русия - според него между Москва и Запада започва истинска студена война.\r\n \r\n/БТА/\r\n ", "date": "2018.03.27", "title": "От Русия: Англичаните трябва да бъдат наказани истински"}
{"url": "https://www.dnes.bg/index/2018/03/27/agneshka-iahniia-sys-spanak-i-domati.371799", "text": ":\r\n1 кг агнешко месо\r\nолио\r\n3 глави лук или 5-6 връзки пресен\r\n3 скилидки чесън\r\n2 с.л. доматено пюре\r\n3 домата\r\nсол, черен пипер\r\n1 ч.л. червен пипер\r\n1/2 кг спанак\r\n \r\n:\r\n \r\nМесото се измива и нарязва на малки парчета. В добре сгорещена мазнина се запържва до златисто от всички страни. След това се изважда от мазнината и в нея се задушават нарязаните лук и чесън. Прибавете към тях доматеното пюре, нарязаните домати, червения и черния пипер. След това месото се връща в соса и се готви на тих огън. Може да добавите малко вода или месен бульон.\r\n \r\nКогато агнешкото е готово прибавете нарязания спанак. Ако е необходимо сгъстете с малко брашно. Когато спанакът е готов може да сервирате. По желание към всяка порция се прибавя малко кисело мляко.\r\n\r\n", "date": "2018.03.27", "title": "Агнешка яхния със спанак и домати "}
{"url": "https://www.dnes.bg/notifikacii/2018/03/27/ubiha-evreika-v-parij-spasila-se-prez-nacistkata-okupaciia.371908", "text": "Убийството на възрастна еврейка в Париж миналата седмица се разследва като антисемитско престъпление. Това обяви днес парижката прокуратура и съобщи, че по случая са задържани двама заподозрени, предаде Асошиейтед прес.\r\nОт канцеларията на прокуратурата добавиха, че настояват съдът да остави заподозрените под стража до началото на процеса и те да бъдат обвинени в предумишлено убийство на беззащитно лице с антисемитски мотив.\r\nВодещата френска еврейска организация Съвет на еврейските организации във Франция (CRIF) каза, че 85-годишната убита жена е успяла да избяга от хайка за залавяне на евреи в Париж по време на нацистката окупация.\r\n/БТА/", "date": "2018.03.27", "title": "Убиха еврейка в Париж, спасила се през нацистката окупация"}
{"url": "https://www.dnes.bg/sofia/2018/03/27/tri-koli-se-udariha-na-simeonovsko-shose-ima-tapa.371919", "text": "Верижна катастрофа стана на бул. Симеоновско шосе в София тази сутрин. При инцидента са се сблъскали три коли, съобщи \"Фокус\".\r\nКатастрофата предизвика задръстване по булеварда към центъра на столицата.\r\nНе се съобщава за пострадали хора.\r\nЕдин човек е загинал на пътя през последното денонощие, съобщиха от МВР.\r\nПетима души са ранени.\r\nЗа София са регистрирани общо 200 леки произшествия, без ранени и жертви.", "date": "2018.03.27", "title": "Три коли се удариха на Симеоновско шосе, има тапа"}
{"url": "https://www.dnes.bg/sofia/2018/03/27/vijte-kyde-niama-da-ima-voda-utre-v-sofiia.371927", "text": "\"Софийска вода\" временно ще прекъсне водоснабдяването в някои части на столицата\n\r\nНа 28 март 2018 г. (сряда), във връзка с демонтаж на спирателен кран на ул. \"Уилям Гладстон“ Център, се налага спиране на водоподаването от 09:00 до 19:00 часа на клиентите на \"Софийска вода\", живеещи в района на: площад \"Петко Р. Славейков“, ул. \"Дякон Игнатий“ от ул. \"Граф Игнатиев“ до ул. \"Ген. Гурко“.\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Граф Игнатиев“ ъгъла с ул. \"Уилям Гладстон“.\r\n                    \r\n                    \r\nНа 28 март 2018 г. (сряда), във връзка с реконструкция на уличен водопровод на ул. \"Искърска“, с. Железница, се налага спиране на водоподаването от 09:00 до 21:00 часа на клиентите на \"Софийска вода\", живеещи в района на: ул. \"Манастирище“, ул. \"Витоша“, ул. \"Момин проход“, ул. \"Изгрев“, ул. \"Искърска“, ул. \"Ярема“\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Витоша“ъгъла с ул. \"Изгрев“.\n\r\nНа 28 март 2018 г. (сряда), във връзка с подмяна на сградно водопроводно отклонение на ул. \"Ангел войвода“, кв. \"Хаджи Димитър“, се налага спиране на водоподаването от 09:00 до 19:00 часа на клиентите на \"Софийска вода\", живеещи в района на: ул. \"Ангел войвода“от ул. \"Гинци“ до бул. \"Владимир Вазов“\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Ангел войвода“ ъгъла с ул. \"Гинци“.\n\r\nНа 28 март 2018 г. (сряда), във връзка с подмяна на сградно водопроводно отклонение на ул. \"Акад. Стоян Аргиров“, вилна зона \"Симеоново - Драгалевци“, се налага спиране на водоподаването от 09:00 до 17:00 часа на клиентите на \"Софийска вода\", живеещи в района на: ул. \"Монах Спиридон\", ул. \"Поветица\", ул. \"Красива гледка\", ул. \"Акад.Стоян Аргиров\" от ул. \"Монарх Спиридон\" до № 23\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Поветица“ ъгъла с ул. \"Монарх Спиридон“.\n\r\nНа 28 март 2018 г. (сряда), във връзка с реконструкция на уличен водопровод на ул. \"Гюешево“, жк. \"Сердика“, се налага спиране на водоподаването от 09:30 до 17:30 часа на клиентите на \"Софийска вода\", живеещи в района на: ул. \"Арх. Петко Момчилов“, бул. \"Инж. Иван Иванов“, ул. \"Гюешево“ , ул. \"Костенец“\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Гюешево“ до сградата на ТВ \"Канал“ 3.\n\r\nНа 28 март 2018 г. (сряда), във връзка с подмяна на сградно водопроводно отклонение на ул. \"Проф. Янаки Моллов“, кв. \"Модерно предградие“, се налага спиране на водоподаването от 10:00 до 16:00 часа на клиентите на \"Софийска вода\", живеещи в района на: ул. \"Проф. Янаки Моллов“, ул. \"Динамо“,ул. \"Кирил Дрангов“, ул. \"Железен мост“, ул. \"Динамо“.\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Вяра“ ъгъла с ул. \"23 декември“.\n\r\nНа 28 март 2018 г. (сряда), във връзка с подмяна на сградно водопроводно отклонение на ул. \"Курията“, с. Панчарево, се налага спиране на водоподаването от 10:00 до 18:00 часа на клиентите на \"Софийска вода\", живеещи в района на: ул. \"Курията“, ул. \"Вукова курия“ от ул. \"Курията“ до ул. \"Урвич“\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Вукова курия“ ъгъла с ул. \"Курията “.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода\" АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n“Софийска вода\" АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.03.27", "title": "Вижте къде няма да има вода утре в София"}
{"url": "https://www.dnes.bg/rusia/2018/03/27/putin-v-kemerovo-ta-tova-ne-sa-bili-boini-deistviia.371918", "text": "Руският президент Владимир Путин пристигна в сибирския град Кемерово, където в неделя в голям пожар в търговски център загинаха 64 души, предаде ДПА.\r\nПутин положи цветя близо до стена при търговския център \"Зимна вишна\" в Кемерово. На това място местните жители също полагат цветя, свещи и играчки в спонтанен израз на почит пред загиналите.\r\nМного деца са били сред шестдесет и четиримата загинали в пожара в неделя.\n\n\n\r\nПрезидентът Путин разкритикува мерките за сигурност в търговския център.\r\n\"Случилото се не са бойни действия или неочаквана експлозия на метан в миньорска шахта. Хората са дошли да си починат, деца в това число. Говорим за демографията и губим толкова хора и то защо? Заради престъпна небрежност, заради разпуснатост\", каза той, цитиран от ТАСС.\r\r\n                    \r\n                    Петнадесет души остават в болница след пожара. \r\nГолемият брой загинали се обяснява с пренебрегване на мерките за сигурност. Аварийните изходи са били затворени, а охранител очевидно е изключил противопожарната аларма по време на смъртоносния пожар.\r\nВластите задържаха няколко души за разпит, включително и наемателя на помещението, където се счита, че е започнал пожарът, а също така и ръководителя на компанията, която управлява търговския център.\r\nОт днес до 29 март в Кемеровска област е обявен траур. Днешният ден е траурен и в Приморския край. \r\n/БТА/", "date": "2018.03.27", "title": "Путин в Кемерово: Та това не са били бойни действия!"}
{"url": "https://www.dnes.bg/sofia/2018/03/27/stroej-vyrhu-detska-ploshtadka-poligona-skochi.371914", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Протест против поредното застрояване в кв. \"Полигона\" в София. Инициаторите се организираха във Facebook и заявяват, че този път строежът ще е върху съществуващ паркинг и зелени площи. По думите им сградата е проектирана почти върху детска площадка.\n\r\n\"Има изграден паркинг откакто са тези сгради от 36 години, зелени площи и детска площадка. Предвижда се новата сграда да е на 10 метра от нашите сгради - ще ни отнеме въздуха и слънцето\", каза протестиращият Мирослав Христов пред репортер на .\n\r\nПредвидената нова сграда ще попречи на паркирането и ще доведе до пренаселеност на квартала, категорични са хората. Освен живущите, тук паркират хората от мола и административните сгради, сподели друг протестиращ.\r\n                    \r\n                    \r\n\"Ще съсипят детската площадка, няма къде да играят децата. Аз няма къде да паркирам, няма тротоари, където жена ми да бута количката. Самият строеж ще създаде още повече проблеми\", настоя млад мъж от квартала в \"България сутрин\".\n\r\nЗам.-кметът на район \"Младост\" Биляна Петрова показа проекта с предвидени за строеж две сгради от по 7-8 етажа и уточни, че заповедта идва от Столичната община.\n\r\n\"Изключително близо са сградите. Проблем е, че за старите блокове няма предвидени паркоместа\", призна тя.\n\r\nОбщина Младост ще преговаря със собствениците и ще им предложи да се преместят на друго място, стана ясно още от думите ѝ.\n\r\n\"Жива верига ще правим, ако трябва ще спрем \"Цариградско шосе\". Няма да допуснем да има сграда\", закани се живуща в квартала жена.\r\n ", "date": "2018.03.27", "title": "Строеж върху детска площадка – \"Полигона\" скочи!"}
{"url": "https://www.dnes.bg/obshtestvo/2018/03/27/kone-izmreli-ot-glad-pylna-amputaciia-na-choveshki-kachestva.371911", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПрокуратурата се захваща с тежкия случай на десетки измрели от глад коне в Осоговската планина. Оставените без грижи и подслон животни от техния собственик бяха открити от случайно преминаващи туристи. Притекли се на помощ доброволци пуснаха пък шокиращи кадри в социалните мрежи.\n\n\n\r\n\"Подобно безхаберно отношение към живо същество не може да бъде опавдано или защитено по абсолютно никакъв начин\", отсече в студиото на \"България сутрин\" журналистът и собственик на кон Лияна Панделиева.\n\r\nПо думите ѝ примитивните породи коне нямат проблем да живеят навън при ниски температури, но тяхното оцеляване зависи от човека, подсигурявайки им храна.\r\r\n                    \r\n                    Пред  собственикът на конна база Здравко Лесичков бе категоричен, че в случая става въпрос за \"пълна ампутация на човешки качества\".\r\n\"Картината е ужасяваща - представете си как тези животни треперещи от студ, гладни, започват да падат един по един в снега... Не мога да нарека \"човек\" някой, който получава субсидия за отглеждането им и ги оставя да умрат в планината. Мерки е трябвало да бъдат взети още през месец ноември със започването на зимния сезон. Изглежда обаче интерес за собственика са представлявали единствено парите\", коментира още той.\r\nСубсидиите са \"ракът на обществото\", смята експертът по политически PR Соня Момчилова, позовавайки се на думите на Бепе Грило, лидерът на италианското движение \"Пет звезди\".\r\n\"Това е най-развращаващият път за всяка икономика. За съжаление хората скъсахме връзката със земята, станахме бездушни. Не може да не обичаш животните и да нямаш отношение към тях, да обработваш пшеницата с отровни пестициди, забранени в цял свят, които правят хляба ни опасен за живота\", подчерта Момчилова.\r\nИ тримата гости в студиото на Златимир Йочев и Лора Инджова бяха категорични, че собственикът на конете трябва да понесе съответното наказание и се надяват компетентните институции да се заемат със случая.\r\nВчера Прокуратурата се самосезира и започна бързо извършване на проверка. Бяха събрани достатъчни според Прокуратурата данни и започна досъдебно производство, заяви говорителят на гл. прокурор Румяна Арнаудова. \n\r\n\"Разследването е стартирало, започнали са разпити на свидетели. Част от разследването ще бъде установяването на това налице ли е злоупотреба с европейски средства. За престъплението, за което сме започнали разследване, наказанието е от 1 до 3 години лишаване от свобода и глоба от 2 до 5 хил. лева. Разполагаме с данни, че лицето или лицата, които са осъществили това престъпление са имали задължение да отглеждат животните и са осъществявали дейност по полагане на грижи за тях. Според данните, които има Прокуратурата, за отглеждането на тези коне на собственика им е заплащана сравнително добра парична субсидия. Престъплението, което според нас е извършено, се отличава с особено висока обществена опасност. От кадрите в медиите сме свидетели, че е проявена жестокост към животните. Останалите живи са в сериозно и тежко здравословно състояние. Напълно възможно е екипите да не успеят да достигнат до тях, да се погрижат, да ги нахранят и да ги лекуват. Възможно е да има допълнителен отрицателен резултат\", каза още Арнаудова.\n", "date": "2018.03.27", "title": "Коне, измрели от глад... Пълна ампутация на човешки качества "}
{"url": "https://www.dnes.bg/obshtestvo/2018/03/27/dupka-za-milioni-policai-na-zaplata-pyk-pensioneri-s-pensii.371898", "text": "Дупка в Закона за държавния служител позволява на вече пенсионирани служители да продължават работата си в МВР, показва проверка на \"Монитор\". \r\nОказва се, че според законодателството служителите не са длъжни да информират работодателя си, респективно ръководството на вътрешното ведомство, след като са достигнали пенсионна възраст. \r\nТака те започват да взимат както пенсия, така и заплата от МВР. Това задържало заети щатни бройки, които могат да се попълнят от по-млади хора и демотивирало останалите служителите, които очаквали някакво повишение.\r\n\"Правим всичко възможно, за да се отстранят тези проблеми. Разпоредил съм изготвянето на доклади и проектозакони, които трябва да са готови скоро. С тях ще можем да пенсионираме тези служители. Дори обмисляме и по-ранно пенсиониране. Има униформени, които вече не могат да вършат достойно работата си\", обяснява пред изданието вътрешният министър Валентин Радев. \r\r\n                    \r\n                    Според действащото в момента законодателство униформените могат да се пенсионират при навършването на 52 години и 10 месеца, или при стаж от 27 години.\r\n\"Правото на пенсия е субективно право и се упражнява по волята на неговия носител. При упражняване правото си на пенсия служителите на МВР не са задължени нито да уведомяват, нито да искат разрешение от орган по назначаването или ръководител на структура на министерството. По тази причина министерството не разполага с информация за броя на новоназначените служители, които са пенсионирани бивши служители на МВР\", казва още силовият министър.\r\nОпити за промяна на закона за държавния служител се правят от 2015 година и те касаят както пенсионираните полицаи, така и военните. Служителите са били назначени основно в цивилната администрация на двете министерства. Вече са правени няколко опита тези професионалисти да могат да се освобождават с едномесечно предизвестие. Особено след като са упражнили правото си на пенсия.\r\nДруга справка в регистрите на НОИ и МВР показва, че в силовото ведомство за отминалата година са били назначени малко повече полицаи, отколкото са напуснали. \r\nПрез 2017-а година са прекратени служебните отношения на 2082 полицаи. Назначените пък в МВР за същия период са 2842. От напусналите 145 са го направили поради пенсиониране.\r\nОт назначените пък 254-ма са държавни служители с висше образование, тези със средно са 747, а 577 са държавни служители - стажанти. Тези бройки на новопостъпили в системата на полицията са по Закона за МВР. Отделно от това по Закона за държавния служител са назначени 150 души.\r\nНай-много са назначените на трудово правоотношение - 1114 души. При поредното изменение на Закона за МВР през ноември миналата година депутатите дадоха полицейски правомощия на назначените на трудово правоотношение в системата. При тях обикновено става дума за назначения на пенсионирани полицаи и военни по реда на Кодекса на труда, с които МВР се опитва да преодолее недостига на униформени.\r\n\"След промените в Кодекса са социално осигуряване през 2015 г. е отпаднало изискването за прекратяване на осигуряването при отпускане на пенсиите за осигурителен стаж и възраст, като се създаде възможност за хората, които са придобили право на пенсия, да се пенсионират, без да се изисква прекратяване на служебното или трудовото им правоотношение\", обяснява още Радев.\r\nОт служителите с прекратени правоотношения през 2017 г. 728 са били със стаж до 5 години, 288 със стаж между 6 и 10 години, 214 са се задържали в МВР между 11 и 15 години и 852 са тези със стаж над 25 години. Прекратените години в системата на полицията са от значение за броя на заплати, които ще получат служителите след напускането й. \r\nЕдна от реформите, която се опита да приема кабинетът, беше орязване на броя заплати, които се получават при напускане на системата, от 20 на 12. Впоследствие след полицейски протести МВР се отказа от тази промяна.", "date": "2018.03.27", "title": "Дупка за милиони: Полицаи на заплата пък пенсионери с пенсии!?"}
{"url": "https://www.dnes.bg/sofia/2018/03/27/ot-arhiva-edna-zima-v-sofiia-predi-20-i-kusur-godini.371855", "text": "\n\r\nКак се промени България в последните 20 години? А как се променихме ние?\r\nВсе въпроси, които със сигурност често си задаваме, а отговорите не са еднозначни.\r\nБез да даваме оценки, ви връщаме 22 години назад в зимна София.\r\nДа си припомним как е изглеждала тогава столицата, точно година преди големите вълнения и протести през януари 1997 година. \r\n ", "date": "2018.03.27", "title": "От архива: Една зима в София. Преди 20 и кусур години"}
{"url": "https://www.dnes.bg/notifikacii/2018/03/27/krimi-nosht-jena-zaliata-s-kiselina-prostrelian-myj.371899", "text": "Мъж е прострелян в заведение на бул. \"Симеоновско шосе\",  съобщи за \"Фокус\" говорителят на Центъра за спешна медицинска помощ (ЦСМП) – София Катя Сунгарска.\r\nСигналът за стрелбата е подаден в 22:37 часа. Линейката е била на мястото в 22.45 часа.\r\nМъжът е загубил доста кръв, прострелян е в бедрото, откаран е Окръжна болница. \r\nЧас преди това, 36-годишна жена е била залята с киселина на столичния бул. \"Ал. Стамболийски\".\r\nИнцидентът е станал в момент, когато тя заключвала ресторанта, в който работела.\r\nПострадалата е със сериозни изгаряния 24% - в областта на лицето, главата и тялото. Откарана е в \"Пирогов\".\r\nПолицията изяснява причините за двата тежки инцидента.\r\n ", "date": "2018.03.27", "title": "Крими нощ: Жена, залята с киселина, прострелян мъж"}
{"url": "https://www.dnes.bg/zvezdi/2018/03/27/maraia-keri-na-48-ikonata-na-muzikata-na-90-te.371801", "text": "\n\r\nНа 27 март рожден ден празнува една от най-големите звезди на поп и RnB сцената – Марая Кери. Тя е родена през 1970 година в Ню Йорк и още с началото на своята кариера през 1990 година се превръща в звезда, която списание \"Billboard\" определя като най-успешният изпълнител на 90-те.\n\r\nСпециалистите споделят, че Кери има уникален глас, който има диапазон от пет октави\r\n\n\r\nМайка й е бивша оперна певица и музикален педагог. Малката Марая започва да пее едва на 4, а на 6 вече се изявява на сцената.\n\r\nВ тийнейджърските си готини е била сервитьорка, а в едно от кафенетата, в което е работила, е била уволнена, защото е слушала радио със слушалки по време на работа.\r\n                    \r\n                    \r\nКогато е на 18, по време на парти, се запознава с директора на \"Columbia Records\" Томи Мотола, който остава впечатлен от качествата на младата певица. По-късно двамата се женят през 1993 година.\n\r\nТя става първата певица, която оглавява американската класация Billboard Hot 100 със своите сингли пет поредни пъти.\n\r\nПрез 2000 г. на церемонията по връчването на Световните музикални награди, Марая Кери е обявена за певицата с най-много музикални продажби за хилядолетието.\n\r\nТя е носител на няколко награди Грами. Освен това е единственият изпълнител с 19 статуетки от Световните музикални награди.\n\r\nКъм края на 2013 година богатството й се оценява на близо 500 милиона долара.\n\r\nМарая Кери има и втори брак – с американския актьор Ник Кенън. Двамата се ожениха през 2008 г. и имат близнаци - Монро и Марокан. В края на 2014 година обаче стана ясно, че те се развеждат.\r\n", "date": "2018.03.27", "title": "Марая Кери на 48: Иконата на музиката на 90-те"}
{"url": "https://www.dnes.bg/snimka-na-denia/2018/03/27/nishto-novo-pak-viatyr-pak-oblaci-pak-dyjd.371905", "text": "Днес времето ще се задържи предимно облачно и на много места отново ще превали дъжд, но през деня от северозапад облачността ще започне да се разкъсва и намалява. Такава е  на Националния институт по метеорология и хидрология (НИМХ) към БАН.\r\nВятърът ще се ориентира от северозапад, в Дунавската равнина ще бъде до умерен. \r\nМаксималните температури ще са предимно между 9° и 14°, за София - около 9°. Атмосферното налягане ще бъде по-ниско от средното за месеца и през деня слабо ще се повиши.\r\nПо Черноморието ще бъде предимно облачно и главно по южното крайбрежие ще превали дъжд. Ще духа слаб вятър, предимно от запад-северозапад. Максималните температури ще са 8-10°. Вълнението на морето ще бъде 2-3 бала. Температурата на морската вода е 6°-7°.\rВ планините облачността ще бъде значителна и на места ще превали слаб сняг, под 1200 метра - дъжд. Ще духа умерен до силен вятър от запад-северозапад. Максималната температура на височина 1200 ще бъде около 4°, на 2000 метра - около минус 1°.\n\r\n ", "date": "2018.03.27", "title": "Нищо ново! Пак вятър, пак облаци, пак дъжд"}
{"url": "https://www.dnes.bg/temida/2018/03/27/sled-k-o-ot-sydeben-bos-chinovnichka-se-napishkala.371900", "text": "Служителка на районния съд в Раднево се \"напишкала\" след тежък скандал с шефа й, който ходел опасан с 2 пистолета на кръста.Това обяснява пред Софийския апелативен съд деловодителката Йовка Митева за ежедневието в съда в Раднево, когато начело бил Евелин Драганов.\r\nБившият съдебен шеф е подсъдим за това, че през 2013 г. звъннал по вътрешния телефон на Митева и ѝ казал: \"Мръсна к...о, сега ще сляза долу и ще ти счупя ръцете и краката, ще смачкам теб и майка ти\". Магистратът добавил още, че ще отреже главата ѝ и ще напълни устата ѝ с червеи, пише \"\".\n\r\r\n                    \r\n                    На първа инстанция Драганов е оправдан, тъй като думите били израз на манталитета му. Той отрича да я е заплашвал по телефона. Драганов оглавява съда от 1998 до 2010 г. След това е редови съдия до уволнението му през 2016 г.\r\nМитева разказва, че в кабинета на Драганов имало колекция от хладни оръжия - копия, арбалети и пистолети. Тя е виждала \"подутини\" по хълбоците на Драганов с форма на пистолети. Отрича това да са били детски играчки, става ясно от разпита ѝ. И до днес Митева все още се бои за живота си и за майка си.\r\nЗа следващото заседание на 25 април съдът е пратил призовка на друг бивш кадровик - Галя Георгиева, която сега правораздава в апелативния спецсъд. Тя най-вероятно ще обяснява как заварила Митева, когато през 2013 г. отишла в Раднево за атестация на съдия. След срещата си с Георгиева деловодителката се окуражила и се оплакала в прокуратурата.\r\nОсвен това дело през януари Драганов получи ново обвинение. Той и един от адвокатите му - Филип Горов, са обвинени, че уговаряли свидетели да променят показанията си срещу друга съдийка от Раднево - Люба Петрова, по едно от двете дела срещу нея.", "date": "2018.03.27", "title": "След \"к...о\" от съдебен бос, чиновничка се… \"напишкала\""}
{"url": "https://www.dnes.bg/notifikacii/2018/03/27/zashto-sme-razvili-pristrastenost-kym-facebook.371840", "text": "Макар и Facebook да е все по-критикуван, малцина потребители закриват акаунтите си заради капана на алгоритмите и социалния натиск, подчертават експерти, които се тревожат от непрозрачността на социалните мрежи.\n\r\nСлед избухването на скандала с неразрешеното използване на лични данни от британската фирма \"Кеймбридж Аналитика\" с предизборна цел потребителите на Facebook \"са шокирани, но не и изненадани\", каза Ерик Баумер, преподавател по информационни науки в американския университет Лихай.\n\r\n\"Дали това ще ги подтикне да напуснат Facebook завинаги, е отделен въпрос\", добави той.\n\r\nПрез 2014 г. Facebook вече бе подложен на критики за тайно манипулиране на емоциите на свои потребители чрез анкета за \"емоционалната зараза\". Това накара компанията да промени правилата за извършване на такива допитвания, но не спря разрастването й, пише Франс прес.\r\nВ интернет \"почти сме привикнали личните ни данни да се използват с меркантилна цел\", отбеляза френската социоложка в областта на медиите Натали Надо-Албертини. \"Но да се ползват в предизборна кампания ни смущава много повече, защото тук се засяга областта на идеалите, ценностите и идеите\", каза тя.\n\n\n\n\r\nТя обаче не очаква масово напускане на потребители. \" Facebook е придобил толкова централно място в нашата социализация и взаимодействия, че макар и да е възможно човек да се откаже от тази и други социални мрежи, това предполага да станеш малко нещо социален маргинал\", смята тя и споменава \"социалната повеля\" да се присъединиш към този сайт, в който вече са се записали два милиарда души.\n\r\nИзследване на зависимостта от тази социална мрежа \"показа, че хората са привлечени от Facebook не непременно заради социалната връзка, а заради развита пристрастеност - някои потребители ни казаха, че инстинктивно натискат клавиша \"F\", след като са влезли в интернет\", каза Ерик Баумер, който е автор на това изследване за Корнелския университет.\n\r\nКои са механизмите на тази пристрастеност? \" Facebook борави с емоционалния аспект, като ни излага на информации, които налагат импулсивна, а не рационална реакция. Те също така прекрасно знаят какъв тип информация ще се разпространи светкавично\", обясни Оливие Ерцшайд, научен работник в информационните науки в университета в Нант.\n\r\n\"Въпросът, който възниква е: когато един ден Facebook реши да манипулира информацията по една или друга тема, ще бъдем ли в състояние да засечем това? Не е сигурно\", предупреждава експертът, който смята, че Facebook има техническия капацитет да го направи.\n\r\nТози риск е споменат и от психолога от Оксфордския университет Андрю Пжибилски с аналогия с \"Властелина на пръстените\" на Толкин и вълшебния му пръстен, който покварява простосмъртните.\n\r\n\"Днес, когато учени и изследователи работят с Facebook, те трябва да осъзнават, че това е малко като да дадеш пръстена на Фродо\", каза той.\n\r\nСпоред него изследванията на данните и количествената психология са преминали своята \"Опенхаймерова точка\", по името на един от бащите на американската атомна бомба - след като вече съществува едно изключително опасно оръжие, какво да го правим?\n\r\n\"Трябва да гарантираме, че изследванията съблюдават етични принципи и се извършват в интерес на обществото\", смята ученият, който е изпратил на Facebook предложение в този смисъл. Самият той е закрил акаунта си.\n\r\nОбществеността вече все повече внимава какви лични данни споделя публично, но \"проблемът е къде поставяш курсора\" между нещата, които споделяш с всички и тези, които са само за близки хора, отбеляза Натали Надо-Албертини, която препоръчва най-младите да бъдат ограмотени как да действат в интернет, \"за да излязат от това доверчиво отношение, в което човек си казва, че всичко ще е наред, без да е особено наясно какво рискува\".\n\r\nМладите потребители обаче са склонни да изоставят Facebook в полза на други мрежи, подчерта Ерик Баумер, който съжалява за \"непрозрачността на социалните медии\" ( Facebook притежава Instragram и WhatsApp, Google притежава YouTube), която може да заблуди хората, които си мислят, че избягват Facebook.\n\r\nСпоред Оливие Ерцшайд едно възможно решение е да се разработят алтернативи на Facebook, защото \"днес знаем как да изградим социални мрежи, които уважават личния живот\".\r\n/БТА/\r\n ", "date": "2018.03.27", "title": "Защо сме развили пристрастеност към Facebook?"}
{"url": "https://www.dnes.bg/stranata/2018/03/27/kako-kako-stolipinovo-vryshtat-se-germancite.371901", "text": "\"В Германия миналата година имаше добър бизнес - събаряне на блокове. Не ги взривяваха. Бутаха ги на ръка и с машини. Като направи някой турчин бригада и не му стига един човек, звъни в Столипиново и оттук някой тръгва още на другата сутрин.\" Това разказва пред \"\" Гюлче от пловдивския квартал Столипиново, известен като най-голямото ромско гето на Балканите.\r\nМного от съседите ѝ и близките ѝ са в Германия. Тя обаче е останала в Пловдив.\r\n\"Те са вече уредени, всички работят, живеят добре. Имаше няколко семейства на социални, но и те вече си намериха работа\", казва тя.\r\r\n                    \r\n                    \"Най-много пътуват за Германия - Дортмунд е на първо място, после Кьолн. Но има и доста хора, които се отправят към Англия\".\r\nРоми от Столипиново тръгват по широкия свят още след събарянето на Берлинската стена. И така до днес. Германците знаят как се отразява движението от Столипиново към Дортмунд. Как изглежда обаче обратното движение?\r\nРомският квартал в Пловдив в голямата си част е застроен незаконно, будки и сергии никнат където и както им падне. Периодично общината ги събаря, но те се появяват на друго място.\r\nПреди две лета една от тези акции премахна десетина временни постройки от едната страна на една от улиците в квартала. Забележителното беше, че навремето общината действа по сигнал на хората, които живеят в новите къщи от другата страна на същата улица. Всички те бяха от \"германците\" - спечелили са парите си в Дортмунд.\r\nОще тогава мнозина разбраха, че мечтаната поколения наред от управници и основно население интеграция, която така и не се получи през годините, е на път да се роди. И то отвътре. Процесът продължава и до днес.\r\n\"Като си дойдат лятото за ваканцията, си личат отдалече. Аз мога и с домашни чехли да си ходя в махалата, не ми пречи. Но те са облечени, обути, чисти\", разказва Гюлче.\r\n\"Те не парадират с парите си, ами просто вече така са свикнали. Покрай тях и аз започнах да се обличам с други дрехи като изляза навън\".\r\n\r\nФани, Нигяр и още четири жени в момента получават своя \"германски шанс\" в Пловдив - в Социалната шивашка работилница, създадена преди четири години от Националния алианс за работа с доброволци и с помощта на няколко германски организации, включително \"Ротари клуб Дортмунд\".\r\nВ продължение на шест месеца жени от Столипиново, регистрирани в Бюрото по труда, се обучават за работа в шивашкото производство. В края на курса три от участничките в него получават и работно място.\r\nФани е на 30 години, има четири деца, мъжът ѝ работи и тя няма никакво намерение да ходи в чужбина. За следващия курс, който ще започне в началото на април, са се записали вече 20 жени. Шевните машини са осем.\r\nОткакто ромите започнаха да пътуват към Дортмунд и други градове в Западна Европа, в Столипиново започнаха да се появяват все повече нови къщи. Повечето от тях - построени незаконно с пари от гурбета. Най-новата мода сред изселниците е да купуват апартаменти в околните на квартала блокове, в които живеят българи. Така хем са в общността, когато си дойдат през лятото, хем са \"на чисто\". Цената на 60 кв.м. жилище е 57 000 лева, поне това е последната оферта. Около тези блокове е чисто. Така лека-полека около \"боклук-блоковете\", заобиколени от нови постройки, в които условията са далеч по-добри, се създава съвсем нов пояс -  българските блокове, в които вече пребивават и \"германци\". Само временно, както уверяват те самите. Само през лятото.\r\nПрез зимата кварталът, който прилича на огромен пазар с магазини, сергии и импровизирани щандове, е по-пуст. Пълни се през лятото. И това е добре дошло за търговците. \"Чакаме да дойде лятото. Тогава се връщат \" германците\" и става бизнес\", разказва  Гюлче, която има магазинче за домашни потреби.\r\n\r\nТогава се усеща и разликата между ромите, останали в Столипиново, и тези, заминали да работят в Германия. И тя далеч не е само в облеклото и в домовете им. Има и още нещо. Казва го един усмихнат Сашо, който е пробвал емиграцията, но се е върнал.\r\n\"Защо нашите деца тук завършват 12-ти клас и не могат да говорят български, а като идат в Германия за три месеца научават езика?\", пита той. Столипиново се турчее, никой не признава ромския си произход, повечето искат да ги приемат за турци. А защо не ходят тогава да работят в Турция? Нали знаят турски език? \"Аааа, там бият. А в Германия помагат\", смее се Сашо.\r\nОпитите за интеграция в Столипиново от последните годините така и не бяха успешни - въпреки опитите за разселване на населението, въпреки училищата и детските градини, въпреки милионите, наливани в ромски неправителствени организации. И въпреки натиска, оказван чрез орязване на детски надбавки и глоби.\r\nИ все пак: кварталът се променя. И промяната идва отвътре. Процесът е много сложен и изисква много време. Първите белези обаче са налице.\r\n\"Како, в Германия една семка да излюпиш, ще дойде полицай да те глоби\", казва Нигяр. В пловдивския ромски квартал няма достатъчно контейнери за боклук, което е общинска политика спрямо Столипиново. Затова Гюлче е закачила пред магазина си два импровизирани коша с черни найлонови чували. За да ѝ е чисто. Видяла го е в Германия. Докато била на гости на чичо си в Дортмунд.\r\n", "date": "2018.03.27", "title": "Како, како… Столипиново, връщат се \"германците\""}
{"url": "https://www.dnes.bg/stranata/2018/03/27/djip-prez-kanal-i-v-niva-jena-i-dete-v-bolnica.371921", "text": "30-годишна жена и 11-годишно дете са в болница след тежка катастрофа, станала на пътя Асеновград-Пловдив тази сутрин, съобщи за \"Фокус“ говорителят на МВР-Пловдив. \r\nСигналът за катастрофата е подаден около 04:30 часа на телефон 112. Джип е излязъл извън пътя, преминал е през воден канал и е попаднал в подземен мост и нива. \r\nКъм момента по-тежко е състоянието на жената. Взета й е кръвна проба.\r\nНа местопроизшествието е направен оглед. Образувано е досъдебно производство по случая. Причините за катастрофата се изясняват.", "date": "2018.03.27", "title": "Джип през канал и в нива – жена и дете в болница"}
{"url": "https://www.dnes.bg/mish-mash/2018/03/27/pylna-promiana-ot-uchilishten-avtobus-do-stilen-dom.371866", "text": "Англичанка и американец реновираха по зашеметяващ начин стар училищен автобус, превръщайки го в модерен мобилен дом. Съпрузите Деби и Гейбриъл Майес имат четири деца на възраст между 2 и 10 години. Двамата решават да купят и обновят училищен автобус, превръщайки го в свой дом като за целта продават къщата си в Илинойс, която била голяма почти 500 кв. м.\r\nПричината за това решение е, че двамата осъзнали, че просторният дом не ги прави щастливи и че в по-малко жилище ще се чувстват по-фокусирани един върху друг. Превръщането на автобуса в дом им струва около 40 хиляди щатски долара.\r\nОбновяването им отнема шест месеца. Идеята за промяната на живота им идва от Деби, която в последно време се чувствала потисната от факта, че съпругът ѝ работи твърде много и двамата рядко имат време един за друг.\r\r\n                    \r\n                    Тя предлага на Гейбриъл да си създадат мобилен дом, с който да пътуват из страната. \"В началото той беше малко скептичен, но и двамата знаехме, че трябва да направим нещо, за да се свържем отново емоционално\", споделя Деби.\r\nКъм днешна дата семейството е изминало 3000 мили в своя дом автобус, преминавайки през Тенеси, Арканзас, Оклахома, Канзас, Колорадо, Уайоминг, Юта и Невада и накрая Калифорния.\r\nДеби е убедена, че животът в автобуса е сближил семейството ѝ, а на децата е дал по-голяма свобода. \"Да живееш в такова малко пространство може да изглежда стресиращо, но така имаме много повече възможности да разговаряме, децата са в състояние да изследват света, животът ни е много по-простичък и прекарваме много повече време навън\"\r\nДеби разказва, че с мъжа ѝ са решили следващото им пътуване с автобуса да е или до Аляска, или до Мексико. Съпрузите все пак смятат след време да си построят дом в Северна Калифорния, а след това да дават автобуса под наем през Airbnb.\r\nВижте снимки на реновирания училищен автобус в галерията на ", "date": "2018.03.27", "title": "Пълна промяна: От училищен автобус до стилен дом"}
{"url": "https://www.dnes.bg/crime/2018/03/27/tri-nanizani-koli-dvama-v-bolnica.371931", "text": "Двама са пострадали при пътно произшествие, станало на кръстовището на булевард \"Никола Вапцаров\" и ул. \"Атанас Дуков\" в столицата, съобщиха от СДВР.\r\nСигналът за пътния инцидент между три леки автомобила е получен в 08:36 часа тази сутрин. \r\nДвижението на превозните средства в района на ПТП-то е затруднено. Екипи на \"Пътна полиция\" регулират преминаването на коли и пешеходци.\r\n ", "date": "2018.03.27", "title": "Три нанизани коли – двама в болница"}
{"url": "https://www.dnes.bg/sofia/2018/03/27/iami-pylni-s-gumi-sled-snega-novi-lunni-peizaji-v-sofiia.371916", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         След снега, състоянието на софийските улици прилича на лунен пейзаж. На асфалта се появиха нови кратери, в които автомобилите пропадат и остават.\r\nЗрители на телевизия  сигнализираха за две ями на столичния бул. \"Искърско шосе\". В момента те са пълни не с цимент, а с гуми.\r\nТам за последните 72 часа над 20 коли са спукали гуми. И докато през студените месеци едната част на София изпозлва гумите за отопление, в другата те служеха за обозначение на дупки.\r\n ", "date": "2018.03.27", "title": "Ями пълни с... гуми! След снега – нови лунни пейзажи в София"}
{"url": "https://www.dnes.bg/balkani/2018/03/27/grycki-medii-ultimatum-i-evroshamar-za-erdogan.371920", "text": "\"Туск и Юнкер \"притиснаха\" Турция във Варна\", гласи челно заглавие на Нюз.ин по повод срещата на Ердоган с двамата европейски лидери в морската ни столица.\n\r\nИзданието допуска, че на срещата Туск и Юнкер не са \"спестили\" думи да поставят пред Ердоган всички критични открити въпроси в евро-турските отношения и са поискали от него да заеме позиция. \n\r\n\"Ултиматум на Ердоган: освободи двамата гръцки военни до Великден\", пише в друго заглавие Нюз.ин, цитиран от БТА.\n\r\nСпоред сайта във Варна Туск и Юнкер са настояли Турция да прекрати незаконните действия в Егейско море и в кипърската икономическа зона, скастрили са я за поведението й в Африн и са поставили въпроса за освобождаване до Великден на двамата гръцки военнослужещи, задържани от турските власти.\n\n\n\n\r\r\n                    \r\n                    \"За европейска намеса пред Ердоган във връзка с освобождаването на двамата гръцки военни\" пише и в.\"Катимерини\", а в. \"Нафтемборики\", подчертава, че от Варна ЕС е призовал Турция да прекрати действията си, които подкопават добросъседските отношения в Егейско море и Източното Средиземноморие.\n\r\n\"Казахме всичко на Ердоган, но...отговор от него не получихме\", извежда думите на Доналд Туск в. \"Та неа\". Според всекидневника Туск казал пред журпналисти след разговорите, че \"по отношение на конкретни решения на срещата не се е стигнало до никакъв компромис\".\n\r\nВ. \"Вима\" цитира безпокойството, изразено от Туск от действията на Турция в Егейско море и Източното Средиземноморие. Той казал, че \"тези действия на Турция подпокават правовата държава\" и добавил, че е необходимо Турция да подобри отношенията си с Гърция и Кипър.\n\r\n\"Европейски шамар за Ердоган\" - така в. \"Контранюз\" оценява срещата във Варна, като изтъква, че на нея турският президент е получил \"плесница\" от тях за действията си по отношение на кипърската икономическа зона, в Егейско море и спрямо държаните от турските власти двама гръцки военни.\n\r\nВ отговор Ердоган казал, че \"би било грешка Турция да бъде изолирана\". Той потвърдил, че \"Турция спазва фундаменталните човешки права\" и дори добавил, че \"това ставало ясно от фактите, свързани с опита за преврат\". Ердоган обявил, че \"операциите на Турция срещу терористите ще продължат\".\n\r\nЯвно притеснен от критиката по въпроса за икономическата зона в Кипър и пречките, които Анкара поставя във връзка с нея, турският президент предупредил, че \"ще бъде грешка Турция да бъде изолирана, тъй като е значим партньор от стратегическо значение за ЕС\".\n\r\nЕрдоган побързал дори да добави: \"Ако ЕС не престане да е особено критичен, ние не бихме могли да подобрим нашите отношения\". Турският държавен глава дори поискал от страните на ЕС \"да действат справедливо\", посочвайки, че \"газовите сондажи в Кипър трябва да бъдат извършвани при спазване на международното право\", пише в заключение \"Контранюз\".", "date": "2018.03.27", "title": "Гръцки медии: Ултиматум и еврошамар за Ердоган!"}
{"url": "https://www.dnes.bg/obshtestvo/2018/03/27/opravdaniia-retrogradniiat-merkurii-vinoven-za-krizite.371926", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСпоред календара и световната търсачка 27 март е просто ден от годината. По-дълбок анализ обаче показва, че от няколко дни сме навлезли в първата фаза на ретрограден Меркурий, който общо три пъти ще ни влияе през 2018 г.\n\r\n\"Той е малък, дребен и палав. Отговаря за комуникацията попринцип, за пътищата, за подписването на договори, купуването на компютри и друга IT техника. Не е толкова страшен обаче. Единственото, което може да се случи е да ни спъне при някое от посочените неща, затова трябва да се внимава много през този период\", посочи в студиото на \"България сутрин\" нумерологът Ели Маринова.\n\r\nСпоред ясновидеца Роберто Методиев обаче ретроградният Меркурий влияе на всеки човек различно.\r\n                    \r\n                    \r\n\"Периодът от 23 март до 15 април 2018 година със сигурност е доста напрегнат, особено, когато става въпрос за преговори. Води до несигурност и до различни трудности\", отбеляза той.\n\r\nПо думите му е интересен фактът, че срещата между ЕС и Турция се проведе именно на 26 март, защото сборът на датата дава не добри комуникативни отношения\", отбеляза той.\n\r\nПо думите му в управлението на държавата има доста сътресения. \n\r\n\"Наблюдава се и една много несигурна в действията си опозиция, което е видимо за всички. Въпреки, че ситуацията изглежда изключително тежка обаче, тя с нищо не е по-различна от тази преди 5 или 10 години\", допълни още ясновидецът пред \r\n ", "date": "2018.03.27", "title": "Оправдания: Ретроградният Меркурий – виновен за кризите"}
{"url": "https://www.dnes.bg/sofia/2018/03/27/prostrelianiiat-na-simeonovsko-shose-stabiliziran.371923", "text": "\n\r\nМъжът, който беше прострелян пред заведение на бул. \"Симеоновско шосе\" в София е стабилизиран, съобщиха от УМБАЛ \"Св. Анна\"- София.\n\r\nМъжът е бил прострелян в бедрото и е пристигнал в болничното заведение с тежка раздробена фрактура на бедрена кост и кръвозагуба. \r\nКъм момента той е стабилизиран и няма пряка опасност за живота му. \r\nТравмата е тежка и му предстои няколко месечно лечение, допълват от бившата Окръжна болница.", "date": "2018.03.27", "title": "Простреляният на \"Симеоновско шосе\" – стабилизиран!"}
{"url": "https://www.dnes.bg/tenis/2018/03/27/grisho-shte-pochiva-20-dni-sled-provala-v-maiami.371925", "text": "Григор Димитров ще направи дълга пауза от турнири след слабите резултати и изненадващите загуби в последните три турнира. Той ще почива 20 дни преди следващото си изпитание, пише \"България днес\".\n\r\nГришо изненадващо отпадна в неделя вечер от френския ветеран Жереми Шарди в Маями и пропусна златна възможност да атакува третото място в световната ранглиста.\n\r\nПоражението застрашава четвъртото място на Димитров в световната ранглиста. Той може да бъде изпреварен от намиращия се в блестяща форма Хуан Мартин дел Потро (Аржентина) или от Александър Зверев (Германия), ако двамата стигнат по-напред в Маями.\n\r\nТака следващото изпитание пред българина ще бъде неговият \"домашен\" турнир в Монте Карло. Гришо живее от няколко години в Кралство Монако и точно там се очаква той да се готви до старта на надпреварата от сериите Мастърс на 16 април.\r\n                    \r\n                    \r\nОт началото на годината Димитров има 11 победи и 6 загуби, но в последните четири двубоя записа три поражения. След загубата в Маями туитър беше залян от възмущение и абсурдни догадки защо българинът играе на подобно ниво.\r\n\r\n ", "date": "2018.03.27", "title": "Гришо ще почива 20 дни след провала в Маями"}
{"url": "https://www.dnes.bg/obshtestvo/2018/03/27/bylgarka-probiagala-maratonska-distanciia-na-vseki-kontinent.371933", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДиляна Павлова е типичен \"гражданин на света\". Тя живее от 16 години в САЩ и е част от голямата българска общност в Чикаго, съобщава \r\nТя обаче е част и от една друга общност и то много по-малка от нашата в американския град, тази на хората, които са пробягали маратонската дистанция от 42 километра на всички 7 континента.\r\n ", "date": "2018.03.27", "title": "Българка пробягала маратонска дистанция на всеки континент"}
{"url": "https://www.dnes.bg/balkani/2018/03/27/erdogan-i-evropa-vsichko-e-kazano-nishto-ne-e-postignato.371922", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИзказванията след срещата във Варна на дипломатически език означават, че са казани всички аргументи от двете страни, но нищо не е постигнато.\r\nТака разтълкува срещата във Варна и изявленията на участниците в нея журналистът Асен Агов. Единственото решено нещо, според него, е споразумението за бежанците в Турция и средствата, които Европейският съюз ще дава на южните ни съседи.\n\n\n\n\r\n\"Българското председателство се оказа неочакван за мнозина успех, защото никое не е било с толкова амбициозна програма в един толкова натоварен с проблеми район\", каза още бившият депутат пред . \r\nАгов е категоричен, че България трябва да капитализира успеха.\r\r\n                    \r\n                    Според журналиста Илхан Андай изказванията на лидерите след срещата във Варна са били красиви, но в тях не е имало информация за конкретни действия.\r\n\"Аз очаквам по-силен изказ на Ердоган на първа среща с избиратели в Турция. Тогава ще разберем какви са му били целите за тази среща и дали отчита, че е постигнал успех\", обясни Андай.\r\nЖурналистът беше категоричен, че нашата страна печели преди и след знаковата среща във Варна и турският президент вече е длъжник на България.\r\nАсен Агов разкритикува БСП и президента Румен Радев, че са прекалили с тематиката за тракийските бежанци и настояването Бойко Борисов да постави въпроса пред турския президент.\r\nСпоред Андай пък диалогът между Бойко Борисов и Румен Радев върви много интересно, защото премиерът отговаря на всички въпроси, които са зададени от президента.", "date": "2018.03.27", "title": "Ердоган и Европа – всичко е казано, нищо не е постигнато!"}
{"url": "https://www.dnes.bg/health/2018/03/27/kak-se-jivee-leko-v-ochakvane-na-bebeto.371938", "text": "Знаете ли, че джинджифилът помага срещу сутрешното прилошаване, а топлата вана намалява задържането на течности в тялото? Ето няколко лесни за изпълнение стъпки, малки промени в режима за хранене и щадящи здравето природни средства, които са подходящи за облекчаване на честите неразположения през периода на бременността.  \r\n\r\n \r\nЗа някои жени то остава непознато явление, докато при други неприятните симптоми продължават през цялата бременност. Въпреки гаденето и повръщането, регулярното хранене е това, което може да помогне, докато липсата на храна ще накара бъдещата майка да се чувства още по-зле.\r\n \r\nКакво помага: Хранене начесто, но с малки порции; чай с малко настърган джинджифил; прием на достатъчно вода – на малки глътки. Вслушвайте се в тялото си и дръжте в наличност винаги от храните, които в момента ви понасят най-добре. Приемайте витамини от групата В. Помощ с хомеопатия: в началото на бременността е най-строга забраната за употреба на медикаменти от бъдещата майка, тъй като лекарствата могат да въздействат в негативна посока на развитието на плода. Хомеопатичните монопрепарати обаче са подходяща алтернатива за лечение на различни симптоми и състояния, характерни за бременността. Colchicum D6 например се препоръчва, когато бременната е хиперчувствителна към миризми. Видът и мирисът на храната водят до гадене и повръщане. Ipecacuanha D6 – подходящ е, когато има екстремно повръщане, което не води до облекчаване на гаденето. А Nux vomica D6 помага при сутрешното гадене, което се облекчава след повръщане, стомахът е чувствителен на натиск, има кисел вкус в устата и оригвания с киселини. Допълнителен плюс на това лекарство е, че при прием 2-3 пъти дневно подобрява перисталтиката.\r\n \r\nВажно – потърсете помощ, ако неприятните симптоми не се повлияват, ако очите, кожата и устните изглеждат сухи, при рядко уриниране и тъмен цвят на урината (признак за дехидратация); при виене на свят.\r\n\r\n", "date": "2018.03.27", "title": "Как се живее леко в очакване на бебето?"}
{"url": "https://www.dnes.bg/pr/2018/03/27/napylno-obnoveniiat-stolichen-hipermarket-praktiker-liulin-otvaria-vrati-v-chetvyrtyk.371945", "text": "За изминалите три години, откакто българската компания \"Видеолукс Холдинг\" придоби целия бизнес на немската верига за дома и градината в България, \"Практикер\" бележи сериозен ръст в продажбите и се превръща в пазарен лидер в сектора, като удвоява оборота си. От съществуващите през 2014 г. девет хипермаркета в страната, компанията е обновила и разширила седем обекта и е отворила два нови в градовете Ямбол и Шумен.\n\r\nСлед придобиването на \"Практикер\", \"Видеолукс Холдинг\" стартира мащабен проект за модернизиране на визията и концепцията на хипермаркетите. Тя включва разширяване на площта на магазините, прилагане на съвременни строителни технологии и материали, както и екосъобразни решения за използваните ресурси. Новите хипермаркети \"Практикер\" са светли, просторни и имат нова, по-функционална подредба и организация, така че потребителите лесно да разгледат и да открият това, което им е необходимо, за създаването и подобряването на своя дом и градина.\r\nДнес в \"Практикер\" ще намерите на достъпни цени богат асортимент от над 50 хил. продукта на водещи световни и български производители за строителството, обзавеждането и ремонта на дома и градината. За изминалите три години компанията удвоява предлаганите артикули, като значително увеличава избора от продукти, произведени в България.\n\r\nЗа доброто обслужване и консултация на клиентите, компанията инвестира в непрекъснато обучение за подобряване на уменията и знанията на служителите си, които от малко над 500 през 2014 г., днес наброяват близо 1000 човека. Тяхната основна задача е да бъдат полезни и в помощ на потребителите. За удобство на клиентите си веригата разработва и предлага допълнителни услуги като застраховка \"Удължена гаранция\" на продуктите, 3D проектиране на бани, рязане и кантиране на плоскости, тониране на бои, транспорт на закупени стоки, покупки на изплащане.\r\nДо този момент с новата концепция и визия работят хипермаркетите \"Практикер\" в Пловдив, Варна, Бургас, Русе и Стара Загора. На 29 март, четвъртък, отваря врати напълно обновения и модернизиран столичен хипермаркет \"Практикер\" – Люлин. Той посреща отново своите клиенти в изцяло ремонтирана сграда, разширена с повече от 3500 кв. м. Общата площ на магазина става почти 12 000 кв. м, а за приятното пазаруване ще се грижат близо 100 обучени продавач-консултанта. Реализацията на проекта е дело на строителна фирма \"Монтаж Строителни Конструкции\" АД.\n\r\nПлановете на компанията до края на годината включват откриване на обновения хипермаркет \"Практикер\" във Велико Търново през пролетта и стартиране на реконструкцията на втория столичен магазин \"Практикер\" - Дружба в края на есента. Предвижда се и разширяване на веригата в нови градове.", "date": "2018.03.27", "title": "Напълно обновеният столичен хипермаркет \"Практикер\" – Люлин отваря врати в четвъртък"}
{"url": "https://www.dnes.bg/notifikacii/2018/03/27/13-godishen-strelia-s-vyzdushna-pushka-po-furgon.371940", "text": "Дете стреля с въздушна пушка по строителен фургон с петима работници в него. По чудо жертви няма. \r\n13-годишното момче е стреляло от терасата на апартамента си в Казанлък. До жилищната кооперация е имало строителен обект. \r\nСутринта на тел. 112 е подаден сигнал за произведени изстрели. Полицията установява, че е стреляно с въздушна пушка. Стрелецът е установен - 13-годишно дете. \r\nМомчето се целело в прозореца на един от строителните фургони, в който по това време имало петима работници. \r\nНе се знае защо момчето е избрало да стреля точно там, съобщи bTV. \r\nСлучаят се разследва от полицията. С момчето работят от Детска педагогическа стая. Предстои да бъде уточнено чия е пушката, с която е стреляно.", "date": "2018.03.27", "title": "13-годишен стреля с въздушна пушка по фургон"}
{"url": "https://www.dnes.bg/sofia/2018/03/27/fandykova-uspokoi-niama-opasnost-ot-navodneniia.371944", "text": "Няма опасност от наводнения, но продължаваме да следим нивата на общинските язовири, а също и да получаваме информация за държавните язовири. Това каза кметът на София Йорданка Фандъкова на брифинг за компютърно подпомаганото учение \"Съвместни усилия“ във Военната академия \"Г. С. Раковски\".\r\n\"От Столичния инспекторат имат задача да контролират почистването на шахти и отоци. За радост, снеготопенето в града почти приключи\", посочи кметът, цитирана от \"Фокус\".\r\n\"Все още имаме очакване на снеготопене в околните планини, което би могло да повиши нивата на реките и язовирите, каквато ситуация имахме неотдавна. Продължаваме да следим нивата с 24-часови дежурства\", заяви Фандъкова.\r\n ", "date": "2018.03.27", "title": "Фандъкова успокои: Няма опасност от наводнения!"}
{"url": "https://www.dnes.bg/politika/2018/03/27/borisov-pred-erdogan-za-vsichko-koeto-vylnuva-bylgariia.371950", "text": "Българският премиер Бойко Борисов е поставил пред турския президент Реджеп Ердоган всички въпроси, които вълнуват българската страна. Това е станало по време на срещата на четири очи между двамата в рамките на разговорите Турция – ЕС във Варна.\r\nТова съобщи началникът на кабинета на премиера Румяна Бъчварова пред БНТ.\r\nПроблемите ни с Турция обаче ще бъдат решавани наред с проблемите, поставени от турска страна, стана ясно още от думите на Бъчварова.\r\n\"Мисля, че срещата във Варна разчупи едни ледове, които много отдавна задържаха отношенията между ЕС и Турция\", каза още тя и допълни, че това е била целта при организирането на разговорите.\n\n\n\n\r\r\n                    \r\n                    \"Само по този начин, това е общо разбиране, могат да се решават актуалните проблеми както в двустранните отношения, така и в глобален план\", каза още Бъчварова.\r\nСпоред нея среща във Варна е поставила началото на цял процес на размяна на мнения, съгласуване на позиции и по-силно сътрудничество между ЕС и Турция.\r\n\"Оттук нататък отношенията ще се развиват по тази формула. Българското председателство е предложило до края на юни, когато изтича неговият период, да има нова подобна среща, за да не се отлага решението на проблемите\", каза още Бъчварова.\r\nТя коментира и предоставените от Ердоган видеоматериали за Африн в Сирия и за опита за преврат в Турция. Бъчварова припомни тезата на турския президент, че Анкара прави всичко възможно да гарантира собствената си сигурност и граници и да помогне на бежанците в кризата, а когато бъде възможно, те да се върнат обратно в родните си места.\r\nПо време на срещата от страна на ЕС са били поставени много настойчиво исканията за изясняване на темите, по които няма съгласие с Турция и да се подобрят отношенията с държавите членки, особено с Гърция и Кипър.\r\n\"Бъчварова определи тона на вчерашните разговори като \"тон на взаимно уважение и пълна откритост и откровеност в позициите\". ", "date": "2018.03.27", "title": "Борисов пред Ердоган: За всичко, което вълнува България"}
{"url": "https://www.dnes.bg/za-da-se-razbirame/2018/03/27/za-kakvo-triabva-da-ste-blagodarni-na-bivshiia.371881", "text": "Независимо дали сте имали бивши интимни партньори, гаджета или съпрузи, трябва да сте им благодарни. Колкото и странно да звучи, има уроци и преживявания, на които предишните ви връзки са ви научили. Ето защо всеки ценен урок в този живот трябва да се приема и да се оценява.\r\nАко все още поглеждате назад с ярост и гняв, защото не ви е минало от раздялата, трябва да знаете, че колкото и тежка да е била тя, ценно е да изведете някои позитиви за себе си.\r\n\r\n\r\nВсяка връзка носи положителни и отрицателни емоции не само в своя край, но и през цялото време. Затова ако човек се отърси от негативизма в края на връзката (ако тя е завършила драматично), ще разбере, че са останали и много положителни емоции, полезни уроци, умения за общуване.\r\r\n                    \r\n                    Всичките ни връзки през живота, независимо колко дълги са били, ни учат да комуникираме, да се съгласяваме, да се бунтуваме, да се съобразяваме, да обичаме, да ценим различията. За всички тези умения, на които бившият несъзнателно ви е научил, си кажете едно „благодаря“ наум и продължете напред.\r\n\r\nДори връзката ви вече да е в миналото, там се намират и хубавите моменти и преживявания, които са се превърнали в скъпи спомени. Не ги намразвайте, само защото вече не сте заедно с партньора си. Те са били хубави и е най-добре да си останат такива в съзнанието ви.\r\n", "date": "2018.03.27", "title": "За какво трябва да сте благодарни на бившия?"}
{"url": "https://www.dnes.bg/rusia/2018/03/27/privikvame-poslanika-si-ot-moskva-za-konsultacii.371979", "text": "България привиква посланика си в Русия за консултации с българското правителство.\r\nМинистър-председателят Бойко Борисов проведе телефонен разговор с извънредния и пълномощен посланик на България в Руската федерация Бойко Коцев.\n\n\r\nДвамата са обсъдили случая \"Скрипал\", както и реакциите по него в Русия, в Европейския съюз и на международната общност.\r\nПремиерът Борисов разпореди на посланик Коцев да се прибере в София за консултации с българското правителство, съобщи правителствената пресслужба.\r\nВече стана известно, че 24 държави, включително САЩ и 17 страни от Европейския съюз, експулсират руски дипломати заради отравянето на двойния агент Сергей Скрипал и дъщеря му.\r\r\n                    \r\n                    България не е сред страните, които се включват в акцията. Това става ясно от думите на премиера Бойко Борисов в Брюксел. Той каза, че няма достатъчно доказателства за участието на Русия, както и че трябва да се консултира с коалиционните си партньори от \"Обединени патриоти\", преди да реши дали София ще участва в европейската акция.", "date": "2018.03.27", "title": "Привикваме посланика си от Москва за... консултации"}
{"url": "https://www.dnes.bg/stranata/2018/03/27/ptp-to-krai-asenovgrad-dvigateliat-izhvyrchal-ot-udara.371953", "text": "В тежко състояние е 30-годишната жена, която пострада при катастрофа на пътя Асеновград-Пловдив.\r\nЖената е с гръбно-коремна контузия, фрактури на три ребра, разкъсан далак, локсация и счупване на коляно и открита рана на крака, съобщи пред \"Фокус\" говорителят на Университетската болница в Пловдив. \r\n11-годишното дете, пострадало при инцидента, е с фрактура на единия глезен и ключицата, като контузиите не са животозастрашаващи.\n\r\nСигналът за катастрофата е подаден рано тази сутрин на телефон 112.\r\nДжипът се ударил в бетонна мантинела на изхода на Асеновград в посока Пловдив, като от удара двигателят на луксозния автомобил е прелетял близо 50 метра, информира bTV.\r\r\n                    \r\n                    Части от колата са разпръснати на всички посоки в радиус от 30-40 метра.\r\nСлужители от близката бензиностанция твърдят, че автомобилът се е движил поне със 150 км/ч.\r\nНа мястото на инцидента е направен оглед и по случая е образувано досъдебно производство. Причините за катастрофата се изясняват.", "date": "2018.03.27", "title": "ПТП-то край Асеновград: Двигателят изхвърчал от удара"}
{"url": "https://www.dnes.bg/world/2018/03/27/nova-zelandiia-ne-otkrila-ruski-shpioni-za-da-gi-ekspulsira.371974", "text": "Нова Зеландия увери, че е искала да експулсира руски шпиони като част от ответните мерки срещу отравянето на бившия руски агент Сергей Скрипал във Великобритания, но не е намерила, предаде Франс прес.\r\n\"Проведохме проверки в Нова Зеландия. Нямаме необявени служители на руското разузнаване. Ако имахме, щяхме да ги експулсираме\", заяви премиерката Джасинда Ардърн пред общественото радио, добавяйки, че не е изненадана, че нейната страна не е начело на списъка с интереси на руските шпионски агенции.\n\n\r\nСАЩ, Канада, Австралия, Норвегия, Украйна и 16 страни от ЕС обявиха експулсирането на над 100 руски дипломати, припомня АФП.\r\nНова Зеландия изрази принципна подкрепа за Великобритания, но призна, че не може да направи много поради липсата на руски агенти. \r\nАрдърн добави, че нейното правителство ще продължи да обмисля мерки, които може да вземе, за да подкрепи позицията на международната общност. \r\n/БТА/", "date": "2018.03.27", "title": "Нова Зеландия не открила руски шпиони, за да ги експулсира"}
{"url": "https://www.dnes.bg/akoshtete-vqrvaite/2018/03/27/kyde-hodi-na-pochivka-smyrtta-kakvo-pravi-tia.371957", "text": "Всеки от нас има поне един приятел в социалните мрежи, който като чели прекарва целия си живот на плажа. Но дали сте чули за The Swim Reaper вече? \r\nТой бди непрестанно край водните басейни и само чака някой да направи фаталната греша да се отдалечи навътре във водата. Достатъчно ясно ли е посланието?\r\n \r\nВсъщност това същество е измислено от правителството на Нова Зеландия, за да насърчава хората  да бъдат по-внимателни във водата.\r\n \r\nСпоред статистиката те изчисляват, че всяка година около 105 души умират от удавяне на островната държава, а всички тези случаи са напълно предотвратими.\r\n \r\n", "date": "2018.03.27", "title": "Къде ходи на почивка... Смъртта? Какво прави тя?"}
{"url": "https://www.dnes.bg/sofia/2018/03/27/mlada-jena-napadna-s-noj-maika-si-v-sofiia.371981", "text": "28-годишна жена от София е арестувана, защото нападнала майка си с нож, съобщават от МВР, предаде \"\".\r\nСигнал за поредния скандал между двете в жилището им в кв. \"Дианабад\" е получен в 8:00 ч. сутринта. \r\n65-годишната жена е открита от лекарите и полицията с порезни рани от нож по тялото. Откарана е в болница. \r\nДъщерята е задържана за 24 часа. Разследването по случая продължава.", "date": "2018.03.27", "title": "Млада жена нападна с нож майка си в София "}
{"url": "https://www.dnes.bg/politika/2018/03/27/borisov-radev-ima-li-pobeditel-v-sblysyka-za-varna.371943", "text": "Премиерът Бойко Борисов и президентът Румен Радев показаха различни очаквания от срещата между ЕС и Турция във Варна снощи. Според държавния глава трябваше да се постави темата за ненамеса на Анкара във вътрешните ни работи. Премиерът пък отвърна, че не е бил моментът и заложи повече на европейските теми.\r\n\r\nСпоред политолога Даниел Смилов министър-председателят е постъпил правилно.\r\n\"Българското участие в срещата не е като посредник - ние сме част от ЕС. Президентът Радев и БСП настояваха да се превърне срещата в патриотична мобилизация на електората с теми като тракийските земи и сърдечните граници на Ердоган. Добре е, че Борисов не тръгна в посока на медийни задявки с Турция\", написа Смилов в профила си във Facebook.\n\n\n\n\r\r\n                    \r\n                    Той допълни, че българските интереси се гарантират при единна външна политика на ЕС и при здравина на нашите институции, включително армията.\r\n\"Медийните задявки никога нищо не са решили. Що се отнася до двустранния диалог с Турция, в тази ситуация той може да е успешен само при общо подобряване на отношенията ЕС-Турция. Така че добре е да не се слага каруцата пред коня\", написа още политологът.\r\nСпоред него срещата във Варна е постигнала очакваното и то не е малко. Без да се постигне дипломатически пробив, има свършена работа.\r\n\"Добронамереният тон и снимката накрая са свидетелство, че диалогът между ЕС и Турция продължава. Основната пресечна точка на интереси е споразумението за бежанците - то беше препотвърдено, което е важно за Европа\", смята Смилов.\r\nТой отчита обаче липсата на напредък в борбата срещу авторитарните практики в Турция. Според Смилов самият факт, че се говори с президента Ердоган въпреки тях, е компромис в полза на Турция.\r\nПолитологът обаче смята, че прекъсване на преговорите с Турция за членство в ЕС би било грешка, защото ще лиши ЕС от инструменти за влияние върху Анкара.\r\n\"Формалното оставяне на преговорния процес за присъединяване на Турция отворен е в полза на ЕС. То е и надежда за опозицията срещу Ердоган в Турция\", смята Даниел Смилов.\r\nТой анализира и разминаването между ЕС и Турция за Сирия.\r\n\"Ердоган иска безусловна подкрепа срещу кюрдите, която няма как да получи. Тук той е в изолация, обаче, защото Русия и САЩ са също срещу него. В този смисъл Ердоган ще търси някакъв компромис или ще се опита да \"изтъргува\" липсата на подкрепа от страна на Европа за компромиси по други теми - митническото споразумение, енергия или нещо друго\", смята политологът.\r\nСпоред него обществени протести срещу репресиите в Турция са нещо нормално и демонстрират запазената чувствителност на хората към безобразията на режима в съседна страна.\r\n\"За съжаление у нас те бяха сравнително малки - може би и затова сме удобни като място за срещи. Трябва да свикнем, че понякога разговори се водят и с хора, които не споделят базови принципи на политическия ни морал. Разговорите с тях - дори споразумения с тях по важни теми - не ги оневиняват, нито са израз на подкрепа за действията им. В крайна сметка запазването на мира и добросъседството понякога изисква компромиси\", смята още Смилов.", "date": "2018.03.27", "title": "Борисов – Радев: Има ли победител в сблъсъка за Варна?"}
{"url": "https://www.dnes.bg/obshtestvo/2018/03/27/arhivite-govoriat-simeon-ii-ot-zavryshtaneto-do-800-te-dni.371951", "text": "\n\r\nЗавърши ли преходът у нас? И бе ли успешен той? Все въпроси, на които трудно някой може да даде еднозначен отговор.\r\nБез да дава отговори, екипът на Dnes.bg реши да ви върне с архивни кадри отново през 90-те години на XX век, когато прохождаше българската демокрация.\r\nДа ви припомни събитията, които хем всички помнят, хем са забравили основните детайли около тях.\r\nДа ви срещне отново с образите на знаковите хора и политици, които доста се промениха (и физически, някои и политически) в последните 25 години. Но които така или иначе си остават знакови лица на българския преход.\r\nПървият ни задочен гост ще бъде последният български цар и премиер в периода 2001-2005 година Симеон Сакскобургготски. Как се справи той като премиер ще видим нататък, а в следващата галерия ще ви покажем уникални снимки от първото завръщане на Симеон у нас през май 1996 година до спечелването на парламентарните избори през 2001 година от НДСВ.", "date": "2018.03.27", "title": "Архивите говорят: Симеон II – от завръщането до 800-те дни"}
{"url": "https://www.dnes.bg/sofia/2018/03/27/ajda-ibrahimova-jenata-zaliata-s-kiselinata.371958", "text": "36-годишната Ажда Ибрахимова е жената, която късно снощи беше залята с киселина в центъра на София. \r\nТя е собственик на сладкарски цех, женена и с дете на 15 години, пише \"\".\n\n\r\nСлед инцидента жената е откарана в \"Пирогов\" и е с 24% изгаряния в областта на главата, шията и ръцете. \r\nОт болничното заведение съобщиха, че пострадалата е с опасност за живота.\r\nПрипомняме, че тя беше нападната на булевард \"Александър Стамболийски\", близо до кръстовището с \"Константин Величков\" късно снощи.\r\nВероятно към момента на нападението жената е напускала работното си място. \r\nВсе още обаче няма информация за причините и за самоличността на извършителя.", "date": "2018.03.27", "title": "Ажда Ибрахимова – жената, залята с киселината"}
{"url": "https://www.dnes.bg/sofia-film-fest/2018/03/27/kvadratyt-totalnata-prinuda-kym-politicheska-korektnost.371990", "text": "\"Квадратът\" на Рубен Йостлунд - един от най-обсъжданите и награждавани филми на 2017 г., е в рубриката \"Кино и психоанализа\" днес от 20.00 ч. в Дома на киното, съобщават от София Филм Фест.\r\nФилмът е посветен на тоталната принуда към политическа коректност - това е кошмарно и също толкова ужасяващо, както и всяка друга диктатура. За щастие, при все сериозната тема, филмът демонстрира изключителното въображение на неговите автори\", коментира режисьорът Педро Алмодовар, председател на журито в Кан.\r\n\"Това е творба, която ще пожелая да видя отново именно защото е толкова богата и предизвикателна, в нея се съдържат толкова много различни неща. Политическата коректност може да се превърне в истински ад. Представен по толкова изключителен начин от майстор режисьор в киноистория, тя е важно да бъде видяна!\" - допълва Алмодовар.\r\r\n                    \r\n                    На 28 март рубриката продължава с \"Нелюбов\" на Андрей Звягинцев, една от най-разтърсващите творби на 2017 г. - \"силна, тайнствена и ужасяваща история за една цялостна катастрофа на духа - жестока драма, облечена привидно в жанровата форма на криминален трилър\".\r\n\"Филмът притежава хипнотична сила и непоносима неопределеност, която продължава до самия край. Това е история от съвременна Русия, чийто народ е оставен на благоволението на неумолими сили - липсата на любов е равнозначна на невъзможността на нашата планета да дава шанс за живот на човечеството, а обикновената необходимост да се осигури оцеляването се е изродила в безкраен стремеж към по-висок статус, пари, свобода да се домогнеш до по-добър апартамент, секс, лукс и себеутвърждаване в социалните медии.\r\nИ всичко това е ограничено от консервативните социални норми на християнството, конформизма и национализма. \"Нелюбов\" не притежава очевидното великолепие и размах на \"Левиатан\", като се доближава повече до язвителната драматургия на \"Елена\", но неговата страст и изключителна сила са неустоими\", пише в \"Гардиън\" Питър Брадшоу.", "date": "2018.03.27", "title": "\"Квадратът\" – тоталната принуда към политическа коректност"}