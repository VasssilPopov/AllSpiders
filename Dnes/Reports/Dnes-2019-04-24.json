{"url": "https://www.dnes.bg/politika/2019/04/24/zdraveopazvaneto-ni-bolno-a-moje-li-da-se-izlekuva.408639", "text": "Има ли лек за болното ни здравеопазване? Днес медицински сестри от Стара Загора отново излязоха на протест. Не вярват на обещанията за увеличение на заплатите, както и че отпуснатите средства ще стигнат до тях и ще бъдат разпределени по равно между всички медицински работници от държавните и от частните болници.\n\n\n\n\r\nПротестът бе подкрепен и от специалисти по здравни грижи от Казанлък, Сливен, Крумовград, Златоград, Кърджали и София. Присъстваха и медицински специалисти от детски градини, училища и от частни болници.\n\r\n\"Лекарство винаги има. То просто трябва да бъде приложено в необходимата доза. И мисля, че сега е най-подходящият момент това да бъде сторено\", коментира в студиото на \"Денят ON AIR\" началникът на Клиниката по неврохирургия на УМБАЛ \"Св. Иван Рилски\" доц. Васил Каракостов.\n                    \n                    \n                \r\nТой отбеляза, че е започнала реформа в сектора, за която таи надежди да бъде довършена.\n\r\n\"През последните 30 години се дават безброй идеи, никоя от тях обаче не бива свеждана до край. Трябва да има ясна и точна концепция за нещата, както и политическа воля\", категоричен бе той.\n\r\nПред  неврохирургът допълни още, че причината за това на практика се оказва страх и обслужване на определени интереси.\n\r\n\"Това обрича здравеопазването ни на неуспех. В целия свят бюджетите в секора стават все по-големи и по-големи, защото и проблемите в него са най-актуалните и за тях се харчат най-много пари\", каза още доц. Васил Каракостов.\n\r\nПо думите му, в България на първо място е необходимо да се започне от преструктуриране на болничните заведения, тъй като сегашното им състояние не водeло до никак добри резултати в каквото и да било отношение.\n\r\n ", "date": "2019.04.24", "title": "Здравеопазването ни - болно! А може ли да се излекува?"}
{"url": "https://www.dnes.bg/obshtestvo/2019/04/24/hemus-moje-da-e-gotova-oshte-prez-2023-g-prognozira-nankov.408610", "text": "Напълно реалистично е цялата автомагистрала \"Хемус\" да бъде готова година по-рано от обявеното и по нея от София до Варна да се пътува през 2023 г. Това коментира зам.-регионалният министър Николай Нанков в Ловеч.\r\nПо думите му това е възможно с промените в закона, които ще позволят съкращаване на сроковете за  извършване на отчуждителни процедури, както и при добра организация.\n\nПреди две седмици депутати предложиха промени в Закона за държавната собственост, които се очаква да бъдат приети до месец.\r\nТова ще намали в пъти сроковете за отчуждителни процедури и от тях ще бъде спестявана поне година-година и половина, без това да нарушава финансовите интереси на собствениците на земя, съобщиха от МРРБ.\r\n                    \n                    \n                Преди две години бяха приети и промени в Закона за опазване на околната среда, което също допринесе за съкращаване на сроковете с между 6 месеца и година.\n\r\nВ Ловеч Нанков участва в третата поредна дискусия за изграждане на инфраструктурния обект на тема \"Магистрала \"Хемус\" – новите 134 км\". В нея се включиха също председателят на Управителния съвет на Агенция \"Пътна инфраструктура\" Георги Терзийски и изпълнителният директор на \"Автомагистрали\" ЕАД Стоян Беличев.\n\r\nПрез юни започват процедурите за последните близо 90 км на магистрала \"Хемус\" в участъка от разклона с пътя Русе - Велико Търново до п.в. \"Буховци“, съобщи още Николай Нанков.\n\r\nОтсечката от Велико Търново до п.в. \"Буховци\" ще бъде разделена на три подучастъка. За първите два с дължина около 60 км от Велико Търново в посока Търговище се актуализират подробните устройствени планове. За тях до 20-25 дни може да започне обществена поръчка за изработване на разширен идеен проект. \n\r\nПрез есента се очаква да бъде завършен участъкът от Ябланица до п.в. \"Боаза\" от АМ \"Хемус\". Близо 10-километровото трасе вече е готово на 80%. След 2 седмици започва полагане на циментова стабилизация, след което и поетапно полагане на асфалта. \n\r\nОт вчера „Автомагистрали“ ЕАД започна поетапното строителство на 134 км от автомагистралата между п.в. \"Боаза\" и разклона с пътя Русе – Велико Търново. За изграждането на отсечката от държавния бюджет са осигурени 1,12 млрд. лв. без ДДС. Трасето е разделено на шест участъка. В момента се изготвят технически проекти за участъците от 1 до 3. \n\r\n\"Знаем какво направи АМ \"Тракия\" за Южна България и какво се изгради около нея. За съжаление люлката на българщината – Северна България, изостава в последните 30-40 години и демографски, и икономически. \"Хемус\" или \"Тракия\" не са панацея за дадения регион, но имат огромно икономическо и социално значение\", коментира регионалният заместник-министър.\r\nПо думите му, сравнявайки параметрите за 2017 г. за Северна и Южна България, две трети от населението на страната, което живее на юг от Стара планина, създава 75% от Брутния вътрешен продукт. Нетните чуждестранни инвестиции в Южна България са 93%. Това не се дължи само на един инфраструктурен обект, но той е основна предпоставка за всички икономически и социални активности, които следват развитието на подобна базисна инфраструктура.", "date": "2019.04.24", "title": "\"Хемус\" може да е готова още през 2023 г., прогнозира Нанков"}
{"url": "https://www.dnes.bg/sofia/2019/04/24/izpisaha-go-zdrav-pacient-pochina-na-praga-na-bolnicata.408633", "text": "Пациент почина веднага след като е бил изписан от столичната \"Пета градска болница\". За това съобщава свидетел на трагедията Пламен Стойков на страницата си във Facebook.\r\nСпоред директора на болничното заведение, мъжът е бил в добро общо състояние в момента на изписването, съобщава \r\nНа друго мнение е Пламен Стойков, който описа случилото се в социалните мрежи. Предостяваме ви текста без редакторска намеса: \"Днес 24.04.2019 в София отидох да помогна на приятел да вземе вуйчо си от 5та градска изписан здрав...болният в момента който излезе предболницата рухна на земята и почна да стене. 30 мин съм се молил някой да излезе да го види защото видимо не е добре. след това се обадих на 112, които дойдоха след още 30 мин. Като лицето от 112 ме пита за адреса на 5та градска в София (представете си го) забелязах че виталния статус на човека бързо спада, отново никаква помощ от болницата която го е изписала здрав. Линейката дойде и се оказа че има вода в белия дроб. Почина 2 мин.по-късно на улицата като куче пред болницата. Междувременно една жена излезе от болницата докато още човека беше жив и каза че се преструвал и нищо му нямало, друга излезе да го разпитва за социалния му статус и дали е осигурен, никой не му помогна. Мола да се даде гласност и да се сезира, който трябва за това безхаберие\".\r\n                    \n                    \n                От Спешна помощ обясниха, че когато екипът е отишъл на място, мъжът вече е бил издъхнал. \"Сигналът за инцидента е подаден в 11.54 часа, но тогава няма свободен екип. В 12.13 часа наш екип тръгва и за 13 минути е на място. Лекарите от Спешна помощ са предприели реанимационни действия, включително и пациентът е бил интубиран, но без резултат\", обясниха от Бърза помощ.\r\nДиректорът на Пета градска болница д-р Борил Петров е запознат със случай и е разпоредил проверка.\r\nПо думите му, пациентът е бил за четвърти път на лечение в болницата от началото на годината. \"Става въпрос за мъж на 71-72 години. За първи път го приемаме на 25 февруари, след това на 5 март, след това на 2 април и на 18 април. Той е бил с множество заболявания и днес е бил изписан в добро общо състояние. Внезапно му прилошава на излизане от болницата. Тепърва ще се установи причината за смъртта. Може да се касае и за внезапна смърт. Към момента това е информацията. Пак ще кажа, че съм разпоредил проверка, за да се изясни всичко по случая\", каза още д-р Петров.\r\nНе се споменава дали през всичките тези прегледи в болницата на пациента му е направен ренген за да се разбере имал лие вода в белите дробове.", "date": "2019.04.24", "title": "Изписаха го \"здрав\": Пациент почина на прага на болницата"}
{"url": "https://www.dnes.bg/obrazovanie/2019/04/24/mon-s-ideia-uchi-decata-na-moral-patriotizym.408635", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Образователното ведомство си постави за цел да учи децата на морал, уважение към институциите и патриотизъм. Това ще стане чрез стратегия за възпитание. Радостина Новакова от МОН обясни, че с тази програма ще се компенсира дефицити.\r\nВ същото време всяка година 3000 учители придобиват право да се пенсионират. В момента около 65 процента от учителите са на възраст над 50 години.\r\nБожила Симова ни разказва за една инициатива в памет на Тодор Колев в предаването \"Директно\" по Bulgaria ON AIR.\r\n ", "date": "2019.04.24", "title": "МОН с идея: Учи децата на морал, патриотизъм..."}
{"url": "https://www.dnes.bg/index/2019/04/24/dimityr-i-bai-tynio-tandem-ot-chovek-i-kukla-s-hapliv-ezik.408475", "text": "\r\nДимитър и бай Тъньо са неразделен тандем, макар и понякога необичаен. Димитър е човек, а Тъньо е кукла с хаплив език. \n\r\nДимитър е куклен актьор и е единственият у нас, който владее изкуството на вентрологията - \"говорещ с корема\". \n\r\nИ така човекът дава своя глас на кукла. Ба Тъньо обаче е редовно недоволен, истински балкански мъж в поведение и облекло. \n                \n                \r\nВижте още за двамата във видеото на DW.\r\n", "date": "2019.04.24", "title": "Димитър и бай Тъньо – тандем от човек и кукла с хаплив език"}
{"url": "https://www.dnes.bg/politika/2019/04/24/imotnata-proverka-na-karakachanov-ataka-sreshtu-vmro.408634", "text": "В прокуратурата постъпи сигнал и срещу Красимир Каракачанов във връзка с публикации, че вицепремиерът притежава недекларирани имоти.\n\n\r\n\"Това не е нито първата, нито последната атака срещу ВМРО и лидери на партията. За съжаление в предизборна обстановка, в каквато се намираме в момента, сякаш стана нормаклно да бъдат използвани всякакви компромати\", коментира в студиото на \"Денят ON AIR\" депутатът от ВМРО Юлиан Ангелов.\n\r\nToй бе категоричен обаче, че случаят с жилището на Каракачанов нямал нищо общо с останалите подобни, засягащи български политици, които бяха извадени на дневен ред.\n\r\n\"Всичко, което вицепремиерът притежава по закон е описано и декларирано. Спекулираше се и с цената на имота. А в действителност тя е над два пъти по-висока от тази, която се тиражираше навсякъде\", отсече Ангелов.\n                    \n                    \n                \r\nПред  депутатът от ВМРО добави още, че няма нищо лошо в това човек да притежава недвижимо имущество. Независимо дали става въпрос за политиците или за обикновените граждани. Важно било обаче всичко да е изрядно.\n\r\n\r\n ", "date": "2019.04.24", "title": "Имотната проверка на Каракачанов - атака срещу ВМРО?!"}
{"url": "https://www.dnes.bg/health/2019/04/24/6-nachina-se-predpazite-ot-napylniavane-po-praznicite.408509", "text": "Най-хубавото време от годината е това, в което отбелязваме любимите си празници. Великден наближава, а заедно с него и уханието на празничните трапези, което примамва да похапнем от всички изкушения.\r\nНай-трудно е именно да се устои на вкусните лакомства на празничната трапеза. По празниците често разваляме режима си на хранене и качваме килограми.\r\nЗа да се предпазите от този риск, вижте някои малки трикове на трапезата за Великден, които ще ви помогнат да не напълнеете.\r\n\r\nИзбягвайте допълнително обогатената с въглероден диоксид вода. Вместо нея наблегнете на минералната, трапезната или, ако предпочитате, натурално газираната. Те са по-добрата алтернатива на сладките напитки и най-вече алкохола, тъй като са много калорични и добавят излишни калории към и без това многото такива, погълнати на празничната трапеза.\r\n                    \n                    \n                \r\nЕдна често срещана грешка, която много хора правят, е да не слагат нищо в устата си, докато не седнат на трапезата. Това е неправилна стратегия, която поставя организма пред истинско предизвикателство. Може да мислите, че гладуването преди обилното хранене ви спестява излишни калории, но това е стрес за организма. Той превключва на режим „изчакване“ и когато започнете да се храните, тялото складира калориите под формата на мазнини, като начин да се предпази от последващо гладуване.\r\nСпециалисти съветват преди празничната трапеза да се похапва нещо полезно и не толкова калорично, за да може организмът да поддържа здравословния ритъм на метаболизма.\r\n", "date": "2019.04.24", "title": "6 начина се предпазите от напълняване по празниците"}
{"url": "https://www.dnes.bg/notifikacii/2019/04/24/3-3-na-armiiata-devet-ot-botev-izhvyrliha-cska-za-kupata.408637", "text": "Ботев Пловдив се класира на финала за Купата на България след невиждана драма на реванша с ЦСКА.\n\r\nМачът на стадион \"Българска армия\" спокойно може да се определи като №1 у нас от началото на века и завърши при драматичното 3:3. Така с общ резултат 6:5 \"канарчетата\" си осигуриха участие в директната битка за трофея, където ще срещнат градския съперник Локомотив.\n\r\nБотев поведе насред София с 2:0 с голове през първото полувреме на Тодор Неделев и Лъчезар Балтанов. След почивката Али Соу намали, а Филип Филипов беше изгонен за втори жълт картон. По-късно Евандро направи 2:2, а в 84-ата минута Антонио Вутов беше изгонен директно от игра.\n\r\nПричината беше оспорване за дузпа за ЦСКА, от която Соу покачи на 3:2. Но с девет души на терена гостите не се предадоха и Кристиан Димитров с глава прати \"жълто-черните\" на финал!\n                \n                \r\nСтатистиката показва, че двата отбора са играли 15 пъти помежду си за Купата. \"Червените\" спечелиха последните си две домакинства на пловдивчани – 2:1 и 4:1, с което прекъснаха серията от три поредни равенства помежду им в столицата.\r\nВижте още новини за спорта в ", "date": "2019.04.24", "title": "3:3 на \"Армията\": Девет от Ботев изхвърлиха ЦСКА за купата"}
{"url": "https://www.dnes.bg/sofia/2019/04/24/da-im-vyrvi-po-voda-shpalir-zamesti-tradicionnoto-menche-na-svatba.408622", "text": "\nКолеги изненадаха служител на столичната дирекция \"Аварийна помощ и превенция“ на излизане от кметството на \"Московска\" 33, където току-що се беше оженил. \r\nЗа да върви по вода на младото семейството, те решиха да им полеят вода не с менче, а с нестандартен шпалир. \r\n ", "date": "2019.04.24", "title": "Да им върви по вода! Шпалир замести традиционното менче на сватба"}
{"url": "https://www.dnes.bg/zvezdi/2019/04/24/na-ostrova-megan-se-spriala-na-dve-myjki-imena.408625", "text": "Броени дни до появата на новото кралско бебе, спекулациите на Острова за пола му и как ще бъде кръстено, се увеличават. Фенове на Меган и Хари залагат къде ще се роди бебето и какво име ще му дадат.\r\nСпоред британските медии, покойната принцеса Даяна е отхвърлила две имена за синовете си, които сега херцогинята на Съсекс обожава и нищо чудно да избере едно от тях. Това означава ли, че тя ще роди момче?\r\n \r\nАндрю Мортън пише в книгата за принцеса Даяна, че тя не харесвала Артур и Алберт, но била поставена пред свършен факт и тези имена присъстват в следващите имена на синовете ѝ. Така Хари всъщност е Хенри Чарлс Албърт Дейвид Маунтбатън-Уиндзор, а брат му – Уилям Артър Филип Луи Маунтбатън-Уиндзор.\r\n \r\nТочно както на Хенри казват Хари, така и първото име на Меган е друго. Тя всъщност е Рейчъл Меган Маркъл, но като актриса започнала да се представя с второто си име.\r\n \r\nСпоред залозите, вероятността детето на херцогът и херцогинята на Съсекс да се казва Албърт е 12/1, а Артур – 16:1.\r\n \r\nМеждувременно таблоидите съобщиха, че името на Меган е влязло в английския речник като сленг. Вече думата „meghanmarkle“ ще се използва като глагол, означаващ „да се банне“ или да се прекрати общуването с някого.\r\n \r\nАвторите на един от новите речници посочват и пример: „Тя „меганмаркна“ приятелите си, когато стана известна“ или казано по-просто – тя игнорира приятелите си.\r\n \r\nМного британци смятат, че най-новия сленг е подигравка с кралското семейство.\r\n \r\n\r\n ", "date": "2019.04.24", "title": "На Острова: Меган се спряла на две мъжки имена"}
{"url": "https://www.dnes.bg/obshtestvo/2019/04/24/niama-mesta-v-zabavachkata-mestnata-vlast-moje-da-gi-uvelichi.408621", "text": "Общинските съвети в общините, където не достигат места в детските градини, ще могат да завишават броя на децата в групите над максимално определения брой. Това реши правителството с промени в Наредбата за финансирането на институциите в системата на предучилищното и училищното образование.\r\nКогато броят на децата в групите, изчислен на базата на средна месечна посещаемост за период от три последователни месеца, е по-малък от 12 за яслените групи и 18 - за останалите, броят на децата може да бъде завишен над максималния с до 3 деца.\r\nЗавишаването ще е възможно при условие, че са спазени здравните изисквания към детските градини.\n\r\nТака ще се подпомогнат усилията на общините за обхващане на по-голям брой деца в системата на предучилищното образование и за пълно обхващане на децата в задължителна предучилищна възраст, смятат от МС.\n                    \n                    \n                \r\nДруга промяна предвижда възможност броят на учениците в паралелките да се завишава над максималния при формирането на паралелките, както и в случаите на преместване на ученици.", "date": "2019.04.24", "title": "Няма места в забавачката? Местната власт може да ги увеличи"}
{"url": "https://www.dnes.bg/snimka-na-denia/2019/04/24/toplo-vreme-za-praznichnite-dni-po-velikden.408589", "text": "Топло и главно слънчево ще бъде времето в почивните дни за Великден, .\n\r\nПрез нощта ще бъде предимно ясно и почти тихо. Минималните температури ще са между 5 и 10 градуса. На Велики четвъртък ще бъде предимно слънчево. След обяд над планините ще се развива купеста облачност, в отделни райони и купесто-дъждовна, от която ще превали, възможно е и да прегърми. \n\r\nЩе духа слаб вятър, предимно от югоизток. Ще е по-топло, с максимални температури между 20 и 25 градуса, по-ниски ще останат по Черноморието - 14-17 градуса.\n\r\nНад Черноморието ще бъде слънчево. Ще духа слаб до умерен югоизточен вятър. Максималните температури ще са между 14 и 17 градуса, а температурата на морската вода - 11-13 градуса. Вълнението на морето ще е 1-2 бала.\n                \n                \r\nНад планините ще е предимно слънчево, след обяд с купеста, в отделни райони и купесто-дъждовна облачност, от която ще превали, възможно е и да прегърми. Вятърът ще е слаб до умерен от юг-югозапад. Максималната температура на височина 1200 метра ще е около 17 градуса, а на 2000 метра - около 10 градуса.\n\r\nВ петък ще преобладава слънчево време, след обяд над Западна и Централна България с развитие на купеста и купесто-дъждовна облачност. На места в планинските райони там ще има краткотрайни превалявания, придружени с гръмотевици. Повишението на температурите ще продължи и максималните ще са между 23 и 28 градуса, по-ниски по Черноморието. Минималните ще са между 6 и 11 градуса.\n\r\nВ събота, 27 април, над западната половина от страната, а привечер и през нощта в неделя и в неделя и на изток, ще се развива купеста и купесто-дъждовна облачност. Ще има краткотрайни, на места, главно в Западна и Централна България, и интензивни валежи, придружени с гръмотевици и с временно усилване на вятъра. Възможни са градушки. \n\r\nНад Източна България през по-голямата част от деня в събота ще преобладава слънчево време, вятърът ще е от юг и температурите ще са високи, докато в Западна със северозападен вятър, ще захладнее.\n\r\nНа самия Великден, както и в понеделника след него, времето ще остане предимно слънчево. Максималните температури ще бъдат почти навсякъде над 20 градуса, но краткотрайни валежи на места не са изключени.", "date": "2019.04.24", "title": "Топло време за празничните дни по Великден"}
{"url": "https://www.dnes.bg/obshtestvo/2019/04/24/predi-velikden-80-t-agneshko-ot-makedoniia-na-pazara-ni.408593", "text": "Агнешко месо от Македония залива българския пазар преди Великден. От Националната овцевъдна и козевъдна асоциация са изпратили сигнал до Българската агенция за безопасност на храните, че у нас са влезли  80 т агнешко от западната ни съседка, съобщи във Велико Търново Симеон Караколев, съпредседател на асоциацията.\r\nМесото се продава в една от търговските вериги и  е с неясен печат, който не гарантира нито произхода му, нито качеството  му. По думите на Караколев месото е от кланица в Македония, влязло е в Гърция и оттам в България - в три склада в София, Добрич и Пловдив.\r\n\r\n                    \n                    \n                От асоциацията настояват БАБХ да извърши проверка не само в магазинната  мрежа, но и в централните складове, където то се съхранява.\r\n\"Ако БАБХ работи по правилата, то месо, което е с нечетливи печати трябва да бъде възбранено\", посочи Караколев и уточни, че цената на внесеното агнешко месо е с 20 процента по-ниска от това, което предлагат българските производители, съобщи БТА.\r\n\r\nОт миналата година българското агнешко и овче месо на пазара се продава със сини печати, припомни той. От асоциацията смятат, че месото от български производители за предстоящите празници, което се продава, е около 200 тона.\r\nФермерската цена на дребно е около 6.00 лв. на килограм, на едро килограм българско агнешко месо е между 4.50 и 5.00 лева, а в магазинната мрежа се продава на цени между 13.00 и 18.00 лева, уточни съпредседателят на организацията.\r\nТой отбеляза, че в големите вериги агнешкото месо на цена под 13.00 лева за килограм е внос от други държави.", "date": "2019.04.24", "title": "Преди Великден: 80 т агнешко от Македония на пазара ни"}
{"url": "https://www.dnes.bg/index/2019/04/24/triabva-da-se-svyrjem-s-nego-zapadyt-speshno-tyrsi-kontakt-sys-zelenski.408483", "text": "Служители от Европейския съюз вчера трескаво се опитваха да се свържат по телефона с новоизбрания украински президент Володимир Зеленски, а западните сили гадаят дали телевизионният комик ще се вслуша в техните призиви да продължи реформите, които, както се надяват те, ще задържат страната твърдо извън хватката на Русия, пише Ройтерс.\n\r\nЛидерите на европейските институции Доналд Туск и Жан-Клод Юнкер изпратиха съвместно поздравление до 41-годишния политически новак за лесната му победа над Петро Порошенко, който в продължение на 5 години бе западният фаворит в Киев.\n\r\nНо те освен това подчертаха, че очакват повече демократични реформи и борба срещу корупцията. Изтъквайки гладкото протичане на изборите в неделя като \"важно постижение\" след петте години, през които ЕС наливаше пари в Украйна и понасяше цената на икономическите санкции срещу Москва, председателите на Европейския съвет и на Европейската комисия призоваха Зеленски към приемственост.\n\n\n\n\r\n                \n                \"Още много работа трябва да бъде довършена, за да се реализира напълно мирната, демократична и процъфтяваща Украйна, за която призоваха нейните жители. Можете да разчитате на силната подкрепа на ЕС по пътя на реформите, включително укрепване на върховенството на закона, борба срещу корупцията, поддържане на макрофинансова стабилност и продължаване на основната реформи в енергийния сектор\", написаха Туск и Юнкер.\n\r\nПредвид великденската ваканция в Европа и Северна Америка нямаше друг коментар за резултата от балотажа, който беше предизвестен от всички социологически изследвания напоследък. Дипломати и служители в Брюксел, работещи както за Европейския съюз, така и за НАТО, заявиха, че Зеленски все още до голяма степен е неизвестна величина за западните правителства.\n\r\n\"Малцина сред европейския елит го познават (ако изобщо има такива)\", каза високопоставен евродипломат в Брюксел.\n\r\nДруг дипломат нарече \"доста трудна\" задачата на Зеленски, както в предстоящите назначения и парламентарни избори, така и в неговите връзки с милиардери - балансьори на властта. Един от тях е Игор Коломойски, собственик на телевизионния канал, който излъчва неговото шоу. Все пак дипломатът заяви, че изпитва известен \"предпазлив оптимизъм\".\n\r\nПредставители на ЕС дискретно са поддържали контакт с хора, близки до Зеленски, откакто той надви Порошенко на първия тур, казаха източници от ЕС пред Ройтерс.\n\r\nВ посланието си вчера Туск и Юнкер предложиха среща колкото се може по-скоро и в следващите часове служители се заеха да установят телефонен контакт. Имаше и ориентировъчни планове за официална среща на върха ЕС-Украйна през юли.\n\r\nГерманският канцлер Ангела Меркел заяви в писмо до новоизбрания президент, който се очаква да встъпи в длъжност следващия месец, че се надява да го посрещне скоро в Берлин за разговори.\n\r\n\"Германското правителство и занапред ще продължи да подкрепя правото на Украйна на суверенитет и териториална цялост\", написа тя.\n\r\n\n\r\nЕвропейският съюз е инвестирал много (и икономически, и политически) в Украйна, разглеждайки я като потенциален модел за други посткомунистически съседи и като преден пост срещу Русия, възприемана като нарастваща заплаха, особено от страните от ЕС, живели десетилетия под контрола на Москва. Но 28-членният блок същевременно е разочарован от продължаващата корупция и недостатъците на демокрацията в Украйна.\n\r\nНие гледаме на процеса като победа за украинската демокрация и сме готови да работим с него (Зеленски) за реформите. Но той остава неизвестна величина. Трябва да установим контакт по телефона с него, да уговорим срещи, да внушим нашето послание, за да го убедим, че нуждата от реформи е сериозна и да го уверим в нашата подкрепа, но само на базата на реформи. Очевидно това е порицание за Порошенко, но същите реформи в икономиката и против корупцията все още са от ключово значение, каза висш служител от ЕС пред Ройтерс.\n\r\nДруг висш служител също наблегна, че според Брюксел Зеленски е бил облагодетелстван от разочарованието от Порошенко. И макар контактите по време на предизборната кампания да означават, че Зеленски не е напълно непознат поне за неколцина служители на ЕС, същият източник призна: \"Ние нямаме много ясна представа за неговите идеи извън това, което е говорил по време на кампанията\".\n\r\nТези предизборни изявления включваха запазването на прозападен курс най-общо казано, макар че Зеленски не говореше като Порошенко как Украйна един ден ще влезе в ЕС и в НАТО (нито едно от двете не допада особено на западните страни).\n\r\nГенералният секретар на НАТО Йенс Столтенберг написа в Тwitter своите поздравления, като добави предпазливо: \"Украйна е ценен партньор на НАТО и ние очакваме да продължим нашето сътрудничество\".\n\r\nЕвропейски дипломат, работещ за НАТО в Брюксел, каза: \"Ние го поздравяваме, но тепърва ще трябва да анализираме кой е\".\n\r\nПо думите на Туск и Юнкер по-нататъшното реализиране на търговско-политическото споразумение на Киев с ЕС може да осигури \"жизненоважна\" помощ. Тази сделка, която според Кремъл пренасочва най-големия от съветските сателити към Запада, бе фактор за събитията, чиято кулминация стана идването на власт на проевропейски лидери в Киев, анексирането от Русия на Кримския полуостров през 2014 г. и завземането от проруски сепаратисти на властта в рускоезична Източна Украйна. \r\n \r\n/БТА/", "date": "2019.04.24", "title": "Трябва да се свържем с него! Западът спешно търси контакт със Зеленски"}
{"url": "https://www.dnes.bg/stranata/2019/04/24/tol-sistemata-10-800-kilometra-pytishta-popadat-v-obhvata-i.408631", "text": "Картата с пътищата на страната, които попадат в обхвата на тол таксата, която ще бъде въведена от 16 август, е готова. Тя ще бъде в различни цветове, за да се вижда за кои пътища ще се плаща тази такса и за кои не, каза министърът на регионалното развитие и благоустройството Петя Аврамова пред ресорната парламентарна комисия.\n\n\r\nМинистърът информира, че е от 20 000 километра републиканска пътна мрежа, 10 800 километра попадат в обхвата на тол системата, като част от тях ще бъдат с нулева ставка, защото са в лошо състояние. Тя съобщи, че е разпоредила проверка на тези 10 800 километра пътища и най-вече на тези от втори и трети клас, за да се получи краен вариант на картата с пътищата с нулева такса, след което на предстояща среща с превозвачите ще бъде представен както обхватът на пътната мрежа с тол такса и ще бъде коментиран размерът й.\r\n                    \n                    \n                По отношение на стационарните точки на тол системата министърът информира, че са изградени 23 нови рамки, 26 са в процес на изграждане и 51 са в процес на изготвяне на документация за издаване на разрешение за строеж, освен това се преоборудват и съществуващи такива рамки, пише БТА.\r\nВ страната ще има почти 300 точки, с което ставаме лидер по гъстота на стационарни контролни точки, обясни проф. Олег Асенов, началник на отдел \"Управление на информационните системи и инфраструктура\" в Националното тол управление, което е в структурата на пътната агенция, и даде за сравнение Франция, където те са 80.\r\nС въвеждането на системата ще има такова тол покритие, което да гарантира териториална равнопоставеност. От гледна точка на техническо и търговско опериране дейностите по въвеждането на системата се изпълняват по график, допълни Асенов и информира, че тестването й ще започне от 15 май. Той подчерта, че приоритетен ще е елементът от системата, свързан с обслужването на клинентите. В отговор на депутатски въпрос той уточни, че непрекъснато се поддържа контакт с ресорните органи, свързани със строителните разрешения на съоръженията.\r\nПо темата за размера на тол таксата министърът информира, че диалогът с превозвачите продължава. Тя подчерта, че разчита на ресорната комисията на подкрепата за тази по думите й важна и трудна реформа в пътния сектор. Знам притесненията на превозвачите, но това е справедлива реформа, която трябва да въведе принципа който повече руши пътищата, плаща повече, защото в момента тежестта е върху леките автомобили, а с тези средства ние ремонтираме пътищата, изтъкна министърът.\r\n ", "date": "2019.04.24", "title": "Тол системата: 10 800 километра пътища попадат в обхвата й"}
{"url": "https://www.dnes.bg/notifikacii/2019/04/24/blizo-37-000-leva-vyrnati-na-jertvi-na-alo-apashi-v-dobrichko.408619", "text": "На потърпевши от телефонни измамници граждани в Добричка област са възстановени 36 810 лева през изминалато тримесечие на годината, съобщи началникът на Криминалната полиция при областната дирекция на МВР Красимир Манолов.\r\nПо думите му при извършените десет измами през периода, девет от които са разкрити, посегателите са успели да измъкнат най-вече от възрастни жени общо 56 000 лева. \r\nСедем \"ало\" измамници са задържани, сред които петима са установени като т. нар. мулета, а двама са разигравали сюжети по телефона.\r\nИзмамниците продължават да заблуждават възрастни хора с искане да помогнат с пари на полицията, на болницата или други институции, заяви директорът на областната дирекция на МВР старши комисар Никола Панчев и апелира хората да не се доверяват на подобни обаждания по телефона.", "date": "2019.04.24", "title": "Близо 37 000 лева върнати на жертви на ало апаши в Добричко"}
{"url": "https://www.dnes.bg/eu/2019/04/24/250-kilogramova-bomba-ot-vtorata-sveovna-izbuhna-v-germaniia.408604", "text": "Избухна 250-килограмова бомба от Втората световна война в германския град Регенсбург, съобщава BBC.\r\nБомбата била намерена в южните части на града по време на ремонтни дейности. Тя обаче не можела да бъде преместена или обезвредена. Това наложило в радиус от 1,5 км 4 500 човека да бъдат евакуирани.\r\nБило взето решението бомбата да се обезвреди на място заради сложния детонатор, с който била снабдена.\r\nЕкплозията, макар и контролирана, нанесла щети на съседните сгради и много от стъклата били счупени.\r\nМалък робот е поставил взривни устройства до бомбата, която е била взривена в 5 ч. местно време.\r\nГражданите били допуснати пак до района след проверка на местната полиция.", "date": "2019.04.24", "title": "250-килограмова бомба от Втората свеовна избухна в Германия"}
{"url": "https://www.dnes.bg/obshtestvo/2019/04/24/modata-na-shevicite-veneta-raikova-otkriva-butik-v-kitai.408572", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВенета Райкова изработва рокли с шевици и народни мотиви, въпреки че образованието ѝ е далеч от тази сфера. Тя обаче открива вдъхновението, след като се е ориентирала първо към детските дрехи. След това започва да изработва рокли с шевици, а скоро ѝ предстои да открие собствен бутик и то в Китай.\n\r\n\"В мига, в който започнах да чета за шевиците, ми стана още по-интересно и реших, че може в днешно време дамата да се чувства красива, сигурна и истинска българка с елементи от фолклора\", разказа тя в студиото на \"България сутрин\".\n\r\nРайкова обясни, че сега прави само рокли, но се надява да започне да изработва и дрехи за мъже. Тя подчерта, че всичко в шевиците значи нещо.\n                    \n                    \n                \r\n\"Всяка рокля има име. Слънцето е основен символ на българите. Аз пиша само красиви пожелания, а не историята на конкретен човек\", допълни още Венета Райкова. Тя обясни, че в миналото цялата история на една жена е била изписвана на носията ѝ. , че дрехите, които изработва са за конкретен повод.\n\r\n\"В моите дрехи няма колекции, защото са непреходни. Всичко, което аз съм направила и както го мисля да се получава нататък, е първо изпробвано от мен като кройка и материал. Участвам във всеки един етап от направата на роклята\", завърши Венета Райкова.\r\n ", "date": "2019.04.24", "title": "Модата на шевиците: Венета Райкова открива бутик в Китай"}
{"url": "https://www.dnes.bg/sofia/2019/04/24/zaradi-samoubiicite-otdeliat-s-ogradi-peronite-v-metroto.408608", "text": "\nНе само спирките на третия лъч на метрото ще има специални стъклени прегради срещу опити за самоубийства, но и на някои от двете стари линии. \n\r\nПредпазните съоръжения с цел безопасността на хората, обясни столичният кметът на София Йорданка Фандъкова.\n\n Още при проектирането на третия лъч на метрото беше взето решение пероните и влаковете да бъдат отделени със стъклени прегради с цел безопасност. Преградите ще се отварят само пред вратите на влака, така че да бъдат невъзможни опитите за самоубийството и да се избегне неволно падане върху релсите. \n\r\nКато най-рискови са отчетени станциите \"Опълченска\" и \"Национален стадион Васил Левски\" и те първи ще бъдат оборудвани със специалните огради.\n                    \n                    \n                \r\nПрез октомври миналата година на станцията до стадиона мъж се хвърли пред метрото. За щастие оцеля, но влакът отряза единия му глезен. \n\r\nПрез септември 43-годишна жена падна на релсите на станция \"Опълченска\" и загина. \n\r\nОт \"Метрополитен\" проучват и други 10, обясни шефът на дружеството Стоян Братоев. \n\r\nДо края на годината ще бъде пуснат първият етап от 8 км и 8 метростанции.\n\r\nВторият етап от 4 км до Околовръстния път на \"Горна баня\" ще е готов през 2020 г.\n\r\nЕдиничните изпитания на новите метровлакове модел \"Инспиро\", произведени от фирма \"Сименс\" в част от трасето на метрото, започнаха от днес.\n\r\nМетровлаковете ще се движат в участъка \"Депо Земляне\" - метростанция \"Красно село\"- метростанция \"Бул. България\".\n\r\nЙорданка Фандъкова провери как върви напредъка на изграждането на третата линия на метрото.", "date": "2019.04.24", "title": "Заради самоубийците отделят с огради пероните в метрото"}
{"url": "https://www.dnes.bg/sofia/2019/04/24/vyzstanoviavat-kypalniata-mariia-luiza-v-borisovata-gradina.408579", "text": "Внасят за обсъждане новия Подробен устройствен план на Борисовата градина в направление \"Архитектура и градоустройство\" на Столичната община, съобщава БНТ.\r\nПроектът представя план на обновлителните дейности за следващите 20 години в една от най-големите зелени площи на София.\r\nАрх. Атанас Ковачев пое ролята на ръководител на проекта за обновлението на Борисовата градина.\r\nВъзстановяването на къпалнята „Мария Луиза“ и Летния театър са сред основните идеи за връщане на стария облик на парка.\r\nПредвидено е строителството на музей \"Зелената памет на София\" на мястото на известна автокъща в парка, а бившият стадион \"Юнак\" ще се преустанови в просторна амфитеатрална ливада, от където ще започва съвсем нова алея в градината, за целта обаче конната база трябва да бъде преместена срещу \"Ловния парк\". \r\n ", "date": "2019.04.24", "title": "Възстановяват къпалнята \"Мария Луиза\" в Борисовата градина"}
{"url": "https://www.dnes.bg/science/2019/04/24/krai-na-suetata-instagram-spira-da-pokazva-laikove.408576", "text": "Instagram може вече да не показва колко хора са лайкнали определена снимка.\r\nСоциалната мрежа е много популярна сред младите - там те споделят сладки селфита, снимки от партита, фестивали, събития, тренировки, както и снимки на любими места, ястия, напитки, домашни любимци и т.н., а и да следят любимите си знаменитости.\r\n \r\nНо може да бъде и опасна, както неведнъж са казвали звезди като Хейли Бийбър и Лейди Гага. Instagram влияе зле на психичното здраве, самооценката и самочувствието, тъй като младите редовно се сравняват със звездите или дори с приятели. Често снимките в мрежата са доста обработени, което създава нереалистични очаквания.\r\n \r\n\r\n ", "date": "2019.04.24", "title": "Край на суетата? Instagram спира да показва лайкове"}
{"url": "https://www.dnes.bg/notifikacii/2019/04/24/kungfu-maistor-izpisva-simvoli-s-vodna-struia-ot-okoto-si.408584", "text": "Майстор по кунгфу в Китай показа висока степен на владеене на своята физика, като поля цветя с вода, която шмърква през ноздрите си и изкарва през слъзните канали на очите си като поливна струя, съобщи Daily Mail.\r\nЧжан Илун от град Синсян, провинция Хънан, може да прилага умението си и в китайската калиграфия. На видеозапис се вижда как той изпръсква водата през дясното си око и изписва йероглифи върху червена хартия.\r\nМъжът разказва, че тренирал умението усилено вече 10 години. Днес възможностите му се простират до изпращане на водната струя на разстояние 1,7 метра.\r\n\"Отначало можех да изпръсквам през очите си едва няколко капки вода. След няколко месеца достигнах разстояние между 10 и 20 см\". Илун продължил да се усъвършенства.\r\nМайсторът по бойни изкуства обаче предупреждава публиката, и особено децата, да не го имитират, защото практиката все пак била опасна. \r\n ", "date": "2019.04.24", "title": "Кунгфу майстор изписва символи с водна струя от... окото си"}
{"url": "https://www.dnes.bg/obshtestvo/2019/04/24/23-godishen-bylgarin-specheli-stipendiia-ot-fondaciia-herc.408630", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n23-годишно момче стана първият българин, спечелил стипендия за млади учени на американската фондация \"Херц\", съобщава . Докторантът по теоретична физика в университетa \"Харвард\" Александър Атанасов успял да се пребори с над 750 кандидати за финансирането. Той ще получи 250 хил долара за 5 години.\r\nАтанасов има бакалавърска и магистърска степени по математика в университета \"Йейл\".\r\nПред Bulgaria ON AIR той описа интересите си към гравитационната теория на Айнщайн, теорията на черните дупки, теорията на квантовото поле и по-конкретно как тези идеи сочат към нови закономерности на нашата вселена.\r\n                    \n                    \n                Атанасов добави, че се гордее с произхода си и се замисля за бъдеще в България, която е напуснал още на 2 години.\r\n\"Моята майка беше професор по балканска история, а баща ми беше архитект. Нямаше много наука в семейството, но в гимназията имах много добри учители и по математика и по физика\", каза още Атанасов.\r\nНо той все пак попада на добри учители по математика и физика, които го запалват по предметите и му помагат да извърви дългия път до стипендията \"Херц\".\r\n\"Безвъзмездна е – без задължения. Дава ми свобода да преследвам своите академични интереси по-добре. Ако искам да участвам в научни конференции в Европа, мога да взема от тези пари\", сподели докторантът.\r\nЦелта на фондацията е да подкрепя млади учени, които искат да променят света към по-добро. Тя е била основана през 1957 година от син на емигранти.\r\nМечтата на българина е да стане професор по физика - като хората, благодарение на които преди дни беше показана снимка на черна дупка.\r\n ", "date": "2019.04.24", "title": "23-годишен българин спечели стипендия от фондация \"Херц\" "}
{"url": "https://www.dnes.bg/index/2019/04/24/rabotnata-ryka-ot-kndr-kliuchov-vypros-mejdu-moskva-i-phenian.408474", "text": "По време на историческата си визита във Владивосток Ким Чен Ун няма да бъде единственият севернокореец в Русия. Русия всъщност наема евтина работна ръка от Севера Корея в лицето на около 10 000 работници, което е важен източник на приходи за Пхенян, пише Франс прес.\n\r\nНа срещата си с руския президент Владимир Путин севернокорейският лидер вероятно ще се опита да засили икономическите връзки с Москва в момент, когато дипломацията с Вашингтон е в задънена улица.\n\r\nДруга цел на Пхенян на първата двустранна среща на подобно ниво след тази през 2011 г. между Ким Чен Ир и Дмитрий Медведев ще бъде също така излизането от доста силната зависимост от Китай.\n\r\nЕдин от най-важните \"износни продукти\" на Пхенян е работната ръка, която предоставя на съседите си на ниски цени в замяна на по-голямата част от възнагражденията на работниците, твърдят правозащитни организации.\n                \n                \r\n\"Хюмън райтс уоч\" разкритикува през 2017 г. големия брой нарушения на правата на работниците, изтъквайки най-вече \"липсата на свобода на сдружаване и на изразяване, надзираването им от хора, ограничаващи движението им и достъпа им до външна информация, полагането на извънреден труд и невъзможността да откажеш извънредния труд\".\n\r\nВъпреки това севернокорейците високо ценят договорите за полагане на труд в Русия, тъй като им позволяват да спестят малко пари.\n\r\nМосква е вторият най-голям \"вносител\" на севернокорейска работна ръка след Пекин, според ООН.\n\r\nВ Русия севернокорейците получават работа основно в Далечния изток, в минния и горския сектор, в текстилната индустрия и в строителството.\n\r\nКим и Путин от тази гледна точка имат общ интерес за смекчаване на международните санкции срещу Северна Корея. Резолюция 2397 на Съвета за сигурност на ООН от декември 2017 г. въвежда изискване за всички страни, наели севернокорейци, да ги изпратят в Северна Корея в срок до две години.\n\r\nВ официален документ Москва съобщи миналата година за 11 490 севернокорейци, които имат валидно разрешение за работа, което е три пъти по-малко отпреди.\n\r\nМиналата седмица севернокорейски служители помолиха Москва да продължи да използва севернокорейски работници след крайната дата, определена от ООН, според специализирания сайт Ен Кей нюз.\n\r\nРусия вече се обяви за смекчаване на санкциите и според изследователя Ан Чан Ир, беглец от Северна Корея, \"Москва вероятно има дългосрочни цели\".\n\r\n\"Най-важната сред тях е достъпът до евтината севернокорейска работна ръка, а след това до природните ресурси на КНДР, ако санкциите един ден бъдат вдигнати и Северът намали размера на армията си\", казва той.\r\nНезабавното смекчаване на санкциите бе едно от основните искания на Ким на втората му среща с американския президент Доналд Тръмп през февруари. Една среща, която се провали заради неохотата на Пхенян да направи насрещни отстъпки.\n\r\nСеверът, където е съсредоточена по-голямата част от природните ресурси на Корейския полуостров, в миналото бе много по-богат от Юга. Десетилетия на лошо управление и рухването на Съветския съюз поставиха режима на колене.\n\r\nДнес повече от 90 процента от външната търговия на КНДР е с Китай, твърдят експерти.\n\r\nСтойността на износните стоки на КНДР за Русия достигна през миналата година едва 1,98 милиона долара, според Международния търговски център. Музикалните инструменти са повече от 70 процента от всички стоки.\n\r\nВъпреки това руският внос в КНДР достигна стойност от 32,1 милиона долара, от които 21,6 милиона долара са от вноса на изкопаемо гориво и петрол.\n\r\nПреди обаче ООН да наложи доста сериозни санкции на Северна Корея, КНДР имаше няколко проекта за икономическо сътрудничество с Русия.\n\r\nЕдин от най-важните от тях беше възстановяването и разширяването на 54-километровата железопътна линия между севернокорейското пристанище Расон и Хасан, руско населено място в пресечната точка на границите с КНДР и Китай.\n\r\nМосква вече изнася въглища за Китай през Расон, възползвайки се от прието от ООН изключение.\n\r\nАмбициите на Москва в дългосрочен план са да получи достъп до Корейския полуостров, за да изнася през него въглеводородите си за други страни като Япония, Южна Корея и Тайван.\n\r\nПрез 2011 г. Ким Чен Ир посети Сибир, за да обсъди с Медведев проекта за газов тръбопровод и електроснабдителна мрежа. Севернокорейският лидер обаче почина три месеца по-късно и по тези проекти не бе отбелязан никакъв напредък.\n\r\n\"Русия не бърза. Тя знае обаче, че ако една евентуална междукорейска железопътна линия бъде свързана с Русия, ще се превърне във фактор за развитието на бедните райони в Сибир\", казва Ан. \n\r\n/БТА/", "date": "2019.04.24", "title": "Работната ръка от КНДР - ключов въпрос между Москва и Пхенян"}
{"url": "https://www.dnes.bg/notifikacii/2019/04/24/organizatoryt-na-frenskite-jylti-jiletki-spira-s-protestite.408627", "text": "Емблематичната фигура на френското движение на \"жълтите жилетки\" Ерик Друе обяви във Facebook, че спира за момента участието си в протестни прояви заради заплахи срещу семейството му, обиди и огромна умора, предаде Франс прес.\n\r\n\"Спирам на пауза или може би за по-дълго, множество заплахи за семейството ми, много изпълнени с омраза хора, много червени шалчета, много пренебрежение, много обиди, уморен съм, съжалявам\", написа във Фейсбук снощи шофьорът на камион, родом от парижкия регион.\n\r\n\"Още не сме приключили, но съм на края на силите си. И във всичко това не правителството е най-отегчителното\", продължава Друе.\n\r\nИнициатор на първата мобилизация на 17 ноември в цяла Франция на движението, което се бори за повече данъчна и социална справедливост, 34-годишният Друе бързо стана лице на този безпрецедентен и многолик социален протест.\n                \n                \r\nДруе, който комуникира почти изцяло чрез Facebook, често с видеоматериали, в края на март беше осъден на глоба от 2000 евро, 500 от които с отложено изплащане, за организирането на две парижки демонстрации \"без предварително уведомяване\".\n\r\nНа 5 юни той отново ще се яви в съда, този път по делото за \"носене на забранено оръжие\" (палка) по време на демонстрация на 22 декември.\n\r\nФренският президент Еманюел Макрон трябва да обяви утре пред сънародниците си отговорите си на кризата с \"жълтите жилетки\".  Съобщаването на мерки, предшествани от \"големия национален дебат\" в продължение на два месеца, се възприема като \"второ действие\" на петгодишния му мандат.", "date": "2019.04.24", "title": "Организаторът на френските \"жълти жилетки\" спира с протестите"}
{"url": "https://www.dnes.bg/health/2019/04/24/treperiat-vi-rycete-eto-9-vyzmojni-prichini.408505", "text": "Треперенето на ръцете може да се случи по много причини – от притеснение и нервно напрежение до увреждане в мозъка. Появата му може да е внезапна, моментна, а може и да продължи дълго, да се появява в определени моменти, да се засилва или променя с времето. Ето защо е от голямо значение да обръщаме внимание на всяка промяна в здравословното си състояние и да не неглижираме подобни маловажни на пръв поглед сигнали, защото могат да се окажат сериозен проблем.\r\nПреди всичко трябва да се отбележи, че мозъкът е този, който контролира движенията на крайниците. Ако треперенето на ръцете ви се стори странно, не се колебайте да се консултирате с невролог.\r\nВъзможните причини за поява на тремор в ръцете са много. Ето някои от най-често срещаните.\r\n                    \n                    \n                \r\nАко обичате да пиете по няколко кафета на ден, кофеинът в тях може да се окаже една възможна причина за появата на треперене в ръцете. Кофеинът действа превъзбуждащо и стимулиращо на нервната система. Възможно е да се появят и още странични ефекти като главоболие, безсъние, тревожност, ускорен пулс.\r\n\r\nХипертиреоидизмът е също една вероятна причина за тремор в ръцете. Щитовидната жлеза контролира много функции в тялото, сред които сърдечносъдова, храносмилателна, метаболитна, нервна. Ако причината се крие в подобен род хормонален дисбаланс, треперенето на ръцете вероятно би било придружено и от ускорен сърдечен ритъм.\r\n", "date": "2019.04.24", "title": "Треперят ви ръцете? Ето 9 възможни причини"}
{"url": "https://www.dnes.bg/stranata/2019/04/24/bdj-s-19-000-dopylnitelni-mesta-za-velikden-i-gergiovden.408598", "text": "\"БДЖ-Пътнически превози\" ЕООД ще осигури над 19 000 допълнителни места в съставите на някои влакове, които пътуват по основните направления в страната, съобщиха от превозвача. \n\r\nУвеличаването на капацитета от седящи места във влаковете се прави с цел да бъде осигурено удобното придвижване на клиентите по време на почивните дни по повод Великден, Денят на труда /1 май/ и Денят на Храбростта /Гергьовден/ поради засиления интерес към пътуване през този период.\n\r\nОт \"БДЖ - Пътнически превози\" ЕООД напомнят на своите клиенти, че при закупуване на билети за отиване и връщане, могат да ползват от 10 на сто до 30 на сто намаление от редовната цена на билета в зависимост от различните търговски оферти на дружеството.\n                    \n                    \n                \r\nКлиентите на националния железопътен превозвач могат да получат подробна информация за свободните места във влаковете през почивните дни от служителите на гишетата \"Информация\" и билетните каси в железопътните гари и бюра в страната или на националния информационен телефон 0700 10 200.\r\n ", "date": "2019.04.24", "title": "БДЖ с 19 000 допълнителни места за Великден и Гергьовден"}
{"url": "https://www.dnes.bg/stranata/2019/04/24/63-godishna-s-kolelo-s-opasnost-za-jivota-sled-ptp-vyv-varna.408607", "text": "63-годишна велосипедистка е с опасност за живота след катастрофа с лек автомобил във Варна.\r\nИнцидентът е станал около 7.30 часа на кръстовището на ул. \"Кракра\" и \"Булаир\", съобщиха  от полицията. \r\nВодачът на лек автомобил \"Шкода\" е закачил със страничното си огледало велосипедистката. Тя е паднала на пътното платно и е получила фрактура на черепа. \r\nНастанена е за лечение в болница и е с опасност за живота.\r\nОбразувано е досъдебно производство и се изясняват детайлите около произшествието.", "date": "2019.04.24", "title": "63-годишна с колело с опасност за живота след ПТП във Варна"}
{"url": "https://www.dnes.bg/stranata/2019/04/24/za-velikden-ochakvame-15-000-rumynci-v-kompleksite-okolo-varna.408581", "text": "Хиляди румънски туристи се очаква да преминат през ГКПП \"Дунав мост\" по Великден и да посрещнат празниците в България - основно по Черноморието. В комплексите около Варна се очаква да пристигнат около 15 хиляди гости.  Очаква се туристическият поток да премине основно през ГКПП \"Дунав  мост\". За това ще бъде увеличен броят на гишетата.\r\nПо този повод е създадена организация с румънските власти, с агенция \"Митници\" и с Гранична полиция за недопускане на задръствания в района на граничния пункт, съобщи директорът на областната дирекция на МВР в Русе старши комисар Теодор Атанасов, цитиран от БТА.\r\nТой обясни, че празниците в Румъния са слети, като се очаква трафикът да бъде най-интензивен на 1 май, когато туристите ще се прибират обратно в родината си.\r\n                    \n                    \n                Началникът на сектор \"Пътна полиция\" в Русе главен инспектор Михаил Манов обясни, че ще има засилено полицейско присъствие по пътищата Русе-Бяла и Русе-Разград, особено в най-натоварените часове.\r\nЗаради очаквания поток от туристи от северната ни съседка от 25 април до 1 май в курортите край Варна ще бъдат командировани двама румънски полицаи, които ще действат в съвместни екипи с българските си колеги, съобщи  комисар Илиян Илиев, началник отдел \"Охранителна полиция\" в дирекцията на МВР в крайморския град.\r\nПолицейското присъствие в курортите ще бъде засилено, като ще работят включително Контролно-пропусквателните пунктове на входовете на курортите.\r\nВече е създадена организация за осигуряване на охрана около всички храмове по празниците, допълни Илиев. По празниците ще има засилен контрол на входовете на града в посока Варна, Шумен и Добрич, допълни главен инспектор Петко Камбуров, началник на сектор \"Пътна полиция\".\r\nПо пътищата в трите посоки ще има и непрекъснато действаща автоматична техника за контрол на скоростта на автомобилите. Традиционно ще бъдат засилени проверките за употреба на алкохол и дрога от шофьорите, но тази година полицаите ще следят активно и за нарушения от пешеходци.\r\n ", "date": "2019.04.24", "title": "За Великден: Очакваме 15 000 румънци в комплексите около Варна"}
{"url": "https://www.dnes.bg/stranata/2019/04/24/bls-bez-limiti-za-broia-na-klinichni-legla-v-pediatriiata.408632", "text": "Българският лекарски съюз /БЛС/ настоява в спешен порядък да отпаднат  лимитите за броя легла по клиники в педиатрията. Ограничението да е общо  за броя легла за педиатричните болници и отделения. Това се посочва в  позиция, приета на заседание на Управителния съвет на БЛС днес, съобщиха  от Съюза.\n\n\n\r\nБЛС настоява за увеличаване на цените на медицинските дейности  /особено за педиатричните пътеки/ още в рамките на сега действащия Анекс  към НРД 2018, като за тази цел се използва резерва на НЗОК.\r\nОт лекарската организация искат още изплащане на т. нар. \"надлимитна  дейност\" на болниците на стойност 153 млн. лв. с икономии реализирани  от бюджета за болничната помощ за 2019.\r\n                    \n                    \n                Съсловната организация настоява да бъде въведена потребителска такса  за преглед на дете, която да бъде поета от държавата. БЛС настоява за  достойно заплащане на всички, работещи в здравния сектор, което да се  реализира чрез реално остойностяване на труда на медицинските  специалисти\r\nСпоред БЛС през последните месеци сме свидетели на поредица от  протести - тези на професионалистите по здравни грижи от страната, а от  началото на април и на педиатрите от Специализираната болница по детски  болести \"Проф. д-р Иван Митев\".\r\nБЛС е категоричен, че не това е начинът  да се реши задълбочаващият се с години проблем за остойностяване на  труда на здравните специалисти, са посочили от Съюза и са допълнили, че  единственият начин за публично финансиране на здравеопазването в  България е през НЗОК, а финансирането на отдалечените региони е  отговорност на Министерство на здравеопазването чрез програмата за  лечебните заведения, работещи в неблагоприятни условия.\r\nБЛС се солидализира с изказаните от педиатрите от Специализираната  болница по детски болести \"Проф. д-р Иван Митев\" проблеми. Те има  възможност и трябва да бъдат решени чрез повишаване на цените на КП в  болничната помощ и чрез повишаване на цените на медицинските дейности и  капитацията в извънболничната.", "date": "2019.04.24", "title": "БЛС: Без лимити за броя на клинични легла в педиатрията!"}
{"url": "https://www.dnes.bg/stranata/2019/04/24/otkradnaha-13-hil-lv-ot-60-godishna-jena.408553", "text": "Над 13 000 лева бяха откраднати от възрастна жена в село Славяново. Това съобщиха от ОДМВР – Търговище.\r\nНе става ясно кога точно е извършена кражбата. Предполага се периодът между сутринта на 17 април 2019 г. и късно вечерта на 22-ри същия месец.\r\nИзвършителят остана неизвестен.\r\nОт къщата на 60-годишната жена е открадната сумата от 13 000 лева, 200 евро и 200 паунда, които били оставени в незаключена стая.\r\nПо случая е образувано досъдебно производство.", "date": "2019.04.24", "title": "Откраднаха 13 хил. лв от 60-годишна жена"}
{"url": "https://www.dnes.bg/akoshtete-vqrvaite/2019/04/24/virtualna-liubov-zodiite-za-koito-tova-e-absurd.408577", "text": "Всеки има различен вкус за хора и различни критерии за връзките и отношенията. Част от зодиакалните знаци смятат връзките за нещо прекалено лично и истинско и затова мразят сайтовете и приложенията за запознанства. Те не биха флиртували там с човек, когото не са виждали на живо. Ето и кои са те.\r\n\r\n \r\nКато водни знаци, Раците са чувствителни, емоционални и имат много добра интуиция за хората. Тази интуиция обаче няма как да работи онлайн. А и те приемат връзките и нещата, свързани с чувства, много емоционално, няма как да изразят тази емоция само по интернет. Те обичат да общуват лице в лице и да усещат човека до себе си - само тогава се влюбват и създават истинска връзка. Това не може да стане в мрежата. Те вярват в любовта от пръв поглед, а и за тях визуалният контакт е много важен, затова няма как да харесат някого само чрез чатове.\r\n \r\n\r\n\r\n\r\n\r\n\r\n \r\n\r\n \r\nДевите са добросъвестни и не мамят, когато говорят за чувствата си. Обичат да са практични и точни. Независими са и трудно се влюбват и доверяват. Затова, когато решат да дадат сърцето си на някого, значи той ги е спечелил и те са установили истинска връзка с него. Девите също не мислят, че може да се усети привличане и истинска връзка между двама човека само чрез интернет и чатене. Тези знаци премислят всичко и анализират думи, жестове, погледи, навици - неща, които се забелязват на живо. Сериозни и земни са, не обичат да поемат рискове и да се срещат с непознати. Предпочитат да срещнат някого някъде из природата или човек, който учи или работи същото като тях.\r\n\r\n\r\n ", "date": "2019.04.24", "title": "Виртуална любов? Зодиите, за които това е абсурд"}
{"url": "https://www.dnes.bg/football/2019/04/24/edna-strana-dva-trebyla-italiia-ispaniia-ili-angliia-otgovoryt-e.408585", "text": "Само една европейска страна може да се похвали, че два техни футболни отбора са печелили требъл – титла и купа на домашната сцена и КЕШ/ШЛ.\r\nИмето й е Холандия, а тимовете Аякс и ПСВ Айндховен. Четирикратният първенец на Стария континент, който сега е на 1/2-финал в Шампионска лига срещу Тотнъм, постига знаменития успех през сезон 1971/72 с великия Йохан Кройф в състава. На финала в Ротердам е подчинен Интер с 2:0. Този сезон Аякс отново е в битката за требъл, въпреки че в отбора все още няма име от ранга на Кройф. Или поне още нито един футболист на Ерик тен Хаг не се е превърнал в супер звезда. \r\n \r\nГрандиозният успех на ПСВ идва през 1988 г. Отборът на Гуус Хидинк установява пълна доминация на домашната сцена, а в Европа на финала съперник е Бенфика. След 0:0 в Щутгарт, следват дузпи, при които \"филипсите\" не изпускат нито една от шестте, а за португалците Антонио Велосо прави решаващия пропуск.\r\n \r\nКолоси от ранга на Реал Мадрид, Ювентус, Милан и Ливърпул все още не са достигали до този знаменит успех, макар че са били на една ръка разстояние.\r\n \r\n", "date": "2019.04.24", "title": "Една страна, два требъла: Италия, Испания или Англия? Отговорът е..."}
{"url": "https://www.dnes.bg/notifikacii/2019/04/24/rusiia-pusna-na-voda-podvodnica-koiato-moje-da-predizvika-cunami.408565", "text": "Руският президент Владимир Путин проследи пускането на вода на нова подводница, която може да носи подводни ядрени дронове, способни да предизвикват цунами, предаде Асошиейтед прес.\r\nПо време на посещение във военна корабостроителница в Санкт Петербург Путин наблюдава потеглянето на ядрената подводница \"Белгород\" от завода \"Севмаш\" в северозападния град Северодвинск по видеоконферентна връзка.\r\nРуските ВМС съобщиха, че подводницата, която е предвидена за носене на ядрени дронове \"Посейдон\", ще влезе на въоръжение догодина.\r\nДроновете \"Посейдон\" могат да нанесат ядрен удар по крайбрежни райони, предизвиквайки опустошителна вълна цунами. Путин заяви, че изпитанията на това оръжие преминават успешно.\r\n \r\n/БТА/\r\n ", "date": "2019.04.24", "title": "Русия пусна на вода подводница, която може да предизвика цунами"}
{"url": "https://www.dnes.bg/notifikacii/2019/04/24/avtomat-pushki-granati-arestuvaha-lovchanliia-s-bogat-arsenal.408583", "text": "Криминалисти от Ловеч задържаха 64-годишен мъж от града за притежание на незаконен боен арсенал, съобщават от областната дирекция на МВР в Ловеч.\r\nПри претърсване на обитавани от задържания апартамент в Ловеч и къща в близко село, са иззети автомат, 10 пушки /някои от които самоделни и с монтиран оптичен прибор/, 13 пистолети и револвери, 5 ръчни гранати и близо 3000 боеприпаси от различен калибър.\r\nМъжът няма разрешително за притежание и съхранение на огнестрелно оръжие и боеприпаси. \r\nЗадържан е за срок от 24 часа в районното управление в Ловеч, а по случая е образувано досъдебно производство и работата продължава.", "date": "2019.04.24", "title": "Автомат, пушки, гранати... Арестуваха ловчанлия с богат арсенал"}
{"url": "https://www.dnes.bg/televizia/2019/04/24/masterchef-ostana-bez-it-palachinki-provaliha-oleg.408592", "text": "Кухнята на MasterChef остана без 33-годишният IT специалист Олег Ефремов, който отпадна в поредната кулинарна битка и остана на десетото място във формата.\n\r\nИдеята му за приготвянето на вегетариански бургери беше високо оценена от 15-те гладни рокери, които дори не усетиха разликата от месния продукт, но в крайна сметка отборът му облече черните престилки.\n\r\nВ първия етап от битката успя да приготви само 4 перфектни палачинки за 15 минути. Във втората част той реши да не играе на сигурно и сервира на Chef Андре Токев, Chef Петър Михалчев и Chef Силвена Роу трио от вкусове с най-популярната закуска. \r\n\n                    \n                    \n                \r\nЗа жалост . Той благодари за научените уроци, пожела на колегите си повече усмивки и обеща да спази заявката си като отвори ресторант в двора на къщата си.\n\r\nОтборната битка за вота на рокери с вегетариански предястие и основно ястие нажежи страстите в екипите на Лора и Рори. , които бързаха да вземат така обичаните питки за бургер. Нервите на мениджъра на ресторант още повече се опънаха, когато не успя да наложи мнението си за менюто на червените. Съотборниците му разпознаха свръхамбиция и страх от елиминация, а общата паника и елегантната порция, недостатъчна за мотористите, доведоха до очакван провал. При сините също не липсваха проблеми – Рори „свари“ пържените картофи и почти не лиши чинията от единия й компонент, а Красимира се поряза, но въпреки болката не изостави отбора си.\n\r\n като ги обръщат само с подмятане. Фармацефтката от Пловдив оглави надпреварата и заслужи правото да определи кой с колко време ще разполага, за да приготви вълнуващо ястие с тестените изкушения. \n\r\nВ крайна сметка чинията на Олег бе оценена най-ниско и той се сбогува с възможността за голямата награда.\r\n ", "date": "2019.04.24", "title": "MasterChef остана без IT, палачинки провалиха Олег"}
{"url": "https://www.dnes.bg/sofia/2019/04/24/butat-navesite-na-shefa-na-kpkonpi-plamen-georgiev.408587", "text": " Пламен Георгиев.\n\n\n\nТова установи проверка на служители на районната администрация в столичния квартал \"Слатина\", съобщава БНР. \n\r\nСпоред кметът на района Наталия Стоянова, проверката е установила, че има изградени два навеса, които са над разрешената кота \"било\" на самата сграда.\n\r\n\"Съставен е констативен акт и ще бъде издадена заповед за тяхното премахване. Навесите са правени далеч последният собственик на имота да го придобие\" - казва още Стоянова. \n\r\n след като стана ясно, че Георгиев е пропуснал да декларира 186 кв.м. тераса от своя апартамент, а сделката, която е сключил при закупуването му, е на цена, под данъчната оценка на имота. Особено известна стана именно терасата на Георгиев - оборудвана с барбекю и сауна.\r\n                    \n                    \n                В момента тече прокурорска проверка срещу Георгиев, а самият той излезе в отпуска до приключването й.", "date": "2019.04.24", "title": "Бутат навесите на шефа на КПКОНПИ Пламен Георгиев"}
{"url": "https://www.dnes.bg/notifikacii/2019/04/24/talant-na-vratata-treniorite-se-strahuvat-da-zalojat-na-mlad-vratar.408532", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДаниел Наумов е един от младите и талантливи български футболисти, които впечатляват с изявите си. Той беше част от юношеския национален отбор на България до 19 години, който игра на Европейското първенство в Грузия и дори му е гласувано доверие да бъде капитан.\n\r\nДнес Даниел е част от \"Лудогорец\", като пази на втория отбор на разградчани, който се състезава във Втора лига. Той обаче мечтае да стигне до върховете във футбола.\n\r\nНаумов беше категоричен, че българските вратари са по-добри от чуждестранните футболисти, които идват да играят в родната Първа лига.\n                \n                \r\n\"Доста треньори се страхуват да заложат на млад вратар. Аз не го разбирам това нещо\", сподели той.\n\r\nДаниел е започнал с футбола от частна школа, минал е през тази на \"ЦСКА\", сега е в \"Лудогорец\". За шампионите на страната Наумов има един мач, но сега очаква да бъде даден под наем, за да има по-голям шанс за изява. Той разказа и за плановете си в националния отбор.\n\r\n\"Сега имаме квалификации с младежкия национален отбор, вярвам, че имаме силите там да се класираме. Имаме доста добри предпоставки, няколко момчета вече играят в чужбина. Квалификациите са дълги, една година, надявам се да бъдат успешни и след това към мъжкия национален отбор - това е пътят\", категоричен беше Даниел Наумов пред камерата на Bulgaria ON AIR.", "date": "2019.04.24", "title": "Талант на вратата: Треньорите се страхуват да заложат на млад вратар"}
{"url": "https://www.dnes.bg/health/2019/04/24/zashto-niama-da-ima-konsumativi-za-izsledvaniia-na-onkobolnite.408541", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Нови затруднения за онкоболните, на които предстоят изследвания за метастази на заболяването. Фирмата доставчик на модерните радиофармацевтични маркери не изпълнява ангажиментите си по договора с Министерството на здравеопазването. Оттам изпратиха писмо до всички свои поделения в страната с молба такива пациенти да бъдат пренасочвани към алтернативни методи за търсене на метастази, каквито са ПЕТ скенера и ЯМР.\n\r\nДоц. Валерия Хаджийска, началник на Клиниката по нуклеарна медицина в УМБАЛ \"Александровска\", успокои, че Министерството на здравеопазването е предприело необходимите мерки, за да има заместители на липсващите изследвания. \n                    \n                    \n                \r\n\"Очакваме в началото на юни да се проведе нова тръжна процедура и да се сключи нов договор за доставка на радиофармацевтици. За около три месеца сме изработили алтернативи на липсващите изследвания. Най-големият проблем е в областта на онкологията\", уточни доц. Хаджийска в студиото на \"България сутрин\".\n\r\nПо думите й има достатъчно ПЕТ скенера в страната, а това изследване дори може да даде по-точна диагноза.\n\r\nАнгелина Бонева от Центъра за защита на правата в здравеопазването пък посочи, че Министерството на здравеопазването може да ползва механизъм и да свърши работа по-бързо и без ползването на агенти.\n\r\n\"Институциите са доста закостенели. Работят бавно, въведени са лимити, а в същото време се купува скъпа апаратура. Абсурдно е да сключваш договор с фирма, която не за първи път се проваля, да прилагаш практика, която е морално неприложима\", каза тя пред \n\r\nДоц. Валерия Хаджийска обясни, че лимитите са въведени, за да се спре с безразборното изследване на хора.\r\n ", "date": "2019.04.24", "title": "Защо няма да има консумативи за изследвания на онкоболните?"}
{"url": "https://www.dnes.bg/obrazovanie/2019/04/24/13-vuz-a-vdigat-taksite-ot-5-do-63-namaliava-gi-edin-za-specialnost.408594", "text": "При 13 държавни висши училища размерът на таксите за обучение на студенти се увеличава с от 5% до 63%, или от 30 до 270 лева спрямо размера на таксите за миналата учебна година. Днес МС одобри размера им за новата учебна година.\r\nТова са Техническият университет - Габрово, Техническият университет - Варна, Националната художествена академия, Икономическият университет - Варна, АМТИИ \"Проф. Асен Диамандиев\", УНИБИТ, НАТФИЗ, и др. Най-голямото увеличение от 63% е на ТУ Габрово и се отнася за студентите задочна форма на обучение в техническите науки.\n\r\nПри 19 държавни висши училища няма промяна в размера на таксите за обучение на студенти.\r\nНамаление на таксите за  студенти има при Висшето строително училище \"Л.  Каравелов\" - София, от  17%. То е при професионално направление \"Архитектура, строителство и  геодезия\", отнася се за задочна форма на  обучение и е 450 лева (при 540  лева за настоящата учебна година).\n                    \n                    \n                \r\nПри таксите за обучение на докторанти при 5 държавни висши училища увеличението е средно с 20% (от 50 до 150 лева). Това са ХТМУ, МУ - Варна, НАТФИЗ, ВТУ \"Тодор Каблешков\" - София, и УНИБИТ. При 28 висши училища и Българската академия на науките няма промяна в размера на таксите за обучение спрямо тези от учебната 2018/2019 г.\n\r\nИндикативният размер на таксата за кандидатстване е в размер на 50 лева при средна такса за обучение в държавните висши училища в размер на 800 лева за учебната 2019/2020 година. В държавните висши военни училища съответно таксата за кандидатстване е в размер на 30 лева при средна такса за обучение в размер на 750 лева.\n\r\nРазмерът на таксата за кандидатстване в БАН и научните организации е в размер на 30 лева при средна такса за обучение на докторанти в размер на 460 лева за учебната 2019/2020 година.\n\r\nПредложените такси за учебната 2019/2020 година ще обхванат над 160 000 брой учащи, в т.ч. 155 000 студенти и 5000 докторанти в редовна и задочна форма на обучение в държавните висши училища.\r\nОбучението на 43 413 студенти в 37 държавни висши училища ще бъде субсидирано, реши още правителството като утвърди броя на приеманите за обучение студенти и докторанти във висшите училища и научните организации в България през учебната 2019-2020 година. От тях 37 119 за образователно-квалификационни степени след средно образование. През тази година се очаква около 54 хил. младежи да завършат средно образование.\n\r\nОпределени са 2000 места за наши сънародници от чужбина, които ще се обучават в бакалавърски и магистърски програми в български висши училища. Местата за докторанти са 40. Ще бъдат осигурени отново и 150 места за обучение на граждани на Република Северна Македония.\n\r\nЗа следващата учебна година се допуска допълнителен прием в 8 професионални направления в рамките на капацитета на направлението: \"Педагогика на обучението по...\", \"Физически науки\", \"Химически науки\", \"Математика\", \"Енергетика\", \"Материали и материалознание\", \"Химични технологии\" и \"Религия и теология\". Това са направления с намаляващ брой студенти, но важни за развитието на отделни сектори на икономиката и обществото.\n\r\nС решението се утвърждава и приемът на студенти срещу заплащане в държавните висши училища. За учебната 2019-2020 година са предвидени 12 805 места, от които 7 808 след средно образование. Частните висши училища ще приемат 12 324 студенти, от които 8 204 след средно образование.\n\r\nНовите докторанти във висшите училища ще бъдат общо 2 420. За държавните висши училища местата са 2 254, за частните - 166, а за научните организации – 296.", "date": "2019.04.24", "title": "13 ВУЗ-а вдигат таксите от 5 до 63%, намалява ги един - за специалност"}
{"url": "https://www.dnes.bg/obshtestvo/2019/04/24/profesor-notr-dam-be-izgorena-isliamyt-i-katolicizmyt-sa-vyv-voina.408590", "text": "Папа Франциск ще дойде на посещение у нас през май по официална покана на българското правителство и той идва, като представител на международно-правен субект, защото Ватикана е държава. Това означава, че когато папата идва у нас, първо е на държавно посещение, а религиозният аспект е свързан с католиците, които искат да участват в ритуалите, които Светият отец ще осъществи. Това заяви проф. Нина Дюлгерова - преподавател във Варненския свободен университет \"Черноризец Храбър\" и в Югозападния университет \"Неофит Рилски\", съобщава БТА. \n\n\n\r\n\n                    \n                    \n                \r\nПо думите й п.\n\r\nСлед трагичните събития в Нова Зеландия, Шри Ланка и Франция се вижда, че се засилват противоречията в света, при които основен акцент е религията. , коментира проф. Дюлгерова.\n\r\nВ началото на миналата седмица символът на католическия свят - най-голямата катедрала \"Нотр Дам\" в Париж беше изгорена, като безкрайно много версии се разпространяват по този повод, каза проф. Дюлгерова. Тя отбеляза, че \"когато се разрушава символът на една вяра, а това е \"Нотр Дам\", има много голямо въздействие, независимо от официалната версия за случаен пожар.\r\n\"Мисля, че в този свят, в който живеем, теориите на конспирациите са по-адекватни и са с по-много по-голяма сила и факти. И съм привърженик на това, което коментират много анализатори, че това е европейски 11 септември\", коментира проф. Нина Дюлгерова.\n\r\nСпоред нея \"\".\n\r\nЕкспертът по етнически и конфесионални въпроси Мирослав Попов заяви, че разговорът за събитията в Шри Ланка е свързан с фразата за \"сблъсъка на цивилизациите\", станала популярна през последните 25 години или за \"войната на цивилизациите\". Тази теория основно се свързва с Хънтингтън и тя се изразява в това, че \"границите на различните вероизповедания, на различните религии - християни и мюсюлмани, най-вече, са граници на постоянно напрежение и на религиозни войни\". Изписа се обаче колосално количество литература, в която се обяснява, че ислямът не носи в себе си този човеконенавистен и кръвожаден инстинкт, отбеляза Попов.", "date": "2019.04.24", "title": "Професор: Нотр Дам бе изгорена! Ислямът и католицизмът са във война"}
{"url": "https://www.dnes.bg/obshtestvo/2019/04/24/ms-otpusna-pochti-21-mln-subsidiia-na-veroizpovedaniiata.408588", "text": "20 770 000 лв. държавна субсидия за вероизповеданията одобри правителството на редовното си заседание днес.\r\nОт тях 15 000 000 лв. са за източноправославното вероизповедание, което е остатък от държавната субсидия за 2019 г., и 5 770 000 лв. са за мюсюлманското вероизповедание.\r\nВ началото на заседанието премиерът Бойко Борисов уточни, че държавата изпълнява поетия ангажимент, а средствата са за заплати на духовниците. \n\r\nПрез 2018 и 2019 г. бяха приети промени на Закона за вероизповеданията, с които се въведе нов ред на финансиране от държавата на регистрираните вероизповедания в страната. С разпоредбите на чл. 28 от закона бяха определени критерии, съгласно които ежегодно със закона за държавния бюджет трябва да се одобрява разпределението на субсидията.\r\n                    \n                    \n                \r\nЗаради това, че Законът за държавния бюджет на Република България за 2019 г. беше приет преди промените в Закона за вероизповеданията, с параграф 19 към преходните и заключителни разпоредби на изменителния закон е предвидено за тази година Министерският съвет да одобри държавната субсидия.\r\nСредствата по бюджета на Министерския съвет ще се осигурят за сметка на  предвидените разходи по централния бюджет и чрез преструктуриране на  разходите и/или трансферите по централния бюджет за 2019 г.", "date": "2019.04.24", "title": "МС отпусна почти 21 млн. субсидия на вероизповеданията "}
{"url": "https://www.dnes.bg/obshtestvo/2019/04/24/fetalnata-hirurgiia-nova-nadejda-za-jivot-na-stotici-bebeta.408562", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nД-р Петя Чавеева е един от най-търсените и успешни млади медицински специалисти у нас. Акушер-гинеколог и специалист по фетална медицина, тя е посветила кариерата си на най-малките - на тези, които се борят за първа глътка живот. Тя извърши първата операция на бебе, докато е още в утробата на майка си.\n\r\nОттогава д-р Петя Чавеева и нейните колеги спасяват по методите на феталната хирургия все повече български бебета, които днес вече растат щастливи. В световен мащаб технологиите за вътреутробни операции не спират да се развиват, а през следващия месец ще бъдат представени и у нас на голям конгрес.\n\r\nД-р Чавеева обясни, че идеята на майчино-феталната медицина е да се гарантира протичането на живота на бебето в утробата и след раждането.\n                    \n                    \n                \r\n\"Идеята е да оценим висок риск за редица заболявания, които характеризират плода. Именно генетични, структурни, хромозомни заболявания и не само. Състояния, които могат да навредят на състоянието на плода и на живота на майката. Това са високо кръвно по време на бременност, прекламсия, гистационен диабет или преждевременно раждане\", каза младият акушер-гинеколог в студиото на \"България сутрин\".\n\r\nД-р Петя Чавеева посочи още, че феталната хирургия влиза в употреба при определени състояния, а най-често това става при еднояйчни близнаци, при която тя е от полза да се запази поне един живот.\n\r\n\"Ако не им се предостави вътреутробна фетална хирургия, то рискът да загинат в утробата или да се родят преждевременно е повече от 90%\", допълни д-р Чавеева.\n\r\n, че целта на феталната медицина е да се гарантира и помага на майки и бебета, независимо от късната възраст на зачеване, която е тенденция в голяма част от развитите страни, включително и България.\r\n ", "date": "2019.04.24", "title": "Феталната хирургия - нова надежда за живот на стотици бебета"}
{"url": "https://www.dnes.bg/cars/2019/04/24/opel-sloji-krai-na-chetvyrti-model.408578", "text": "Още в края на изминалата 2018 г. стана известно, че Opel ще спре производството на малките хечбеци Karl и Adam, като малко преди това същата съдба сполетя и кабриолета Cascada. Така постепенно германците се отървават от колите, създадени по времето, когато марката принадлежеше на концерна General Motors.\n\r\nСпоред френското издание L'argus, производството на двата хечбека е завършило в последния ден на март. Създаденият върху платформата на сегашното поколение на Corsa триврат Adam се сглобяваше в германския град Айзенах. Петвратката Karl, клонинг на Chevrolet Spark, се произвеждаше в завода на General Motors в Южна Корея. Освен това стана ясно, че вече е спряно и производството на кросоувъра Mokka X, близнак на Chevrolet Tracker и Buick Encore, в Южна Корея и Испания (моделът получи \"хикса\" в името си след рестайлинга през 2016 г.).\n                    \n                    \n                \r\n\n\r\nOpel има на склад запаси от Mokka X, Karl и Adam, така че те ще се продават до края на тази година. Всъщност, последните два модела нямат голям успех - миналата година от тривратката в Европа бяха продадени 41 817 бройки (13% по-малко в сравнение с 2017 г.), а от  Karl - 48 292 (-2%).\r\nЗа сравнение, продажбите на Opel Corsa през 2018 г. е 216 267 бройки (-6%). Затова не е изненада, че Karl и Adam няма да имат наследници. Е, поне под марката Opel - Karl ще продължи да се произвежда във Виетнам. Там той е представен под местната марка VinFast, която придоби лиценза от GM.\n\r\n\n\r\nПоложението с Mokka X е друго. Въпреки че моделът не е млад и миналата година завърши на \"минус\" в Европа, дилърите все пак продадоха 120 537 кросоувъра (-29%). Това означава, че второ поколение със сигурност ще се появи. Очаква се той да бъда изграден върху платформата CMP на концерна PSA, която също така ще легне в основата на следващото Peugeot 2008.\r\nКросоувърът ще получи двигатели от френския модел, но за разлика от своя предшественик няма да има задвижване на всички колела. Затова пък новият Peugeot 2008 и Mokka трябва да получат \"зелени\" версии.\r\nВтората генерация на кросоувъра вероятно ще бъде показана в края на тази или началото на следващата година.\r\n", "date": "2019.04.24", "title": "Opel сложи край на четвърти модел"}
{"url": "https://www.dnes.bg/muzika/2019/04/24/muzikata-na-brams-ojiviava-v-album-na-rodni-klasicheski-muzikanti.408571", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Една случайна среща на двама български музиканти в Южна Испания прерасна в приятелство и солидно сценично партньорство, което вече има и завършен вид – албум с 16 композиции и сонати на един от майсторите на епохата на Романтизма - Йоханес Брамс. \n\r\n\"Запознахме се и отидохме на вечеря. Говорихме си много. Идеята за общ албум дойде след първия ни рецитал. Любовта към музиката е това, което ни държи. Албумът ни е записан в Барселона, но беше издаден в България, тъй като решихме тук да го покажем. Специално за този албум изпрах виола на 300 години\", сподели виолистът Румен Цветков. \n\r\nДругата половина на камерния дует – пианистът Людмил Ангелов, отбеляза в \"България сутрин\", че разбирателството между двамата музиканти на чисто музикално ниво, е много важно, за да се получи нещо стойностно. \n                    \n                    \n                \r\n\"Без приятелство качествена музика не се твори. Без труд не може да се реализира талантът. Дискът ни вече се продава в книжарниците\", посочи Ангелов пред \r\nПо думите му до средата на 19 век професията композитор е била строго мъжка. Клара Шуман и Полин Виардо са едни от първите птици на женската пролет в композирането.\r\n ", "date": "2019.04.24", "title": "Музиката на Брамс оживява в албум на родни класически музиканти"}
{"url": "https://www.dnes.bg/obshtestvo/2019/04/24/sluchaite-na-morbili-u-nas-veche-497.408606", "text": "Случаите на морбили на територията на страната са 497. . В други региони към момента няма отчетливи огнища. Данните изнесе главният държавен здравен инспектор доц. д-р Ангел Кунчев по време на пресконференция, посветена на Европейската имунизационна седмица 2019 г., съобщава правителствената пресслужба.\n\n\"Всяка годиназа изпълнение на имунизационния календар, който е идентичен с тези на другите европейски страни. Осигурени са най-добрите ваксини за българските деца. Въпреки това за 2018 година седем процента от тях не са получили първата ваксинация срещу морбили, която се поставя на 13-месечна възраст, а 13 процента не са се явили за втората. \r\n                    \n                    \n                “, посочи доц. д-р Ангел Кунчев.\r\n\n\r\nСпоред д-р Кунчев притеснителен е и фактът, че неимунизирани деца всъщност се водят имунизирани, затова в момента се прави изследване, което да даде реалната картина.\n\r\nЕкспертите от Световната здравна организация съветват да се търси достоверна информация относно приложението на ваксините. Според тях ефектът може да бъде само положителен и посочиха за пример, че благодарение на ваксинация, в Европа вече са изчезнали заболявания, сред които е и полиомиелитът. \r\nС два процента се е увеличило ваксиналното покритие срещу полиомиелит в Европа за 2017 г. в сравнение с 2016 г.\n\r\nЗаместник-министърът на здравеопазването Светлана Йорданова подчерта, че страната ни е една от 53-те държави в Европейския регион на СЗО, в които се отбелязва Европейската имунизационна седмица 2019 г. Тази година тя ще се проведе от 24 до 30 април, като основната цел е да бъде повишена информираността на населението относно значението на ваксинирането, особено при децата.", "date": "2019.04.24", "title": "Случаите на морбили у нас вече 497"}
{"url": "https://www.dnes.bg/notifikacii/2019/04/24/gdbop-razbi-prestypna-grupa-za-seks-uslugi-v-sofiia.408605", "text": "ГДБОП разби организирана престъпна група за сексуална експлоатация на територията на София. При спецоперацията са задържани 9 души, сред които и ръководителят на групата, съобщиха от МВР.\r\nОперацията е била съвместна между ГДБОП и Специализираната прокуратура в  различни райони на столицата след 8-месечно наблюдение. Ръководителят на  групата е задържан на столична улица в луксозен джип \"Мерцедес“.\r\nПри извършените претърсвания и изземвания от адреси и автомобили са иззети парични средства в различни валути в размер около 100 000 лева, мобилни телефони и СИМ карти, флаш памети, компютърни конфигурации, бележки и тефтери със записки, талони и ключове на автомобили, наркотични вещества.\r\n                \n                Събраните до момента доказателства сочат, че групата е действала от март 2018 г. Освен ръководителя, важна роля в нея имали двама от обвинените. Те организирали цялата дейност по предлагане и предоставяне на сексуални услуги – приемали поръчки, изпращали жени на адреси, организирали и транспортирането им.\r\nОпределени участници набирали жени или ги склонявали към проституция, двама били ангажирани с доставянето на проституиращите на адреси, като играели ролята и на тяхна охрана. На четирима от групата са повдигнати обвинения и за държане на наркотици, разследва се на кого и с каква цел са предлагани.\r\nНа 20 април Специализираната прокуратура поиска съдът да задържи под стража участниците в групата.\r\nСпециализираният наказателен съд прие, че е налице обосновано предположения те да са извършили престъпленията, за които са обвинени, но не видя опасност да се укрият или да извършат ново престъпление. На осем от тях определи парични гаранции в размер от 5000 до 15 000 лева, а на един - подписка.\r\nСпециализираната прокуратура протестира определението пред Апелативния специализиран наказателен съд в частта, отнасяща се до мерките за неотклонение на ръководителя на групата (гаранция в пари от 15 000 лв.) и двамата основни организатори на дейността й (парични гаранции от по 10 000 лв.). Обвинението иска тримата да бъдат задържани под стража.", "date": "2019.04.24", "title": "ГДБОП разби престъпна група за секс услуги в София"}
{"url": "https://www.dnes.bg/sofia/2019/04/24/avtomobil-se-udari-v-stolichniia-avtobus-111.408600", "text": "Автомобил удари автобус номер 111 в София. Катастрофата е станала на околовръстния път в посока ж.к \"Младост\" до спирка \"Резиденшъл парк\", съобщава Агенция \"Фокус\". \n\r\nАвтомобилът се е ударил в градския автобус, след което е продължил движението си, помитайки още две коли. Няма данни за пострадали, налице са само материални щети. \r\nДвижението не е било затруднено. Всички коли са преминавали с повишено внимание през въпросния участък.", "date": "2019.04.24", "title": "Автомобил се удари в столичния автобус 111"}
{"url": "https://www.dnes.bg/eu/2019/04/24/vtori-pojar-v-parij-tozi-pyt-do-versai.408534", "text": "\r\nВтори голям пожар избухна в Париж, този път близо до двореца Версай. Няма данни за пострадали до момента.\r\nБлизо 90 пожарникари са били изпратени да гасят пламъците.\r\nСледователи смятат, че е възможно пожарът снощи да е причинен от късо съединение в автокъща в близост до двореца.\r\nРазмерите на бедствието се виждат в кадри, показани в социалните мрежи.\r\nИнцидентът се случва само няколко дни след пожара в Нотр Дам.\r\n ", "date": "2019.04.24", "title": "Втори пожар в Париж, този път до Версай"}
{"url": "https://www.dnes.bg/obshtestvo/2019/04/24/helpbook-grajdani-pochistiha-smetishte-moliat-za-konteiner.408493", "text": "Днешният обзор на сигналите постъпили в онлайн платформата на  започваме с проблем от края на миналата година. Нашият потребител благодари на съвместната ни бърза реакция с община \"Оборище\", след която осветлението в подлеза на бул. \"Ситняково“ бе възстановено.\r\nВ новия сигнал потребителят изказва съжаление, че . Надяваме се отново на бързата реакция на общината за проверка и отстраняване на повредите.\n\r\nСлед подаден сигнал в началото на месеца за нерегламентирано сметище в Нови Искър, кв. Курило, поради липса на реакция до този момент, жителите в района са решили сами да се погрижат за околната среда. Ето какво съдържа молбата в сигнала: \"На мястото преди години имаше работеща оранжерия, но сега тя не съществува и на мястото е останало парче земя, на което ежедневно се изхвърлят боклуци от съседните къщи. Боклуците са растителни отпадъци (трева, земя, клони и др.), пластмасови отпадъци (шишета, найлони, пликчета, гумени басейни, пластмасови касетки и др.), строителни материали (дърво, тухли, керамика, стара мазилка и др.) и какво ли още не. За радост, с още добри хора решихме, че можем да спасим мястото, като го позачистим от боклуците, мястото е идеално за разходки и има асфалтирани алеи, които отстрани са подкрепени от красиви млади кайсии, зелена трева, лалета, люляци, орехи, борове. Затова Ви молим  за сгурия и тревни отпадъци и един контейнер за битов отпадък, в които да се изхвърлят строителните материали, пластмасите и другите отпадъчни материали.“\n                    \n                    \n                \r\nЗа  в столично заведение е следващият сигнал. Авторът апелира към Столична здравна инспекция за проверка не само на салоните в бирарията, а и на кухнята, тъй като нашият потребител се съмнява в качеството на предлаганите храни и напитки, както и хигиената в обекта.\n\r\nЗавършваме днешния обзор със  и в зелените площи около нея: \"Всекидневно сутрин от 07.30 до 08.30 ч. и следобед от 16.30 до 18.00 ч. масово се паркират автомобили около ДГ \"Ален Мак“, кв. \"Чайка“. Колите се спират на пешеходната пътека в зелените площи и по тротоарите. Улицата е двупосочна и натоварена в тези времеви периоди. Деца излизат от градината и просто няма къде да се движат. Създава се опасност от инциденти. Отново моля общината да вземе мерки. Последните действия не доведоха до нищо. Законът се нарушава постоянно, а санкционирани няма.“\n\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в ! Платформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2019.04.24", "title": "Helpbook: Граждани почистиха сметище, молят за контейнер"}
{"url": "https://www.dnes.bg/obshtestvo/2019/04/24/izdirvat-se-koi-sa-roditelite-na-izostavenoto-6-mesechno-bebe.408538", "text": "Все още полицията няма яснота кои са родителите на изоставеното 6-месечното момченце на паркинг до централната гара в Пловдив. То е било зарязано между две коли с шише мляко. \n\r\nДетето е здраво, нормално развито за възрастта си,  добре облечено и добре гледано до настоящия момент.\n\r\nТърси се информация и за хора, които имат отношение към изоставянето, каза директорът на пловдивската полиция старши комисар Атанас Илков, цитиран от bTV.\n\r\nПо случая вече има образувано досъдебно производство, ако родителите бъдат открити ги грози наказание от 3 години лишаване от свобода.\n\r\nПреглеждат се записите от камерите в района, извършват се и всички други действия за установяването на обстоятелствата около изоставянето.\n                    \n                    \n                \r\nБебето все още е в болницата. Към него ще бъде приложена приемна грижа, търси се семейство.\n\r\n\"Ако родителите станат известни и разберем каква е причината, ще видим какъв е разширеният семеен кръг. Ако това не се случи, ще предприемем процедура по съставяне на акт за раждане и настаняване в приемно семейство. Последващата мярка е вписване в регистъра за пълно осиновяване\", каза Надя Танева, директор на \"Социално подпомагане\" в Пловдив.\n\r\nПолицията призова всички, които имат информация по случая да се свържат с Второ РУ в Пловдив на тел. 032/932-002 или на тел. 112.", "date": "2019.04.24", "title": "Издирват се: Кои са родителите на изоставеното 6-месечно бебе?"}
{"url": "https://www.dnes.bg/evroizbori-19/2019/04/24/romyt-v-listata-na-simeonov-taisyna-daniel-asenov.408536", "text": "Младият ром, който е на четвърто място в листата на коалиция \"Патриоти за Валери Симеонов\" (НФСБ и Средна Европейска класа) за предстоящите европейски избори, е боксовият ни шампион Даниел Асенов. Младият боксьор, известен с прякора си Тайсъна, е многократен европейски шампион за младежи и носител на купа \"Странджата\".\r\nТой има пълното основание да присъства и би бил гордост за всяка европейска листа, посочи Валери Симеонов пред Радио \"Фокус\". \n\n\n\"Имам още една причина да го издигна на челно място – той е представител на един селски боксов клуб – село Кукорево, Ямболско. Лично аз съм председател на този боксов клуб\", отсече Симеонов и уточни, че от повече от 20 години този клуб се издържа от телевизията на Симеонов.\n                    \n                    \n                \r\n\"Това момче има пълното основание да присъства и е гордост във всяка европейска листа. Неговият по-малък брат също тази година стана европейски шампион. Двамата си боядисаха стаята в бяло, зелено и червено – цветовете на българското национално знаме, без никой да ги накара. Понякога сред етносите има такива патриоти, които ни карат засрамено да сведем очи\", коментира лидерът на НФСБ. \n\r\nВалери Симеонов посочи другите двама депутати в листата, освен него – Йордан Апостолов и Славчо Атанасов. Лидерът на листата за евровота допълни, че втора позиция заема Гергана Микова, която в момента е областен управител на Стара Загора.\n\r\nНа трето място е Димитър Карбов – общински съветник във Варна и представител на бизнес. На пето място е Ивайло Вагенщайн – общински съветник от Бургас и предприемач.", "date": "2019.04.24", "title": "Ромът в листата на Симеонов – \"Тайсъна\" Даниел Асенов"}
{"url": "https://www.dnes.bg/sofia/2019/04/24/srokyt-za-remonta-na-zapaden-park-udyljen-bez-shum-s-6-meseca.408542", "text": "За удължаване на срока на ремонта на Западен парк, одобрено тихомълком от страна на Столичната община, сигнализират активистите от Спаси София. Те изпратиха снимки, показващи нова информационна табела, от която става ясно, че общината без обяснения е удължила срока за изпълнение с около 6 месеца. С това, вместо в началото на юни, Западен парк евентуално ще бъде завършен през месец декември. \r\n\"Гражданите заслужаваме да знаем, защо се удължава срокът с почти 50%. Предвид факта, че единственият парк за 200 000 столичани вече цяла година е непроходим и неизползваем, смятаме че кметът дължи обяснение\", заяви Борис Бонев.\n\n \n                    \n                    \n                \r\n\"Сгрешен проект ли одобри Столичната община? И в Западен парк ли ще се оправдават с \"форсмажорни обстоятелства\"? Изпълнителят ли не може да се справи със задачата?\", питат от организацията и допълват, че каквато и да е причината, столичани очакват готов парк, глоби и уволнения за виновните.\r\n\"Всички големи обекти закъсняват сериозно и все няма виновни, нито от страна на изпълнителите, нито в администрацията на Столичната община\", допълват от Спаси София.\n\r\nОт организацията разпространиха и снимки, на които се вижда, че цяла година не е стигнала на изпълнителя Галчев Инженеринг даже да прокара подземните комуникации, а дейностите по изграждането на настилки, осветление, детски и спортни площадки, алпинеума и розариума, поливната система и озеленяването, още не са започнали. \n\r\n\"Предвид значителната сума от 11 млн. лв. и значението на парка за няколко столични квартала, очакваме отговор от Столичната община защо е толкова месеци почти никой не работеше на обекта, докато хората газеха в кал?\", заяви Гергин Борисов. Той припомни и думите на кмета, г-жа Фандъкова, която обеща ремонтът на Западен парк да бъде готов до края на 2018 г. \n\r\nГражданите обръщат внимание и на факта, че обектът е непроходим, а необезопасени изкопи дебнат на много места. \n\r\n\"Непрестанно получаваме сигнали и оплаквания от граждани. Нека не забравяме, че Западен парк има ролята и на важна пешеходна връзка на люлинчани с останалата част на града, която е блокирана вече цяла година. Това е в разрез с общинските наредби и условията в договора\", припомня Борис Бонев. \n\r\nПотресаваща е гледката и при детските площадки в представителната част на Западен парк. \r\n\"В град, чийто кмет редовно набляга на грижата за децата и младите, те са принудени да достигат до площадката за игра през необезопасени изкопи и ровове, а калта се разнася по пързалките. Това е недопустимо\", завършват от Спаси София.", "date": "2019.04.24", "title": "Срокът за ремонта на Западен парк удължен без шум с 6 месеца "}
{"url": "https://www.dnes.bg/football/2019/04/24/pogba-kym-iunaited-iskam-v-real-madrid.408539", "text": "Звездата на Манчестър Юнайтед Пол Погба е обявил пред съотборниците си, че иска да премине в детронирания европейски клубен шампион Реал Мадрид. Това твърди френската спортна библия L’Equipe.\r\nСпоред изданието, световният първенец от Русия е недоволен, че \"червените дяволи\" не са способни всеки сезон да гарантират участието си в Шампионска лига. Отделно няма изгледи английският гранд да върна славата си от времето на Сър Алекс Фъргюсън и да се бори за титлата на Острова.\r\n \r\nАко Юнайтед не завърши сезона във Висшата лига в Топ 4, Погба ще притисне клуба да го продаде на \"Кралете\". Вчера се появиха информации, че от \"Олд Трафорд\" са готови да се разделят с аса си за 150 милиона евро.\r\n \r\nПрез този сезон Погба има 43 мача за Юнайтед, в които е вкарал 16 гола и е дал 11 асистенции. \"Червените дяволи\" днес приемат градския съперник Манчестър Сити, който се бори за титлата.\r\n \r\nПобеда ще доближи домакините до зона Шампионска лига. \r\n \r\n ", "date": "2019.04.24", "title": "Погба към Юнайтед: Искам в Реал Мадрид!"}
{"url": "https://www.dnes.bg/evroizbori-19/2019/04/24/promiana-v-preferenciite-shte-borim-fenomena-15-15.408543", "text": "Преференциите са полезен и действащ механизъм. Този път са взети  мерки срещу феномена 15/15, като номерата за преференциите започват с единица отпред, т.е. номер 15 в листата ще бъде маркиран като 115, за да намалим объркванията. Това каза пред Нова председалят на Съвета на директорите на \"Информационно обслужване\" проф. Михаил Константинов. \n\r\nНа предишни избори се оказа, че има сериозен проблем с разбирането на префенренциите от избиратели. Кандидати с определени номера събраха неочаквано голям брой гласове, заради съвпадението между номера на партията в бюлетината и номера на самия кандидат в партийната листа. \r\nСимвол на \"Феномена 15/15\" се превърна евродепутът от БСП Момчил Неков, който на изборите през 2014 година успя да измести дори лидера на листата на социалистите Сергей Станишев. \n                    \n                    \n                \r\nМихаил Константинов коментира и че очаква на европейските избори през май да гласуват около 2 млн. души. \n\r\n\"Това изчисление е свързано с нашите очаквания.  Това, което ме безпокои е, че датата на изборите е един краен ваканционен период и хората ще пристигнат в последния момент, ще се струпат пред секциите и могат да се откажат да гласуват\", добави експертът.", "date": "2019.04.24", "title": "Промяна в преференциите, ще борим феномена 15/15"}
{"url": "https://www.dnes.bg/temida/2019/04/24/cacarov-se-razporedi-deloto-na-mestan-pod-specialen-nadzor.408540", "text": "Главният прокурор Сотир Цацаров взима под специален надзор разследването срещу Лютви Местан и възлага на Върховната Касационна прокуратура да оказва засилена методическа помощ на наблюдаващите прокурори от Окръжна прокуратура - Кърджали.\n\n\n\n\nТова съобщиха от сайта на държавното обвинение. \n\r\nСпоред Цацаров досъдебното производство се отличава с фактическа и правна сложност и е със засилен обществен интерес, тъй като обвиняемият Местан е публична личност, лидер на политическа партия. \n\r\nРешението идва след като до главния прокурор са постъпили молби от родителите на починалото дете за осъществяване на постоянен надзор върху разследването. \n                    \n                    \n                \r\nОт прокуратурата поясняват, че по делото предстои да бъдат извършени множество процесуалано-следствени действия и да бъде привлечен по-голям експертен анализ. \n\r\nНа 14 април след тежка катастрофа с участието на Лютви Местан, загина 6-месечно бебе, а майката и бащата на детето бяха спасени в болницата. Колата на Местан излязла на главния път от разклонение на с. Загорско и засякла движещ се автомобил, в което е пътувало семейството. Колата изхвърча на 50 метра в близкото дере и се прекатурва няколко пъти.\n\r\nВ момента Лютви Местан е с мярка за неотклонение \"гаранция\" в размер от 10 000 лв. и няма право да напуска страната. Вчера стана ясно, че лидерът на ДОСТ е обжалвал тези мерки. \n\r\n\r\n ", "date": "2019.04.24", "title": "Цацаров се разпореди - делото на Местан под специален надзор"}
{"url": "https://www.dnes.bg/notifikacii/2019/04/24/trymp-se-vidia-s-shefa-na-loshiia-twitter.408544", "text": "Американският президент Доналд Тръмп съобщи, че е имал \"страхотна среща\" вчера с генералния директор на Twitter Джак Дорси - броени часове след като разкритикува компанията и я обвини, че не се отнася добре с него, понеже е републиканец, предаде DPA.\r\nТръмп използва често Twitter, за да отправя посланията си, особено след огласяването на доклада на специалния прокурор Робърт Мълър. През последните дни той публикува и препубликува в тази социална мрежа над 40 послания. Два от туитовете бяха критични към самата социална мрежа.\r\nПрезидентът на САЩ твърди също, че компаниите, управляващи социалните медии, проявяват предубеждение към консерваторите - нещо, което фирмите отхвърлят като невярно. \r\n                \n                \"Обсъдихме много въпроси, свързани с платформата им и социалните медии като цяло. С нетърпение очаквам поддържането на отворен диалог!\", написа Тръмп в Twitter за своите близо 60 милиона последователи след срещата си с Дорси.\r\nВъпреки че някои шефове на технологични компании да имат либерални схващания, те неизменно твърдят, в продуктите им няма политически пристрастия.\r\nTwitter определи срещата на Тръмп с Дорси като конструктивна и подчерта, че тя се е състояла по покана на американския президент. Часове по-рано социалната мрежа надмина прогнозите за приходите си за първото тримесечие и отчита силен ръст на потребителите, подкрепен от промените в социално-медийната услуга, а акциите поскъпнаха силно. Във вчерашния ден ръстът бе от 15,64% до 35,54 долара за акция.\r\nКакви бяха резултатите на компанията вижте", "date": "2019.04.24", "title": "Тръмп се видя с шефа на \"лошия\" Twitter"}
{"url": "https://www.dnes.bg/obshtestvo/2019/04/24/spirat-tirovete-za-goliamoto-pytuvane-po-velikden.408533", "text": "В най-натоварените часове на пътя на 25 и 29 април ще бъде спряно движението на камионите над 12 тона по автомагистралите и някои от главните пътища на страната, съобщават от АПИ.\n\r\nНа 25 април, последният работен ден преди четирите почивни дни за Великден, от 16.00 часа до 20.00 часа ще бъде ограничено движението на камионите над 12 тона по автомагистралите и най-натоварените пътища. Целта е повишаване на безопасността и увеличаване на пропускателната способност на инфраструктурата. \n\r\nВъв връзка с очаквания интензивен трафик Агенция „Пътна инфраструктура“ апелира шофьорите да карат разумно и със съобразена скорост, да спазват правилата за движение и да не използват аварийните ленти по автомагистралните участъци за по-бързо придвижване. \n                    \n                    \n                \r\nРисковото и емоционално шофиране не гарантира по-кратко пътуване, но застрашава живота и здравето на всички останали, които спазват правилата, припомнят от Агенцията.\n\r\nСъвместната заповед за спиране на движението на камионите над 12 тона е на АПИ, ГД „Национална полиция“ и ИА „Автомобилна администрация“. Тя предвижда ограничаване на движението по следните участъци от републиканската мрежа:\n\r\n- автомагистралите;\r\n- път I-1 с. Ребърково - Ботевград, като движението се пренасочва по път II-16 Ребърково - Своге - Софийски околоврестън път в посока София;\r\n- път I-1 - от Благоевград до ГКПП „Кулата“;\r\n- път I-4 п. в. „Коритна“ - Велико Търново - Шумен;\r\n- път I-5 Русе - Велико Търново;\r\n- път I-8 ГКПП „Калотина“ - София;\r\n- път I-9 Варна - Бургас;\r\n- път II-18 Околовръстен път на град София;\r\nпът II-99 Бургас – Царево.\n\r\nТежкотоварните превозни средства ще бъдат спрени и в последния почивен ден 29 април от 14.00 часа до 20.00 часа.\n\r\nЗабраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).\n\r\nЗа улеснение на трафика и повишаване безопасността на движение от 10.00 часа на 25 април до 10.00 часа на Великден (28 април) ще има две ленти за Бургас и за Варна и една за София в района на виадуктите, които се ремонтират на автомагистралите „Тракия“ и „Хемус“. От 10.00 часа на 28 април до 10 часа на 30 април, когато много хора ще пътуват към столицата, в същите участъци ще има по две ленти за София и една за Бургас или Варна. Целта е по-лесно придвижване в пиковите дни и часове в участъците с ремонт на двете магистрали. \n\r\nНа АМ „Тракия“ се ремонтира платното за Бургас на виадуктите - при 13-ти, 15-ти и 20-ти километър и над река Елшишка при 89-ти км на автомагистралата.\n\r\nЗа да се избегне отсечката в ремонт над река Елшишка при 89-ти км на АМ „Тракия“ шофьорите могат да ползват и следните алтернативни маршрути:\n\r\n- пътен възел „Церово“ на АМ „Тракия – път III-8402 (Виноградец – Карабунар – Злокучене – Септември) – път I-8 (Лозен – Звъничево – Пазарджик) – път II-37 (Пазарджик) – пътен възел „Пазарджик“ на АМ „Тракия“;\n\r\n- пътен възел „Церово“ на АМ „Тракия – път III-8402 (Виноградец – Карабунар – Злокучене – Септември) – път I-8 (Лозен – Звъничево – Пазарджик) – пътен възел „Цалапица“ на АМ „Тракия“;\n\r\n- пътен възел „Калугерово“ – път III-803 (Динката – Драгор) – път II-37 – пътен възел „Пазарджик“ на АМ „Тракия“.\n\r\nНа АМ „Хемус“ на територията на Софийска област се ремонтират виадуктите при 19-ти, 36-ти, 37-ми и 51-ви километър и тръбата за София на тунел „Витиня“.\n\r\nВ участъците при 19-ти км (виадукт „Потоп“) и при 36-ти и 37-ми км (виадукт „Коренишки дол“) от 10.00 часа на 25 април до 10.00 часа на 28 април ще има две ленти в посока Варна и една за София, а от 10.00 часа на 28 април до 10.00 часа на 30 април съответно две ленти за София и една за Варна.\n\r\nНа виадукта при 51-ви километър трафикът преминава двупосочно в платното за София. Поради ремонт на тръбата за София на тунел „Витиня“ на АМ „Хемус“ движението се осъществява двупосочно в основно обновената тръба за Варна, която е с вентилационни, пожароизвестителни и осветителни системи. След ремонта и тръбата в посока столицата ще бъде в същия вид и със същите системи за безопасност.\n\r\nДве ленти в посока Бургас и Варна в участъците с ремонт на автомагистралите „Тракия“ и „Хемус“ ще има и при следващите три почивни дни за Гергьовден. В края на празничните дни съответно ще има две ленти към София и една за Бургас и Варна.\n\r\nВ участъците с ремонт шофьорите е необходимо да предвидят повече време за пътуване, поради по-ниската скорост на движение при извършването на строителни работи и въведените временни организации или да използват алтернативни маршрути. Алтернативен маршрут на АМ „Тракия“ в посока Бургас е Подбалканският път I-6, а на АМ „Хемус“ в посока Монтана и Видин - проходът „Петрохан“ и Искърското дефиле.\n\r\nЗа улеснение на трафика през Владая и повишаване на пътната безопасност на 29 април ще има две ленти за влизащите в София по път I-1 (Е-79). По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“.\n\r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.\r\nКарта с временната организация на движението по участъците от републиканската пътна мрежа в празничните дни през 2019 г. е публикувана", "date": "2019.04.24", "title": "Спират тировете за голямото пътуване по Великден"}
{"url": "https://www.dnes.bg/pop/2019/04/24/lili-ivanova-na-80-kyshtata-shte-se-sruti-izkustvoto-e-vechno.408556", "text": "Днес една от най-популярните български певици - Лили Иванова, празнува своя 80-ти рожден ден. Тя призна, че на този ден прави винаги нещо специално.\n\r\n\"Не обичам фойерверки, но най-близките ми приятели винаги са с мен\", каза певицата пред bTV.\n\r\nТя сподели, че за нея най-важното е да остави нещо след себе си.\n\r\n\"Много е важно обаче какво, къщата ще се срути, само изкуството е вечно. Аз няма какво да оставя освен творчеството си\", заяви Лили Иванова.\n\r\nПо думите й, най-скъпи за нея са публиката, песните и текстовете. Тя бе категорична, че оценката на хората за творчеството й е много важна за нея.\n\r\n\"Ние сме едно цяло с публиката и така вървя през годините\", сподели Лили Иванова.\n                    \n                    \n                \r\nТя е категорична, че не живее в миналото и е важно какво се случва днес. \n\r\nТя си пожела да е здрава, да има хубави песни и текстове, за да може да радва своята публика още дълги години.\n\r\nЛили Иванова има хиляди концерти зад гърба си, нейни песни като \"За тебе бях\", \"Ветрове\", \"Детелини\", \"Без радио не мога\" се превърнаха в любими на поколения българи.\n\r\nЗвездата и до днес е много активна на сцената и всяка година прави национални турнета. Така е и през тази, като нейният тур през 2019-та започна през март и ще премине през редица градове. \n\r\nТурнето ще завърши с два поредни концерта в зала 1 на НДК в София, а датите са 8 и 9 декември.", "date": "2019.04.24", "title": "Лили Иванова на 80: Къщата ще се срути, изкуството е вечно!"}
{"url": "https://www.dnes.bg/politika/2019/04/24/simeonov-da-pochetem-pametta-na-jertvite-na-armenskiia-genocid.408559", "text": "В началото на днешното пленарно заседание лидерът на НФСБ Валери Симеонов призова депутатите да почетат паметта на жертвите на арменския геноцид. \r\n\"На днешната дата преди 103 години бе извършено едно от най-чудовищните зверства в човешката история - извършеният геноцид спрямо арменския народ от Османската империя и от турската държава впоследствие\", каза Симеонов в декаларция от името на \"Обединени патриоти\".\r\nТой посочи, че в този период са загубили живота си 1,5 млн. арменци, а над 1 млн. са били прокудени.\r\n\"Трябва да изразим преклонение и да уважим жертвите на този геноцид. Той може да бъде приет като страница от готварска книга на канибали, а не като държавно действие\", заключи Симеонов.\r\nЛидерът на НФСБ припомни и че през 2015 г. Народното събрание е приело с голямо мнозинство решение, което осъжда арменския геноцид и затова трябва да се отбележи тази дата.", "date": "2019.04.24", "title": "Симеонов: Да почетем паметта на жертвите на арменския геноцид"}
{"url": "https://www.dnes.bg/politika/2019/04/24/preskypiiat-triufel-vleze-v-zakon-pisan-specialno-za-nego.408546", "text": "Прескъпата гъба трюфел влиза в българското законодателство. Депутати от Обединени патриоти са написали специален закон за нея, като посочват, че в родното законодателство има пропуск в това отношение, защото в останалите страни имало закони още от 80-те години.\n\n\n\r\nВ България има около 20 хил. регистрирани търсачи на трюфели, които работят с лицензирани и с нелицензирани пунктове за изкупуване. Има обаче и такива, които прекопават горния слой на почвата навсякъде, без след това да заравят. След тях нищо не вирее, защото те буквално унищожават находищата на гъбите.\n\r\nС новия закон депутатите искат да се регулира начинът на търсене, събиране и вадене на трюфели, който първо да гарантира запазването на естествените находища на краля на гъбите. Този начин е с дресирано куче, обучено за целта, което посочва мястото, където се намира трюфелът, а след това „ловецът“ на гъбата я вади с малка лопатка. Отворените гнезда пък трябва да се зарият, след като трюфелът е изваден, което ще позволи възпроизвеждане на микоризната система на нова реколта трюфели.\n                    \n                    \n                \r\nДосегашната практика на вадене с мотики, големи лопати, дори и с рало, тотално унищожава естествените находища на гъбата занапред, което пък щяло да доведе до изчезването на трюфелите у нас. \n\r\nИма и конфликти между „ловците“ на трюфели, които ги вадят с помощта на кучета и тези, които вандалски унищожават находищата. Така че от Обединени патриоти искат всеки, които вади трюфели без куче да се наказва с глоба от 1000 до 3000 лева и отнемането на гъбите.\n\r\nСпоред вносителите на законопроекта новата регулация ще доведе до развитието на екотуризъм на дадени места, а и събирането на трюфели да се превърне в нов отрасъл за поминък там, където има естествени находища на трюфели.\n\r\nВ България от природата се берат над 100 тона трюфели на година, но на българския пазар остават не повече от 5%. Останалото се изнася в чужбина.\n\r\nНай-скъпият сорт е Tuber-magnatum или бял трюфел, като цената му достига до 10 000 лв. На килограм. Обикновеният български черен летен трюфел в зависимост от качеството варира на едро от 75 до 1450 лв./кг.", "date": "2019.04.24", "title": "Прескъпият трюфел влезе в закон, писан специално за него"}
{"url": "https://www.dnes.bg/obrazovanie/2019/04/24/unss-pred-zapor-na-smetkite-shte-falira-li.408535", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Най-големият университет в България е изправен пред напълно реалната опасност да фалира, заради неизплатени средства от финансовото министерство. Вчера ръководството на Университета за национално и световно стопанство предупреди, че ако държавата не отпусне нужните 10 млн. лева за довършването на нов корпус на ВУЗ-а, то сметките на учебното заведение ще бъдат запорирани. \n\r\nСтроежът на новия корпус започна през 2016 г. Парите - 7 млн.. лв., са обещани от втория кабинет на Бойко Борисов. Три години след първата копка корпусът все още е на груб строеж. \n\r\nЧаст от финансирането трябва да бъде осигурено по европейска програма, а другата част от парите са държавни.\n\n\n                    \n                    \n                \r\n\"Говорих с образователния министър. Надявам се на мъдрото му решение. В противен случай проектът ще бъде прекратен. Що за пример даваме на възпитаниците ни? От 2017 г. изпращаме писма към правителството и нямаме нито един отговор. Не споделям разбирането, че за да се реши един проблем в държавата, трябва да се вдига шум. Разчитахме, че въпросът ще бъде решен. Не може финансов министър да подпише договор, че ще изплаща милиони на година и да не ги изплати\", подчерта ректорът на УНСС проф. Стати Статев.  \n\r\nТой обясни, че в подписания договор с държавата пише, че всяка година трябва да се усвоява милион от евросредствата и 2 милиона от държавата. \n\r\n\"Корпусът ще даде възможност на всички студенти на УНСС да се обучават в реални условия от практиката. В момента не можем да провеждаме занятията си спокойно, тъй като няма място. С новите зали на този корпус ще се развие значително висшето ни образование. Държавата трябва да покаже, че образованието е приоритет\", посочи председателят на Студентския съвет при УНСС Ангел Стойков пред .", "date": "2019.04.24", "title": "УНСС пред запор на сметките, ще фалира ли?"}
{"url": "https://www.dnes.bg/politika/2019/04/24/borisov-poema-sluchaia-s-unss-mastita-vizita-v-universiteta-utre.408563", "text": "Премиерът , където ще обсъди с ръководството на университета казуса с новия корпус. Това стана ясно от думите му в началото на днешното правителствено заседание.\n\n\n\n\r\nС премиера ще бъдат представители на МРРБ, МФ и МОН. Вчера от ВУЗ-а обявиха, че ако не получат обещани пари от държавата за корпуса, ще изпаднат в неплатежоспособност. От финансовото министерство обаче им отговориха, че първо трябва да усвоят средствата, които идват от Европа по проекта.\r\n\"Говорих с образователния министър. Надявам се на мъдрото му решение. В противен случай проектът ще бъде прекратен. Що за пример даваме на възпитаниците ни? От 2017 г. изпращаме писма към правителството и нямаме нито един отговор. Не споделям разбирането, че за да се реши един проблем в държавата, трябва да се вдига шум. Разчитахме, че въпросът ще бъде решен. \", подчерта ректорът на УНСС проф. Стати Статев по-рано пред .\n                    \n                    \n                \r\nМинистерският съвет гласува днес приоритетно допълнителни пари за вероизповеданията. \"Днес на Велика сряда, както поехме ангажимент към Синода, към свещениците, да си получат заплатите\", разясни Борисов.", "date": "2019.04.24", "title": "Борисов поема случая с УНСС, мастита визита в университета утре"}
{"url": "https://www.dnes.bg/notifikacii/2019/04/24/9-kamikadzeta-izvyrshili-atentatite-v-shri-lanka.408552", "text": "Над 60 души са били задържани в Шри Ланка във връзка с нападенията в неделя, при които по последни данни са били убити 359 души, съобщи министърът, който отговаря за връзките с парламента, Лакшман Кириела, цитиран от Ройтерс.\n\r\nКириела отбеляза, че се очаква броят на арестите да надхвърли 100. Той не даде подробности.\n\n\n\r\nСред убитите са 39 чужденци, уточни заместник-министърът на отбраната Руван Виджевардене.\n\r\nТой съобщи още, че атаките в църкви и хотели са били извършени от деветима атентатори самоубийци. Осем от тях са разпознати.\n\r\nЕдин от атентаторите самоубийци е учил във Великобритания и Австралия. Сред камикадзетата е била и една жена.\n                \n                \r\nОколо 500 души са били ранени по данни на властите при атаките в три църкви и четири хотела.\n\r\nПолицията междувременно взриви контролирано подозрителен мотоциклет край кино в столицата Коломбо, предаде ТАСС, цитирана от БТА. Тревогата изглежда е била фалшива, тъй като не бе открита бомба.", "date": "2019.04.24", "title": "9 камикадзета извършили атентатите в Шри Ланка"}
{"url": "https://www.dnes.bg/mish-mash/2019/04/24/kak-da-si-boiadisame-iaicata-s-piana-za-brysnene.408504", "text": "Остават само три дни до четвъртък, когато много семейства ще боядисат яйцата си за предстоящия Великден. По традиция първото винаги е червено и се оставя за къщата, но следващите се шарят по избор.\r\nСлед като ви представихме няколко нестандартни идеи за шарене на яйцата, днес ще ви разкрием още една. При нея освен обикновените бои, които се разтварят във вода, се използва обикновена пяна за бръснене. В резултат на това се получават преливащи един в друг цветове по черупката.\r\n\r\n\r\n \r\n– предварително сварени бели яйца;\r\n \r\n– пяна за бръснене;\r\n \r\n– тава;\r\n \r\n– течна или разтворима боя за яйца;\r\n \r\n– ръкавици;\r\n \r\n– хавлиена кърпа;\r\n \r\n– оцет.\r\n \r\n\r\n \r\nВарите яйцата на бавен огън. След като са готови, слагате малко оцет във водата и ги оставяте за около 10 минути.\r\n \r\nВзимате флакона с пяната за бръснене и слагате плътен слой от нея по тавата. После капвате по малко от различните бои в нея. Взимате няколко яйца и ги търкаляте внимателно с ръка в пяната.\r\n \r\nПосле вадите всяко шарено яйце и го оставяте да изсъхне добре на кърпата. За да не боядисате ръцете си, ползвайте гумени ръкавици.\r\n \r\n", "date": "2019.04.24", "title": "Как да си боядисаме яйцата с пяна за бръснене?"}
{"url": "https://www.dnes.bg/akoshtete-vqrvaite/2019/04/24/koe-e-nai-shtastlivoto-miasto-v-sveta.408398", "text": "Далечен Бутан е известен с лидерството си в класацията за най-щастливо място. Още през 1972 г. Джигме Синйе Уангчък, който е крал на Бутан по това време, заявява, че „брутното национално щастие е по-важно от брутния вътрешен продукт“. Това негово изявление води до идеята Бутан да се превърне в най-щастливото място, благодарение на стратегии и политики, които да запазят природата на държавата, колкото е възможно по-чиста и непокътната от човешка ръка, а населението да живее в хармония с нея.\r\nЗа да се реализира идеята за брутно национално щастие, правителството на Бутан поставя щастието на народа като основен приоритет в своето управление.\r\nЖурналистката Карен Лим от Her World, прекарва една година в Бутан, за да работи и същевременно да разбере какви са нещата, които правят Бутан толкова смирено и щастливо място. Представяме ви някои от нейните изводи.\r\n                    \n                    \n                \r\nВ Бутан съществуват множество дребни фирми и бизнеси, чиято цел е да помагат на маргинални групи в обществото. Много от местните бизнеси са намерили начин да създават обществени инициативи, чрез които да помагат на отделни групи в социума и да извършват дейност, характерна за неправителствените организации. Което означава, че голяма част от дребния и среден бизнес в Бутан не се стреми към свръхпечалба, а отделя немалка част от приходите си, за да ги върне към обществото и околната среда.\r\n\r\nНаселението на Бутан е малко – около 735 000 души живеят в държавата плюс три общини в Сингапур. Това означава, че обществото е тясно свързано помежду си и много хора се познават или са роднини. Малките общности помагат и сближават хората, които в други условия в по-големи общества и държави изобщо не биха се познавали и контактували. Принадлежността към някоя от малките общности в Бутан прави хората сплотени и щастливи.\r\n", "date": "2019.04.24", "title": "Кое е най-щастливото място в света?"}
{"url": "https://www.dnes.bg/obshtestvo/2019/04/24/sofiia-prodyljava-da-raste-varna-goni-plovdiv-po-naselenie.408529", "text": "Шест областни центъра са увеличили през миналата година броя на жителите си. Към Варна, Велико Търново, Кърджали, Пловдив и София, които увеличиха населението си и през 2017 година, се присъединява Търговище. Това показва проверка на БТА на данните за населението по градове и пол към 31 декември 2018 година на Националния статистически институт.\n\r\nСпоред справката от общо 257 български града само 28 са увеличили броя на населението си през изминалата година. В останалите 229 града населението намалява с различен брой хора, показват данните.\n\r\nПрез миналата година броят на българските градове, чието население е под 1000 души, остава шест.\n\r\nВ групата на най-малките са Мелник, Брусарци, Китен, Клисура, Маджарово и Плиска. Един от тези градове - Маджарово, с макар и минимален брой, увеличава населението си.\n                    \n                    \n                \r\n\n\r\nСпоред данните през 2018 година най-голямото увеличение на населението е регистрирано в София. Броят на жителите в столицата се е увеличил спрямо предходната година с 3237 души и достига 1 241 675 души. \n\r\nСлед София най-голямо е увеличението на населението в Пловдив с 1680 души, с което градът под тепетата вече има население от 346 893. \n\r\nТретият по големина град в страната - Варна, увеличава през 2018 година жителите си с 651, а общото население на града е 336 505 души.\n\r\nВелико Търново за трета поредна година бележи ръст на жителите си. През миналата година старопрестолният град увеличава жителите си със 79 и достига 68 859 души. \n\r\nКърджали пък през 2018 година увеличава населението си с 81 души и има 43 263 жители.\n\r\nОт областните центрове през миналата година минимално увеличение на населението е регистрирано в Търговище - със 7 души, а населението му е 35 453 жители.\n\r\nВ градовете, които не са областни центрове, най-голямо увеличение на населението има в Несебър, чиито жители към края на миналата година са с 334 повече.\n\r\nС повече от 100 души през миналата година населението си увеличават три града - Казанлък /с 260/, Симеоновград /със 193/ и Крумовград /със 146/, сочат данните.\n\r\nПрез 2018 година населението си са увеличили още Ардино - с 83 души, Свети Влас - със 74 души, Божурище - с 65 души, Момчилград - с 61 души, Дулово - с 56 души, Джебел - с 48 души, Поморие - с 30 души, Върбица - с 23 души, Твърдица - с 16 души, Банско и Маджарово - с по 13 души и Созопол - с 12 души.\n\r\nС под 10 жители увеличават населението си Китен - със 7 души, Куклен - с 5 души, Сунгурларе, Трън и Болярово - с по четирима жители, и Каолиново само с двама души.\n\r\n\n\r\nГрадовете, в които се отчита увеличение на населението през 2018 година, са разположени в общо 16 области.\n\r\nКакто и през 2017 година област с административен център Кърджали, в която са разположени пет града, е единствената в страната, в която всички градове увеличават населението си. Това, освен областния център, са Ардино, Джебел, Крумовград и Момчилград.\n\r\nВ област Бургас, в която има 20 града, са разположени 6 от градовете с увеличен брой жители. Това са Китен, Несебър, Поморие, Свети Влас, Созопол и Сунгурларе.\n\r\nВ три области са разположени по два от градовете с повишаващ се брой на жителите. Това са Куклен и Пловдив в Пловдивска област, Маджарово и Симеоновград в област Хасково и Върбица и Каолиново в Шуменска област.\n\r\nОстаналите единадесет града с увеличен брой на населението са в Благоевградска област - Банско, Варненска област - областният център, Великотърновска област - отново областният център, Пернишка област - Трън, Силистренска област - Дулово, Сливенска област - Твърдица, област София-град - столицата, Софийска област - Божурище, Старозагорска област - Казанлък, Търговищка област - областният център и Ямболска област - Болярово.\n\r\n\n\r\nДанните показват, че от всички градове в страната най-много жители през 2018 година губи Русе - 1223 души.\n\r\nСред другите градове с намаляващо население няма такъв, който да е изгубил повече от 1000 жители.\n\r\nСред областните центрове след Русе най-много намалява населението на Плевен - с 947 души. \n\r\nС повече от 900 души намалява населението и на Добрич - 918. \n\r\nГаброво и Хасково са намалели с повече от 800 жители - съответно 894 и 808. \n\r\nЕдин областен град намалява с повече от 700 жители и това е Ямбол - с 772 души. \n\r\nНаселението на Видин е намаляло с 612 жители. \n\r\nМежду 500 и 600 жители през 2018 година са изгубили Стара Загора - 592 души, Перник - 527 души и Враца - 503 души. \n\r\nНаселението на Ловеч е намаляло с 455 жители през миналата година, а на Силистра - с 423. \n\r\nПрез 2018 година Пазарджик губи 378 жители, Монтана - 355 души, Разград и Смолян - по 346 жители, а Кюстендил и Шумен съответно по 345 и 337 жители. В два областни града населението намалява с по-малко от 300 души. Това са Бургас - с 260 жители и Благоевград - с 232 жители.\n\r\nПри необластните градове за трета поредна година най-много е намаляло населението на Свищов - с 985 души. С между 400 и 500 души намаляват жителите на Дупница - с 467 души. Три града губят между 300 и 400 души от населението си. Това са Лом - 394 души, Асеновград - 323 души, и Нова Загора - 306 души.\n\r\nОсем български града са намалели през 2018 година с между 200 и 300 жители. Това са Горна Оряховица - 296 души, Харманли - 255 души, Троян - 253 души, Свиленград - 240 души, Попово - 210 души, Карлово - 209 души, Първомай - 207 души и Белене - 203 души. Точно 10 жители през 2018 година е изгубил Смядово.\n\r\nС едноцифрен брой жители е намаляло населението в осем български града. Това са Летница - 9 души, Сливо поле - 8 души, Мелник и Николаево - по 6 души, Обзор, Бяла /Варненска област/ и Банкя - по 5 жители, и Ихтиман, чието население е намаляло с двама души.\n\r\n\n\r\nИ през 2018 година най-малкият областен център в страната е Смолян с население от 27 505 души. В топ 3 на областните центрове с най-малко население са още Разград - 30 575 жители и Силистра - 31 468 жители.\n\r\nНай-големият необластен град продължава да е Асеновград с население от 48 719 души, а след него са Казанлък с 45 020 жители и Димитровград с 33 899 души.\n\r\nПрез миналата година българските градове, чието население е под 1000 души, остават шест. В групата на най-малкия български град Мелник /183 жители/ са още Маджарово /597 жители/, Плиска /823 жители/, Клисура /925 жители/, Китен /932 жители/ и Брусарци с 941 жители.\n\r\n ", "date": "2019.04.24", "title": "София продължава да расте, Варна гони Пловдив по население "}
{"url": "https://www.dnes.bg/obshtestvo/2019/04/24/poskypvat-toplata-voda-i-parnoto-niama-da-e-sys-108-nito-s-88.408528", "text": "С по-високи цени от юли ще са парното и топлата вода. Увеличението се налага заради сериозната динамика в цените на петрола на международните пазари, обясни Иван Иванов, председател на Комисията за енергийно и водно регулиране.\n\r\n„След като вчера американският президентът Доналд Тръмп обяви, че от 1 май ембаргото върху иранския петрол влиза в сила за всички държави по света, цената на петрола нараства бързо”, посочи той.\n\r\nИванов увери, че няма да има драстично увеличение на цената на топлинната енергия. „Нито 108%, нито 88% ще бъде скокът в цената. Колко точно ще е поскъпването, ще отговорят експертите на КЕВР”, каза председателят на регулатора.\n\r\n„Труд“ припомня, че преди няколко дни различните топлофикации в страната поискаха увеличение на цените между 3 и 108%, като за най-голямо поскъпване настоя габровското дружество, а за най-малко – столичното.\n\r\nМеждувременно от „Топлофикация” София заявиха, че засега парното в столицата няма да спира. Причината е, че не е изпълнено нито едно от двете задължителни условия – среднодневната температура да е над 12 градуса, както и да има прогноза за дългосрочно затопляне на времето, обясни говорителят на „Топлофикация” София Елизабет Павлова.\n\r\nТя напомни, че според нормативната уредба дружеството трябва да осигурява отопление от 1 октомври до 30 април. Така че след края на месеца парно може да има само в жилищни сгради, в които има решение на етажната собственост топлоподаването да продължи.\n\r\nОт днес без парно вече са жителите на Козлодуй и Бургас, а от вчера то беше спряно в Пловдив, Плевен и Враца.\n\r\nВ София се очаква отоплителният сезон да приключи също тази седмица, съобщиха от една от фирмите за топлинно счетоводство. Затова годишното отчитане на топломерите на клиентите є в София стартира от 29 април и ще продължи до края на май.\n\r\nИзравнителните сметки за София ще бъдат изготвени и разпратени към домоуправителите до 5 юли 2019 г.\r\n ", "date": "2019.04.24", "title": "Поскъпват топлата вода и парното - няма да е със 108%, нито с 88%"}
{"url": "https://www.dnes.bg/notifikacii/2019/04/24/posreshtnaha-kim-chen-un-na-ruskata-granica-s-hliab-i-sol-i-cvetia.408525", "text": "Севернокорейският лидер прекоси границата и влезе в Русия на път за първата си среща с президента Владимир Путин в пристанищния град Владивосток, предаде Асошиейтед прес.\n\n\r\nНа гарата в пограничното селище Хасан Ким е бил посрещнат с цветя, хляб и сол. \n\r\nСевернокорейският ръководител е бил посрещнат от руския министър на развитието на Далечния изток и Арктика Александър Козлов, от губернатора на Приморския край, руския посланик в КНДР и генералния консул на Северна Корея в Приморския край.\n\r\nВ селището Ким е посетил Дома на руско-корейската дружба, след което бронираният му влак е продължил пътя си към Владивосток, посочва ТАСС, цитирана от БТА.\r\n                \n                Главната тема в разговорите между руския президент Владимир Путин и севернокорейския лидер Ким Чен Ун на утрешната им първа лична среща ще бъде мирното решаване на ядрения проблем на Корейския полуостров и гарантирането на сигурността в Североизточна Азия като цяло. Планирано е двамата ръководители да обсъдят също различни аспекти на двустранните отношения, включително в политическата, икономическата и културно-хуманитарната сфера.\r\nТова ще е първата среща на Ким с чуждестранен държавен глава след втората му среща на високо равнище с американския президент Доналд Тръмп, състояла се през февруари във виетнамската столица Ханой и завършила с провал, припомня АФП.\n\r\n ", "date": "2019.04.24", "title": "Посрещнаха Ким Чен Ун на руската граница с хляб и сол и цветя"}
{"url": "https://www.dnes.bg/football/2019/04/24/barsa-si-svyrshi-rabotata-moje-da-stane-shampion-oshte-dnes.408524", "text": "Барселона направи важна крачка към осма титла за последните 11 сезона, побеждавайки Алавес с 2:0 като гост в двубой от междинния 34-и кръг на испанската Ла Лига.\n\r\nСуперзвездата на каталунците Лионел Меси остана на пейката на стадион \"Естадио де Мендисороса\", където компания му правеше един от най-добрите му асистенти Жорди Алба.\n\r\nСлед нулевото първо полувреме Барса нанесе двоен удар в рамките на шест минути, като първо Карлес Аленя откри резултата, а след това Луис Суарес удвои от дузпа. Веднага след попадението на уругваеца в игра се появи и Меси, който разтресе гредата по-късно.\r\nТака Барселона събра 80 точки на върха четири кръга преди края на сезона и може да стане шампион още днес. Това може да се случи, ако вторият Атлетико Мадрид (68 точки) загуби на свой терен от Валенсия.\n                    \n                    \n                \r\n\n\r\n ", "date": "2019.04.24", "title": "Барса си свърши работата, може да стане шампион още днес"}
{"url": "https://www.dnes.bg/obshtestvo/2019/04/24/lihvite-niski-dohodite-rastat-i-nov-rekorden-ryst-na-zaemite.408523", "text": "Потребителските заеми на граждани нараснаха със 17,9% за година и в края на март са в размер на 9,334 млрд. лв., обявиха от БНБ. Това е поредният рекорден ръст на заемите за текущо потребление след като през февруари и декември увеличението беше със 17,7% на годишна база. \n\r\nЖилищните заеми за домакинствата също нарастват с рекордни темпове – с 11,5%, или с 1,11 млрд. лв. за година. Предоставените от банките ипотечни кредити се увеличават с най-бързи темпове от 2009 г. насам. Само за година обемът на отпуснатите заеми за домакинствата нарасна с 2,2 млрд. лв., пише „Труд“.\n\r\nОказва се, че опитите на БНБ да охлади кредитирането засега не дават резултат. Още през миналата година БНБ реши, че от края на септември 2019 г. антицикличният капиталов буфер, приложим към отпуснатите кредити в страната, ще се повишава от 0% на 0,5%. А в края на март БНБ реши буферът да бъде увеличен на 1% от 1 април 2020 г., което означава, че банките ще трябва да заделят повече резерви за всеки отпуснат кредит. \n                    \n                    \n                \r\nОпасенията на БНБ са, че при бъдещо покачване на лихвите или спад на икономическата активност ще се влоши способността на хората да обслужват кредитите си, което може да доведе до нарастване на лошите заеми.\n\r\nСред основните причини за бързото нарастване на потребителските заеми са ниските лихви и повишаването на доходите. Голяма част от българите са по-уверени във финансовите си възможности и взимат по-големи заеми. Все по-често домакинства взимат потребителски кредит, дори за да доплатят цената за покупката на имот. Друга причина за бързото нарастване на потребителските заеми е, че банките започнаха да отпускат по-лесно заеми и много хора, които досега взимаха бързи кредити, се обръщат за финансиране от банките, чиито лихви са много по-ниски.\r\n ", "date": "2019.04.24", "title": "Лихвите ниски, доходите растат и - нов рекорден ръст на заемите "}
{"url": "https://www.dnes.bg/notifikacii/2019/04/24/zemetresenie-s-magnitud-5-9-stana-v-severoiztochna-indiia.408527", "text": "Земетресение с магнитуд 5,9 е регистрирано в Североизточна Индия, съобщи на сайта си американският геофизичен институт.\r\nЕпицентърът е на 33 км северно от град Алонг в щата Аруначал Прадеш, съседен на щата Асам. Огнището е на дълбочина 14 км.\r\nПо-рано Ройтерс съобщи, позовавайки се на американския институт, че трусът е с магнитуд 6,1 и на дълбочина 30 км.\r\nАруначал Прадеш е индийският щат с най-малобройно население, но при все това там живеят 1,2 милиона души, пише БТА. \r\nСпоред геофизичния институт на САЩ вероятността за жертви и щети е малка.\r\n ", "date": "2019.04.24", "title": "Земетресение с магнитуд 5,9 стана в Североизточна Индия"}
{"url": "https://www.dnes.bg/usa/2019/04/24/bivshiiat-shef-na-predizborniia-shtab-na-trymp-vleze-v-zatvora.408526", "text": "Бившият ръководител на предизборния щаб на Доналд Тръмп Пол Манафорт, който е осъден на 7,5 години лишаване от свобода, пристигна във федералния затвор в Канаан, щата Пенсилвания, съобщи телевизия Ей Би Си, цитирана от ТАСС.\n\n\r\nЗатворът със строг режим е построен през 2005 г. и е предвиден за 1400 затворници.\r\nНа 8 март 69-годишният Манафорт бе осъден от съд в Александрия, щата Вирджиния, на 47 месеца затвор за нарушаване на данъчното и банковото законодателство и укриване на задгранични банкови сметки, а на 13 март съд във Вашингтон го осъди на 3,5 години затвор за даване на лъжливи показания и неспазване на законите за лобистката дейност.\r\n \r\n/БТА/\r\n ", "date": "2019.04.24", "title": "Бившият шеф на предизборния щаб на Тръмп влезе в затвора"}
{"url": "https://www.dnes.bg/obshtestvo/2019/04/24/hiliadi-kameri-v-uchilishtata-debnat-za-kradci-i-poboinici.408522", "text": "2069 камери, инсталирани в училищните коридори, дебнат за крадливи деца и търсят кои са виновните при възникнали спречквания и побоища между хлапетата, пише „Монитор“, като се позовава на данни от просветното министерство.\n\r\nС поставени на входовете камери в 1786 училища директорите следят кой излиза и влиза в школото, ръководено от тях. \n\r\nВ 1908 пък наблюдават какво се случва в дворовете. \n\r\nНай-малко използваният метод от школското ръководство за следене за спазването на реда е видеонаблюдението в класните стаи. Само в 1729 училища са поставени камери в помещенията, където се обучават възпитаниците в тях.\n\r\nОт справката на просветното министерство става ясно, че всяко осмо училище в страната е без каквото и да било видеонаблюдение. Най-много училища без поставени охранителни камери са в област Смолян – 28. След нея се нареждат областите Пазарджик с общо 26 школа без камери и Варна – с 20.\n                    \n                    \n                \r\nНай-добре защитената област пък се оказва Габрово, където няма училище без видеонаблюдение.\n\r\nВ столичното 119-о СУ „Акад. Михаил Арнаудов“ първите камери са монтирани преди 7 години, а преди три ги заменят с най-новите, каза директорът на школото Диян Стаматов.\n\r\n„В ежедневието ние ги използваме за разрешаване на различни проблеми. Търсим изчезнали вещи - децата забравят телефони, портмонета, раници и ги намираме с помощта на камерите. Има и случаи на агресия, в които гледаме записите, за да разберем кои са участниците“, обясни Стаматов. \n\r\nТой уточни, че във връзка със закона за защита на личните данни записите не биват показвани на трети лица, като към тях спадат и родителите на малчуганите.\n\r\n„На тях освен собствените им деца има и други. Родителите не бива да гледат записите, защото това може да бъде причина за завеждане на съдебно дело“, разясни директорът. Затова в училището записите могат да се гледат единствено от педагогическия съвет или от деца, които са на тях и имат някакъв проблем и търсят начин за разрешаването му.\n\r\n„Чрез изискване от различни институции като МВ видеозаписите могат да бъдат получени, но не и да бъдат предоставени на частно лице“, каза още Стаматов.\n\r\nВъв Варна видеокамерите най-често разкриват кражби и телесни повреди вследствие на побои, коментира зам.-кметът по реда и сигурността Тодор Иванов. Той посочи, че през последните години тенденцията в морската столица е за намаляване на броя на нарушителите и възрастта им, като все повече от тях са под 14 години. Според Иванов обаче нерядко случаите на детска агресия се потулват от училищното ръководство заради страх от сриване на имиджа на училището.\n\r\nБлагодарение на „зорките очи“ във Варна е заловена и осъдена чистачка в елитна варненска гимназия, уличена в кражба на пари от 11 деца в рамките на 3 месеца. Видеокамерите заснели как хигиенистката се възползвала от провеждането на занятия по физкултура извън класните стаи и под предлог че влиза да ги изчисти, системно бъркала в джобовете на ученически якета и вземала различни дребни суми. \n\r\nКамерите помагат да се разкрие и кой е откраднал два мобилни телефона от оставена без наблюдение раница в двора на училище. Записи от сървърите на училищни камери помагат и за издирването на крадец. Те запечатват и как за минути се обира кола до училище „Елин Пелин“ във Варна. В Професионалната гимназия по строителство във Варна пък разкриват 22-годишен мъж от Каменар, който нахлува в междучасието и пребива ученик.\n\r\nОхранителна видеокамера в Основно училище „Проф. Иван Батаклиев“ в Пазарджик пък преди време помогна да се разкрие и задържи крадец, който отмъкнал от кабинета на директорката джиесема и портмонето й. Наркоманът и криминално проявен минал през охраната на школото, като казал на пропуска, че има насрочена среща с директорката, която в това време била в съседната стая.\n\r\nКамерите, които са монтирани в бургаските училища и забавачки, се виждат отдалеч и крадците старателно ги заобикалят. Самият факт, че се знае, че някъде има видеонаблюдение, е достатъчен за успешната превенция, смятат директорите на учебните заведения. Именно затова според тях там, където са монтирани камери, няма дори и дребни престъпления.\r\n ", "date": "2019.04.24", "title": "Хиляди камери в училищата дебнат за крадци и побойници"}
{"url": "https://www.dnes.bg/index/2019/04/24/receptata-dnes-byrz-velikdenski-kozunak.408480", "text": ":\r\n4 яйца\r\n200 г захар\r\n3-4 чаши брашно\r\n100 мл олио\r\n1 чаша прясно мляко\r\n1 кубче жива мая\r\n1 течна ванилия\r\nкората на ½ или 1 лимон в зависимост от вкуса\r\n \r\n:\r\n \r\nРазтворете маята в 2-3 лъжички брашно, забъркани на каша в малко от загрятото мляко. Разтворете останалата захар в топлото мляко, като разбърквате, докато се разтвори напълно. Отделно разбъркайте яйцата с миксер. Може да си отделите единия жълтък за намазване на финала. Към разбърканите яйца добавете лимоновите корички и ванилията, както и 50 мл от олиото. Разбъркайте с миксера. Добавете брашното на части, като разбърквате. Към сместа добавете яйчената смес, както и кашата с маята.\r\n \r\nЗапочнете да месите отначало с лъжица, след това с ръце. Когато тестото започне леко да се отделя само от купата, както и когато спре да лепне по пръстите ви, значи е готово за втасване.\r\n \r\nОставете го да втаса за 30 минути на стайна температура. След това разделете тестото на три малки топки. Разточете всяка от тях в продълговата форма. От трите ленти сплетете плитка, която можете по желание да изпечете в правоъгълна или кръгла форма. Намажете с жълтъка. Поставете козунака в добре намазнена тава за печене. Нека втаса повторно. Печете в загрята на 140-150 градуса фурна за 2 часа.\r\n\r\n", "date": "2019.04.24", "title": "Рецептата Dnes: Бърз великденски козунак "}
{"url": "https://www.dnes.bg/stranata/2019/04/24/zatoplianeto-pochva-za-velikden-no-na-praznika-shte-vali.408531", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Очакваното пролетно затопляне започна и днес температурите ще бъдат доста по-високи спрямо вчерашния хладен ден.\r\nОблачността ще се разкъса, температурите в страната ще са около 21 градуса. Това е прогнозата за деня според климатолога на Bulgaria ON AIR Симеон Матев. Той посочи още, че почти в цялата страна въздухът е чист. \r\n\"По Великден се очаква да вали. Следващите дни ще става все по-топло. Ще бъде предимно слънчево. В петък се очаква заоблачаване, а в събота – гръмотевици. В неделя също се очаква дъжд\", посочи синоптикът.\r\n\"Въпреки това, преваляванията ще бъдат краткотрайни\", отбеляза Матев в \"България сутрин\".", "date": "2019.04.24", "title": "Затоплянето почва за Великден, но на празника ще вали"}
{"url": "https://www.dnes.bg/sofia/2019/04/24/kyde-niama-da-ima-voda-v-sofiia-v-chetvyrtyk.408568", "text": "\"Софийска вода\" временно ще прекъсне водоснабдяването в някои части на столицата, съобщават от дружеството. \n\r\nНа 25 април 2019 г. (четвъртък), във връзка с подмяна на сградно водопроводно отклонение на ул. „Майор Юрий Гагарин“ жк. „Изток“, се налага спиране на водоподаването от 10:00 до 17:00 часа на клиентите на „Софийска вода”, живеещи в района на ул. „Майор Юрий Гагарин“ от ул. „Атанас Далчев“ до ул. „Тарас Шевченко“, бул. „Цариградско шосе“ бл. 13. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Майор Юрий Гагарин“ №32.\n                    \n                    \n                \r\nНа 25 април 2019 г. (четвъртък), във връзка с подмяна на сградно водопроводно отклонение на ул. „Св. Св. Кирил и Методий“ Център Възраждане, се налага спиране на водоподаването от 10:00 до 17:30 часа на клиентите на „Софийска вода”, живеещи в района на:\n\r\nул. „Св. Св. Кирил и Методий“ от ул. „Осогово“ до ул. „Овче поле“\n\r\nул. „Брегалница“ от ул. „Цар Симеон“ до ул. „Св.Св. Кирил и Методий“\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Св.Св.Кирил и Методий“ ъгъла с ул. „Осогово“.\n\r\nНа 25 април 2019 г. (четвъртък), във връзка с реконструкция на уличен водопровод на ул. „Крум Попов“ жк. „Лозенец“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на ул. „Криволак“, ул. „Милин камък“, ул. „Гороцвет“, ул. „Равнец“, ул. „Развигор“, ул. „Крум Попов“, бул. „Черни връх“, ул. „Бисер“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Криволак“ ъгъла с ул. „Розова долина“.\n\r\nНа 25 април 2019 г. (четвъртък), във връзка с подмяна на спирателни кранове на ул. 13 кв. „Обеля“ 1, се налага спиране на водоподаването от 09:00 до 18:00 часа на клиентите на „Софийска вода”, живеещи в района на\r\nул. 13, ул. 3, ул. „Рила“, ул. 6. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 5 ъгъла с ул. 13.\n\r\nНа 25 април 2019 г. (четвъртък), във връзка с диагностика на уличен водопровод на ул. „Герена“ кв. „Драгалевци“, се налага спиране на водоподаването от 09:30 до 18:30 часа на клиентите на „Софийска вода”, живеещи в района на ул. „Герена“ и района между ул. „Крушева градина“, ул. „Еловица“, ул. „Безименна“, ул. „Кимчовец“ и ул. „Дамян Дамянов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Крушева градина“ ъгъла с ул. „Герена“.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването, съобщават от дружеството.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез .\r\n“Софийска вода” АД предварително се извинява на своите клиенти за причинените временни неудобства!\n\r\n дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.04.24", "title": "Къде няма да има вода в София в четвъртък?"}
{"url": "https://www.dnes.bg/notifikacii/2019/04/24/maskiran-kym-prodavachka-tova-e-obir-tia-mu-tryshna-vratata.408555", "text": "Сигнал за опит за грабеж е бил подаден в Хасково вчера, съобщават от полицията. Около 12,15 часа на спешния телефон е получено съобщение от продавачка в търговски обект, предаде БТА.\n\n\r\nТя съобщила, че непознато за нея лице с маска на главата, през страничната входна врата я заплашило с пистолет и извикало \"обир\", информират от ОД на МВР в Хасково.\r\nЖената запазила самообладание, избутала с ръце нападателя и затворила вратата. Тогава мъжът избягал в неизвестна посока.\r\nЖената е дала описание на мъжа пред криминалистите, които продължават работата по разкриването на случая, допълват от полицията.", "date": "2019.04.24", "title": "Маскиран към продавачка: Това е обир! Тя му тръшна вратата"}
{"url": "https://www.dnes.bg/politika/2019/04/24/butat-geto-v-kv-orlandovci-po-ukazaniia-na-karakachanov.408557", "text": "Вицепремиерът Красимир Каракачанов е дал указания да се започне производство по установяване и премахване на незаконни постройки в кв. \"Орландовци\" – по протежение на улиците \"Дан Колов\", \"Лавандула\" и ул. \"Сините камъни\". Заместник министър-председателят е сезиран за проблема от живущи в кв. \"Орландовци\", съобщават от ВМРО.\n\n  \n\r\nГражданите са представили подписка от 517 души, които посочват, че в посочената територия се формира незаконно поселище, кварталът се превръща в гето. Проблемът е от години и положението е нетърпимо. Жители на района се оплакват от влошаване на качеството на живот и от зачестилите престъпления – посегателства над личността, грабежи, домови кражби, разпространение на наркотици и хулигански прояви. В оплакването се посочва също така, че от години в незаконните постройки се населват приходящи лица без да имат основание да обитават въпросните терени и сгради.\n                    \n                    \n                \r\nКаракачанов е изпратил подписката до кмета на Столична община с настояване да се извърши незабавна проверка, да се установи броят и видът на незаконните постройки и да се започне премахването им. В отговор \"Общински строителен контрол\" при Направление \"Архитектура и градоустройство\" образува проверка и възлага започването на процедурата по установяване и премахване на незаконните постройки във формиралото се гето.", "date": "2019.04.24", "title": "Бутат гето в кв. \"Орландовци\" по указания на Каракачанов "}
{"url": "https://www.dnes.bg/usa/2019/04/24/de-niro-trymp-e-pylen-zagubeniak-i-psevdo-gangster.408558", "text": "Робърт де Ниро за пореден път нападна президента Доналд Тръмп, този път в ефира на едно от най-гледаните предавания в Щатите „Късното шоу на Стивън Колбер“.\r\nАктьорът каза пред водещия на предаването, че след избирането на президента е решил да му даде шанс да се докаже.\r\n\"И той доказа, че е пълен загубеняк\", смята актьорът.\r\nТой определи Тръмп като \"псевдо гангстер\".\r\n“Дори гангстерите имат морал и някакви етични правила. Имат някакво разбирателство помежду си и когато един ти обещае нещо, то е закон. Тръмп дори не знае какво значи това”, коментира още актьорът.\r\nДе Ниро не за пръв път критикува президента на САЩ. В Twitter той описва Тръмп като “индивид с много нисък коефициент на интелигентност”. В друго интервю пред “Гардиън” го нарече расист и го сравни с Хитлер.\r\n \r\n                    \n                    \n                ", "date": "2019.04.24", "title": "Де Ниро: Тръмп е пълен загубеняк и псевдо гангстер!"}
{"url": "https://www.dnes.bg/stranata/2019/04/24/simeonov-gotvi-dela-zaradi-imotite-v-burgas-platil-skypo-za-tiah.408554", "text": "Петър Ананиев изманипулира финансовата оценка. Подготвям дело срещу bTV, в което искам суровия материал, за да видим кой какво е казал. Това заяви пред bTV бившият вицепремиер Валери Симеонов. \n\r\nПричина за действията на Симеонов е репортаж на медията, в който, според него, е направено внушение, че \"СКАТ\" ООД, чийто собственик е той, е купило имот в Бургас на занижени цени. \n\r\nМалко след това при главния прокурор Сотир Цацаров пристига сигнал срещу Симеонов, в който подробно са описани сделки за закупени имоти на занижени цени. \n\r\n\"Не знам дали е започнала проверка от прокуратурата - никой не ме е търсил. Сигурен съм, че ще свършат работа. Проверката е по сигнал. Лицето, което е подало сигнала ще бъде осъдено. Там се изказват лъжи\", заяви Симеонов. \n                    \n                    \n                \r\nЗа самата сделка с купеният от \"СКАТ\" ООД имот, Симеонов обяви, че той струва 50 пъти над данъчната оценка и че е придобит от община Бургас през 2008 г.\n\n\n\nПо това време на сключването на сделката Валери Симеонов е председател на общинския съвет в Бургас. \n\r\nЛидерът на НФСБ сам поискал от тогавашния кмет на Бургас да завиши оценката на терена - от 200 евро за квадратен метър на 930 евро на кв./м, защото знаел, че може да бъде атакуван за тази сделка.\n\r\n\"Няма пазарна логика, но има политическа\", каза Симеонов. \n\r\nСпоред него  фирмата му е притежавала част от терен, който е граничил с общинска земя. След това фирмата му купува общинската собственост. По думите на Симеонов, цялата сделка е излязла на СКАТ около 1 млн. лева и затова след това там е построена жилищна сграда - за да си върне инвестицията. \n\r\n\"Общината няма по-изгодна сделка, а аз платих баснословна сума\", обобщи той. \n\r\nВалери Симеонов не пропусна отново да коментира министъра на туризна Николина Ангелкова и попита защо премиерът все още не е поискал нейната оставка. Името й беше замесено в скандала \"Апартаментгейт\" именно от лидера на НФСБ Валери Симеонов.", "date": "2019.04.24", "title": "Симеонов готви дела заради имотите в Бургас, платил скъпо за тях"}
{"url": "https://www.dnes.bg/obshtestvo/2019/04/24/sem-naznachi-emil-koshlukov-za-vremenen-shef-na-bnt.408573", "text": "СЕМ прие оставката на Константин Каменаров като генерален директор на БНТ, пише \"\". \r\nОставката е депозирана в деловодството на СЕМ в 9:30 часа днес.\r\nЗа временно изпълняващ директор на БНТ е бил избран Емил Кошлуков, програмен директор на БНТ1.\r\nПо-рано тази седмица,  в кръвта. Софийският градски съд потвърди изцяло присъдата на Районния съд, като решението е окончателно и не подлежи на обжалване.\r\nВлиза в сила наложеното наказание от 1 година и 3 месеца \"лишаване от свобода\" с 3 години изпитателен срок и 600 лева глоба.\r\nСлед влязлата в сила присъда , защото по закон членовете на управата на националната телевизия не могат да бъдат осъждани. Независимо дали присъдата е условна или ефективна.", "date": "2019.04.24", "title": "СЕМ назначи Емил Кошлуков за временен шеф на БНТ"}
{"url": "https://www.dnes.bg/politika/2019/04/24/cacarov-razporedi-proverki-na-kyshtite-za-gosti-na-vsichki.408567", "text": "Главният прокурор Сотир Цацаров възложи проверки на всички къщи за гости, финансирани от Европейския земеделски фонд, за извършени злоупотреби, съобщиха от прокуратурата.\r\nВчера Върховната касационна прокуратура възложи на Главна дирекция национална полиция проверка по публикации в медиите за ползване не по предназначение на къщи за гости, финансирани със средства на ЕС от семейството на народния представител Елена Йончева.\r\n\r\nГлавният прокурор Цацаров разпореди на ГДНП извършване на проверка на всички проекти, с предмет – изграждане/модернизиране на туристически обекти – жилищни сгради за гости на територията на цялата страна.\r\n\r\n                    \n                    \n                На място служителите на Главна дирекция национална полиция ще извършат и документална проверка дали къщите се ползват по предназначение. Ще се изискат копия от регистри за всички настанени туристи за български или чуждестранни граждани.\r\nОпределен е двумесечен срок за извършването на проверките.", "date": "2019.04.24", "title": "Цацаров разпореди: Проверки на къщите за гости. На всички!"}
{"url": "https://www.dnes.bg/evroizbori-19/2019/04/24/bez-dbg-na-evrovota-kakvi-sa-prichinite.408549", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПреди ден стана ясно, че Движение \"България на гражданите\" няма да участва на изборите за европарламент.\r\nОт политическата формация излязоха с писмо до своите съмишленици от десницата. \"Отказваме да участваме в братоубийствената битка между десни партии на изборите. Считаме, че е най-морално да не участваме в тях въобще\", гласи тяхната позиция. \n\"Опитахме да създадем широка демократична общност. През последния месец се видя, че колегите ни не се впечатляват от усилията ни. Нашето решение да не участваме е най-моралното. На тези избори има 3 десни партии, които се обединяват с големите партии. Тези партийни игри са братоубийствени\", обясни лидерът на Движение \"България на гражданите\" Димитър Делчев в \"България сутрин\".\r\n                    \n                    \n                \"Ние искахме да помогнем на колегите. Предложихме най-силния си кандидат в лицето на Найден Зеленогорски. Но срещнахме ултиматуми и търговия. Ние бяхме силно обезкуражени да помагаме\", обясни още Делчев.\r\n\"Демократичната общност вижда в ГЕРБ отричане на демокрацията и доверието в институциите. ГЕРБ са ни опоненти, а БСП са ни политически врагове. И двете партии не предлагат нещо различно. Подкрепата за тях е подкрепа на опитите да бъде върнато статуквото от преди 1989 година\", \n\r\nПо думите на Делчев подготовката за местните избори е основна цел на Движение \"България на гражданите\".", "date": "2019.04.24", "title": "Без ДБГ на евровота. Какви са причините?"}
{"url": "https://www.dnes.bg/politika/2019/04/24/na-izbori-mladite-ne-sa-apatichni-politicite-ostavat-nerazbrani.408550", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Няма партия, която да покрива очакванията на по-голямата част от младите и това е причината те да не гласуват на избори. Това е първата причина, която са посочили анкетирани в проучване на Института за иновации в политиката.. \r\n\n\r\nКакво може да накара младите българи да участват в политическия процес? На този въпрос в студиото на \"България сутрин\" отговори учредителят на Института за иновации в политиката Александър Дурчев.\n\n\nТой коментира и изводите от допитването. \n                    \n                    \n                \r\n\"До голяма степен липсата на желание при младите хора да гласуват е свързано със слабата информираност и много ниската ангажираност на тези хора в процеса по създаване на идеи, в процеса по комуникация между тях и партиите\", заяви той.\r\n                               \n\r\nДурчев допълни, че не смята за основна причина апатията, а по-скоро липсата на активност от страна на политиците. Според него те са тези, които трябва да ангажират младите хора, за да ги накарат да гласуват.\n\r\nПо думите му . \"Етимологията на тези медии означава \"социалност\". Това означава диалог и ангажираност, а не помпозност и информиране. Това е тенденцията. Всички нови политици като Тръмп, Макрон, Ципрас използват медиите по изключително различен начин от този, който виждаме в България\", каза още Дурчевпред \n\r\nПроучването е показало, че  у нас. \n\r\n\"Подходът им е нещото, което е неразбрано от хората. Те имат \"офлайн\" медиен подход, който само информира. За да бъде успешен, те трябва да задават въпроси, да ги включват в политическия процес. Младите хора обичат да бъдат ангажирани\", категоричен е той. \r\n\n\r\nПроучването, обхващащо хора от 19 до 29 г., е показало още, че най-много от тях гласуват за президентски, след това за парламентарни и най-малко на евроизбори.", "date": "2019.04.24", "title": "На избори: Младите не са апатични, политиците остават неразбрани!"}
{"url": "https://www.dnes.bg/balkani/2019/04/24/v-gyrciia-zasilvat-kontrola-na-trafika-za-praznicite.408574", "text": "Денонощно дежурят вече екипите на Пътна полиция за регулиране на трафика в Гърция. От днес е засилено движението по цялата пътна мрежа на страната, като се очаква утре и в петък трафикът да бъде силно натоварен, предаде БНР.\n\r\nУвеличен е броят на служителите на Гранична полиция, за да се осигури бързо преминаване през всички гранични пунктове.\n\r\nПроверяват се автомобилите, които минават границата и в двете посоки, за незаконно пренасяне на стоки.\n\r\nОт утре влиза забрана за движение на тежкотоварни автомобили по централни пътни артерии.\n\r\nНай-стриктно се следи за превишена скорост, непоставени предпазни колани и много строго за пушене в кола с деца, за което глобата е 1500 евро. \n                    \n                    \n                \r\nМного често се проверява за незаконен трансфер на нелегални имигранти. Пътна полиция съветва да не се вземат непознати пътници в колата.\n\r\nГранична полиция използва и кучета срещу трафик на дрога.\n\r\nЦената на безоловния бензин в Гърция днес е средно 1,64 евро, като на островите достигна 2 евро за литър. \r\n ", "date": "2019.04.24", "title": "В Гърция засилват контрола на трафика за празниците"}
{"url": "https://www.dnes.bg/sofia/2019/04/24/sled-14-godini-fontanyt-na-slaveikov-blikna-no-za-kratko.408564", "text": "\nНа поредна обиколка по все още ремонтиращата си емблематичната за София улица \"Граф Игнатиев\" тръгна столичният кмет Йорданка Фандъкова. \n\n Тя провери днес как върви работата на площад \"Славейков\", известен с културния си живот, който замря на 8 май миналата година заради ремонта.\n\r\nПрез 90-те там бяха поставени сергиите за книги, фонтана и статуята на Петко и Пенчо Славейкови. \n\r\nСпециално заради кметицата днес за кратко водата от фонтана бликна, но след това отново спря, защото имало довършителни работи по него. \n\r\nФонтанът на \"Славейков\" беше спрян и покрит преди  14 години, когато млад мъж реши да се разхлади във водите му и беше убит от токов удар. \n                    \n                    \n                \r\nШадраванът наскоро е бил почистен.\n\r\nПродавачите на книги, които сега са преместени пред хотел Рила, също ще се върнат на площада. \n\r\nОт Общината обещават, че на \"Славейков\" ще има повече пейки и по-модерни и удобни за маси за продавачите книги.\n\r\nСамо половината от тях, обаче, ще се върнат на обновения площад, защото новите щандове ще са ограничен брой. \n\r\nГрадското обзавеждане трябва да е осигурено с пейки и елементи от лят камък, мозайка, дървени седалки от екзотично дърво, което е с най-добри качества за ползване при атмосферни условия.", "date": "2019.04.24", "title": "След 14 години фонтанът на \"Славейков\" бликна, но за кратко"}
{"url": "https://www.dnes.bg/obshtestvo/2019/04/24/pernik-gotvi-protest-zaradi-glutnica-kucheta.408537", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Жители на Перник сигнализираха на екипа на  за глутница кучета, която вилнее из улиците на града. Местните са готови на протест, ако не се вземат мерки.\n\n\n\n\r\n. Граждани от квартал \"Мошино\" споделят, че многократно са подавали сигнали до различни институции, но резултат няма. А проблемът е от две години.\n\r\nЗа да избегнат нападение от животните, жителите минават по близко мостче, което обаче не решава проблема. Те предполагат, че от близката бензиностанция им дават храна и ги отглеждат.\n                    \n                    \n                \r\nЕдин от гражданите, който е незрящ, разказа колко му се е затруднило предвижването през града заради глутницата. и да използва предимно таксита за целта. За щастие, до момента няма нападнат човек.\n\r\nЖителите споделят още, че  и родителите им са задължени да ги карат с автомобили дотам. А от общината и МВР са им казали, че кучетата не са техен проблем.\n\r\nХората от квартала са готови да излязат на протест, ако положението не се промени, защото не искат да се случи инцидент и едва тогава да се вземат мерки.", "date": "2019.04.24", "title": "Перник готви протест заради глутница кучета "}
{"url": "https://www.dnes.bg/obshtestvo/2019/04/24/ekspert-gorivata-shte-poskypnat-s-okolo-10-st-na-lityr.408586", "text": "Цената на суровия петрол е скочила с 50% от началото на годината досега и продължава да расте. Горивата ще поскъпват и през следващите месеци с около 10 стотинки. Това прогнозира енергийният експерт Мартин Владимиров в интервю за БНР.\n\n\r\n\r\n\"Предполагам, че в рамките на 10 стотинки можем да видим поскъпване на бензина, но, разбира се, това никога не е сигурно, тъй като пазарът е твърде динамичен. Хората винаги смятат, че плащат твърде много. , но нека не сравняваме цените на едро и на дребно в Европа, плащаме най ниските цени на дребно в ЕС\", смята Владимиров.", "date": "2019.04.24", "title": "Експерт: Горивата ще поскъпнат с около 10 ст. на литър"}
{"url": "https://www.dnes.bg/obshtestvo/2019/04/24/pohod-do-kopitoto-v-pamet-na-boian-petrov.408580", "text": "Семейството и приятелите на Боян Петров организират за втора поредна година масово изкачване на Копитото на 18 май. Организаторите споделят, че идеята на мероприятието е да се продължи поддържането на паметта и мисията му живи. \n\r\nАлпинистът Боян Петров изчезна преди една година, докато се опитваше да изкачи връх Шиша Пангма в Хималаите. \n\r\n\"Основната разлика през 2019 г. е, че събитието ще е и със състезателен характер, като няма значение дали участниците са решили да се премерят сили с околните или със самите себе си. Най-важно по време на този ден е да се направят първите крачки към едно голямо пътешествие, което да превърне в традиция и за бъдещите поколения изкачването до Копитото\", коментират организаторите. \n                    \n                    \n                \r\nВсяко изкачване до Копитото, включително и това през 2019 г., ще бъде посветено на връх от Хималайската корона. Именно по този начин участниците ще имат възможност да “съберат” своята корона по пътя нагоре. На 18 май събитието ще бъде посветено на Гашербрум I (8080 м) - първият изкачен от Боян осемхилядник.\n\r\nЗа всички регистрирани в изкачването участници организаторите са предвидили стартов пакет с номер, карта на Витоша, както и специален медал, който ще получат на финала. Лентата е направена с алпийско въже и възли, а в средата му има еделвайс, който може да бъде използван отделно като значка. Усилията на най-добре представилите се състезатели ще бъдат възнаградени парично - 1000 лв. за победителя, 500 лв. за класиралия се втори и 200 лв. за трето място.\n\r\nРегистрацията за събитието вече е отворена на сайта kopitoto.bg. Броят на хората, които могат да се включат в него, обаче е ограничен до 1000 души. Регистрационната такса е 25 лв., а за децата до 14-годишна възраст участието е безплатно и всички те ще получат подарък еделвайс. \n\r\n\"Боян Петров - един Човек, който не е само мечтател. Той е състезател, двигател, мотиватор, вдъхновител. Надяваме се, че всеки един финиширал ще намери смелост и мотивация да се изправи пред собствените си върхове, и цялата си енергия и воля да направи първата си крачка в своето собствено голямо Пътешествие!\" - това е посланието на жената на Боян Петров Радослава Ненова. \n\r\n ", "date": "2019.04.24", "title": "Поход до Копитото в памет на Боян Петров"}
{"url": "https://www.dnes.bg/temida/2019/04/24/mestan-moje-da-pytuva-padna-zabranata-da-napuska-stranata.408603", "text": "Лидерът на ДОСТ Лютви Местан вече може да пътува в чужбина. \n\r\nКърджалийският окръжен съд му отмени мярката \"Забрана за напускане пределите на Република България\", която му беше наложена заради катастрофата край село Загорско, при която загина бебе на 6 месеца, а семейството му пострада сериозно. \n\n\n\r\nМестан е с повдигнато обвинение за причиняване на смърт по непредпазливост.\n\r\nСъдът приема, че забраната за напускане на пределите на страната се явява прекомерно ограничение.\n\r\n\"Данните, събрани по делото, и досегашното процесуално поведение на обвиняемия позволяват извода, че и без прилагането на мярката същият няма да осуети развитието на воденото срещу него наказателно производство, съответно няма да избегне наказателната репресия, тъй като няма реална опасност от укриването му в чужбина\", са мотивите на съда. \n                    \n                    \n                \r\nОпределението му е окончателно и не подлежи на обжалване.\r\nМеждувременно Прокуратурата повторно отне книжката на Лютови Местан, след като събра достатъчно доказателства, че обвиняемият не е бил толкова изряден шофьор, съобщи говорителя на главния прокурор Румяна Арнаудова, цитирано от 24 часа.\n\r\nПървоначално свидетелството за съдимост му беше отнето след катастрофата, отнела живота на 6-месечното бебе, но съдът отмени тази мярка с аргумента, че Местан не е обществено опасен. Във връзка точно с това прокуратурата събирала доказателства дали Местан е изряден шофьор.\n\r\nОказало се обаче, че книжката му така и не е била иззета първия път, защото подсъдимият не се намирал на адреса, на който официално обявил, че живее, и от СДВР не го открили.\n\r\nУстановило се, че Местан имал един акт и 13 фиша от 2013 г. насам и всичките били за превишена скорост.", "date": "2019.04.24", "title": "Местан може да пътува, падна забраната да напуска страната "}
{"url": "https://www.dnes.bg/evroizbori-19/2019/04/24/gerb-s-12-bsp-s-18-v-biuletinite-za-evrovota.408614", "text": "\nОсновните опоненти ГЕРБ и БСП, които ще се борят за най-много представители в ЕП на изборите на 26 май, са с №12 и №18 в бюлетините. ДПС е с № 20.\n\n\n Номерата на партиите, под които ще бъдат записани в бюлетината, бяха изтеглени с жребии в ЦИК. \n\r\nВ изборите за членове на Европейския парламент от България ще участват 13 партии, 8 коалиции и 6 инициативни комитета. Бариерата за влизане е 5.8 %.\n\r\n№1 се падна на  коалиция \"Патриоти за Валери Симеонов (НФСБ и Средна европейска партия\"). \n\r\nПод №2 на изборите отива коалиция \"Път на младите\" (ПП НДСВ и ПП Новото време).\n                    \n                    \n                \r\n№3 е за ВМРО – БНД, №4 за независимия кандидат Ваня Григорова, №5  - \"Партията на зелените\", №6 - ВОЛТ.\n\r\nНезависимият кандидат Николай Ненчев е под №7, а независимият кандидат Венислава Атанасова е под №8.\r\n№9 - коалиция \"Възход\", № 10 е коалиция \"Коалиция за България\", № 11 е независимият кандидат Десислава Иванчева, която е бивш кмет на столичния район \"Младост\".\n\r\n№ 13 е коалиция \"Демократична България – Обединение\".\n\r\n№ 14 е АТАКА.\n\r\n№ 15 е независимият кандидат Минчо Куминев, № 16 е ДОСТ, № 17 е \"Пряка демокрация\", № 19 е ПП \"Глас Народен.\n\r\n№ 21 е коалиция Движение \"Заедно\", № 22 е ПП \"Българско национално обединение\", № 23 е коалиция \"ВОЛЯ – Българските Родолюбци\", № 24 е ПП \"Движение 21\", № 25 е независимият кандидат Христо Симеонов, № 26 е ПП \"Движение презареди България\" и № 27 е ПП \"Възраждане\".", "date": "2019.04.24", "title": "ГЕРБ с №12, БСП с №18 в бюлетините за евровота"}
{"url": "https://www.dnes.bg/obshtestvo/2019/04/24/746-kyshti-postroeni-s-evropari-vsichki-li-obache-priemat-gosti.408615", "text": "С пари по европроекти са построени у нас общо 746 къщи за гости на стойност 202 милиона лева, обяви говорителят на главния прокурор Румяна Арнаудова. \n\r\nЧаст от обектите са в защитени зони по морето. Установено е обаче, че с европари са купени яхти, джипове, АТВ-та и два катамарана, посочи Арнаудова. \n\n\nЗа АТВ-тата собствениците обяснили, че ще ги ползват до труднодостъпни райони, за да правят разкопки. А за катамараните - че ще водят туристи на разходки по Дунав и в морето.\n\r\nПрокуратурата обаче има сериозни съмнения, че част от къщите за гости не функционират като такива. Други пък вероятно с фалшиви документи са отчитали, че са приемали гости.\r\n                    \n                    \n                \n\r\n\"Съмненията на прокуратурата са, че в част от тези къщи не се осъществява каквато и да е туристическа дейност, въпреки, че бизнес плановете, които са послужили за отпускане на европейското финансиране са посочили това като основна дейност“, добави Арнаудова и продължи: \"За част от къщите за гости бенефициентите са били изрядни по документи търговци, но реално след като изтече 5-годишен мониторингов срок, къщите остават за ползване на бенефициентите\". \n\r\nПо повод имота, за който се твърди, че е на подалия оставка заместник-министър на икономиката Александър Манолев, Арнаудова уточни, че проверката вече е по същество и се проверява кои гости са били в тези къщи. Прокуратурата смята, че младата Ана Димитрова, на чието име се водят няколко обекта, е подставено лице. Тя вече е разпитана. Самият Александър Манолев също е открит и разпитан. \n\r\nМеждувременно в общината в Сандански някой е оставил ключ за въпросната къща в общината и оставил бележка с призив да не се разбиват врати, отбелязва БТА.\r\n\n\r\nГоворителят на главния прокурор посочи, че са изискани разрешения от община Благоевград и Сандански за строителство на къщата и басейна. „В петък се извършиха действия по претърсване на трите адреса, като единият беше на къщата за гости. Там не намерихме никой. Претърсването е осъществено с представител на общината“, посочи тя, като обясни, че жилищата, които е претърсвала прокуратурата са били видимо почистени.\n\r\nАрнаудова обаче се оплака, че от прокуратурата не получават съдействие от Община Сандански и не са предадени документите, които разследващите органи са искали. \"Служителите не желаят да свидетелстват за нас, и не си спомнят кой е оставил ключа и е донесъл декларацията. Това е затруднението ни там\", добави говорителят на главния прокурор.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.04.24", "title": "746 къщи построени с европари. Всички ли обаче приемат гости?"}
{"url": "https://www.dnes.bg/muzika-drugi/2019/04/24/andre-riio-semeistvoto-e-nai-vajnoto.408616", "text": "\r\n\"Скъпи приятели от България, обръща се Андре Рийо към българските си почитатели в специално записано обръщение от замъка му в Маастрихт. - Отново грее слънце и е празник, след мрачната зима! Аз съм си у дома, както и на Коледа. Винаги събирам голямото си семейство на тези хубави празници. Синовете ми и внуците ми са около мен. Гледам ги през прозореца как играят в градината. Фантастична е тази традиция!\"\n\r\nВеликденската трапеза на Краля на валса грее в цветовете на слънцето – жълто като светлината, цветно като пролетта, в шоколад и Великденски зайци, каквато е католическата традиция за празника, жизнени като неговата музика и вечно приповдигнатото му настроение.\n                    \n                    \n                \r\n„Винаги бъдете със семейството си! Пожелавам и на вас светли Великденски празници!”\n\r\nЩе се видим скоро, казва маестро Рийо в обръщението си. \n\r\nКонцертите му в София са на 8 и 9 юни.", "date": "2019.04.24", "title": "Андре Рийо: Семейството е най-важното!"}
{"url": "https://www.dnes.bg/stranata/2019/04/24/samo-edna-alo-izmama-sled-arestite-v-gorna-oriahovica.408595", "text": "След ареста на бандата на ало измамниците от Горна Оряховица през миналата седмица, е имало само един случай на измама, отчете главният секретар на МВР Ивайло Иванов. \n\r\nТя е станала с обаждане от България, а не от Румъния, каквато беше практиката на изпечените мошеници, които вече са в ареста. \n\n\n\r\nЗаради предстоящите празници от полицията призовават хората да бъдат внимателни, защото джебчиите ще се активизират. \n\r\nУниформените пък обещават да следят за обири.\n\r\nВече са обследвани всички църкви и манастири, където ще има служби по празниците - 1607 обекта.\n\r\nА пътните полицаи ще помагат за движението около храмовете. Повече полицаи ще има и около моловете.\n                    \n                    \n                \r\nОт гранична полиция призоваха всички да погледнат сроковете на документите си за пътувания, както и пълномощните за децата.\n\r\nОтново заради празниците ще има ограничение на движението. \n\r\nКамионите над 12 тона ще бъдат спирани от движение, каза министърът на регионалното развитие и благоустройството Петя Аврамова.\n\r\nЗаради ремонти на магистрала \"Тракия\" могат да бъдат ползвани обходни маршрути. По \"Хемус\" има също няколко ремонта. Така по пътя към Варна ще има специална организация на движението, като ще се отделят повече ленти за движение в пиковете часове според трафика. \n\r\nАврамова посочи, че може да се ползва прохода Петрохан и пътя през Искърското дефиле за тези, които пътуват към Северозападна България. \n\r\nТранспортният министър Росен Желязков обясни, че е повишена готовността за реакция при терористичен акт до жълта степен на редица институции, след нарочна заповед.\n\r\nТова обаче не били извънредни, а по-скоро традиционни мерки с оглед превенция. \n\r\nТова важи за всички гари, автогари , летища и пристанища, допълва БТА. \n\r\nПроверени са всички сигнално-охранителни системи.", "date": "2019.04.24", "title": "Само една ало измама след арестите в Горна Оряховица "}
{"url": "https://www.dnes.bg/sofia/2019/04/24/na-velikden-1-i-6-mai-bez-sinia-i-zelena-zona-v-sofiia.408613", "text": "Платените зони за паркиране в София няма да работят по почивните дни от 26 до 29 април, съобщиха от Столичната община. \n\r\n\"Зоните\" ще излязат в почивка и на празничните 1 и 6 май, става ясно от общината.\r\nВ същото време, през работните дни, водачите на автомобили, които паркират на забранени места в районите на \"синя\" и \"зелена\" зона, ще бъдат предупреждавани за нарушението със стикери.\r\nАко шофьорите не са преместили автомобилите си те ще бъдат вдигани с „паяк“ по разпореждане на инспектор на ЦГМ или на полицай.\n\r\nСанкцията е насочена към шофьорите, които си позволяват да паркират в района на кръстовище или на уличното платно, което е в нарушение на Закона за движение по пътищата. До момента те подлежаха на санкция само от полицията.\r\n                    \n                    \n                Със заповед на кмета на Столичната община се разшириха правомощията на Центъра за градска мобилност за по-бързо действие срещу нарушителите и вече има 10-членен екип, който действа като „служба за контрол“.", "date": "2019.04.24", "title": "На Великден, 1 и 6 май: Без синя и зелена зона в София"}
{"url": "https://www.dnes.bg/obshtestvo/2019/04/24/pytna-bezopasnost-s-3-mln-lv-za-novata-agenciia-kym-ms.408602", "text": "Правителството одобри близо 3 млн. лева за създадената през февруари Държавна агенция \"Безопасност на движението по пътищата\", която е специализиран орган към Министерския съвет.\r\nПарите са необходими за осъществяване на функциите на агенцията за ръководство, координиране и контрол на политиката за повишаване на безопасността на движението по пътищата, включително и за създаване на административен капацитет.\n\r\nНеобходимият ресурс ще бъде осигурен за сметка на бюджетите на Министерството на регионалното развитие и благоустройството и Министерството на транспорта, информационните технологии и съобщенията, както и чрез преструктуриране на разходите по централния бюджет за 2019 г.\r\n                    \n                    \n                Одобрени са и 1 366 000 лв.  по бюджета на Националния статистически институт за 2019 г. за  подготовката на преброяването на населението и жилищния фонд през 2021 г.\n\r\nС предвидените средства ще бъде изградена информационна система  \"Преброяване 2021\", а също ще бъдат разработени програма, методология и  инструментариум за провеждане на преброяването и извадковите  изследвания, преброителни и анкетни карти и др.\r\nТова е  най-мащабното статистическо изследване и се провежда на всеки десет  години като предоставя данни за броя и структурата на населението по  пол, възраст, образование, икономическа активност, професия и други  демографски, социално-икономически и етнокултурни признаци.\r\nПреброяването  ще осигури информация за броя и основните характеристики на сградния и  жилищния фонд в страната, както и за жилищните условия на населението.\r\nМС отпусна и допълнителни 33 123 981 лева за превантивни дейности, възстановяване на разходи за проведени спасителни и неотложни работи при овладяване на бедствени положения и за възстановяване на инфраструктурни обекти.\n\r\nСумата се осигурява от резерва за непредвидени и неотложни разходи по Закона за държавния бюджет на Република България за 2019 г.\r\n \r\n\n\r\n ", "date": "2019.04.24", "title": "Пътна безопасност с 3 млн. лв. - за новата агенция към МС"}
{"url": "https://www.dnes.bg/football/2019/04/24/iuve-zariazva-raietata-kakvi-shte-bydat-ekipite-im.408548", "text": "Снимки с екипите за следващия сезон на италианския хегемон Ювентус изтекоха в интертен.\r\nСайтът Footy Headlines се добра до дизайна на Adidas, който е иновативен. Тениските нямата да бъдат с традиционните за \"Старата госпожа\" райета. Те ще са разделени на две – бяло и черно, а между тях ще има розова ивица.\r\n \r\nGol.bg припомня, че Юве играе с райета от далечната 1902 г. Розовото също не е чуждо за отбора. Именно това е бил основният цвят на торинци между 1899 и 1903 г.\r\n \r\nОчакванията са новият дизайн да счупи всички рекорди по продажби, най-вече с името на петкратния носител на Златната топка Кристиано Роналдо.\r\n \r\nОт Юве още не са обявили новината за екипите официално. Очаква се това да се случи до края на сезона и в последния мач от кръга в Серия \"А\", \"бианконерите\" да покажат промяната.\r\n \r\n ", "date": "2019.04.24", "title": "Юве зарязва райетата, какви ще бъдат екипите им? "}
{"url": "https://www.dnes.bg/stranata/2019/04/24/avtobus-na-gradskiia-transport-blysna-81-godishen-myj.408618", "text": "81-годишен мъж беше блъснат на пешеходна пътека от автобус от градския транспорт в Пловдив, съобщава bTV. Той е в тежко състояние и е настанен в болница.\r\nСигналът за инцидента е подаден в 11:45 часа днес. Движението в района на кръстовището на ул. „Съединение”, където стана инцидента, бе затруднено.\r\nПо-рано днес в София също се състоя инцидент с автобус от градския транспорт, който се удари с кола в местността \"Камбаните\". От катастрофата бяха засегнати и няколко паркирани автомобила. Пострадали при инцидента няма.", "date": "2019.04.24", "title": "Автобус на градския транспорт блъсна 81-годишен мъж"}
