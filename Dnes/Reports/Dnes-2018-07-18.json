{"url": "https://www.dnes.bg/politika/2018/07/18/karakachanov-bez-patriotite-niama-upravliavashta-koaliciia.382639", "text": "Без \"Обединени патриоти\" не може да има управляваща коалиция, а НФСБ е част от \"Обединени патриоти\", коментира пред журналисти вицепремиерът и лидер на ВМРО Красимир Каракачанов, попитан за изказване на Валери Симеонов във връзка с промените в закона за приватизацията.\r\nЗа мен голямата цел е да успокоим ситуацията и да търсим нещата, които трябва да свършим за държавата. \"Иначе нещата, по които можем да се разделяме, са хиляди - като почнете от джендърските конвенции и стигнете до току-що гласуваните промени в закона за приватизацията\", коментира Каракачанов.\r\nЖивотът е компромис, всеки от нас го знае. Всеки ден правим компромиси, въпросът е, че все пак, когато водим някакъв диалог, трябва да го водим на базата на принципи, коментира Каракачанов, който смята, че нещата ще се успокоят.\r\r\n                    \r\n                    Както виждате по този закон имаше, както между другото по всеки един закон в парламента, винаги има две тези, някой път и повече. Не мисля, че това е основание за някакви сериозни сътресения, коментира Каракачанов, който добави, че е апелирал към колегите си на политическия съвет на \"Обединени патриоти\" за малко повече спокойствие, разум и диалог. Аз съм човек, който се опитва да търси диалога, да намираме общите пътища, коментира Каракачанов.\r\n(БТА)", "date": "2018.07.18", "title": "Каракачанов: Без Патриотите няма управляваща коалиция!"}
{"url": "https://www.dnes.bg/usa/2018/07/18/silata-na-voliata-22-km-pesh-do-rabota-za-nagrada-kola.382591", "text": "\n\r\nУолтър Карр от Ню Орлиънс губи дома си при урагана Катрина. Намира си работа в Белхопс – фирма, занимаваща се с преместване на мебели. Работата, обаче, е в Алабама, а точно преди първия работен ден автомобилът на момчето се разваля. \n\r\nТова не го спира, а отдадеността му трогва хиляди американци. Вместо да се обади и да предупреди, че няма да отиде на работа, Уолтър решава да върви пеша в продължение на 14 мили (22 километра) до фирмата.\r\nЗа да стигне навреме за първия си работен ден тръгва в 12:00 ч. през нощта. След 4 часа момчето е спряно от полицията и е откаран да закуси преди работа, след това властите го завели до къщата, от която трябвало да изнесе мебелите – дома на Джени Ламей.\r\r\n                    \r\n                    Така Карр пристигнал по-рано от предвиденото и домакинята му предложила да легне и да поспи, преди да се захване с местенето. Момчето обаче отказало. Жената била изумена от отдаденото отношение на младежа и от трогателната му история. Споделила огромната си благодарност и възхищение във Facebook.\r\n\"Не мога да опиша колко ме докосна историята на Уолтър. Той е скромен, мил и забавен младеж с големи мечти. Момчето работи здраво!!\" Така историята стигнала до изпълнителния директор на фирмата.\r\n\"Горд съм, че с Уолтър Карр сме в един и същи отбор. Винаги сме поставяли летвата високо и сме се старали да предоставяме качествени услуги. С тази своя постъпка момчето наистина я вдигна!\", пише Люк Марклин в профила си в Twitter.\r\nИзпълнителният директор, обаче, решава да изрази благодарността си и по друг начин. Така Уолтър се сдобива с нов автомобил в знак на признателност за неговата всеотдайност към работата.\r\n\"Това беше първата ми работа от много време насам. Исках да покажа, че не са ми дали този шанс напразно\", споделя младежът пред местните издания. ", "date": "2018.07.18", "title": "Силата на волята! 22 км пеш до работа. За награда – кола!"}
{"url": "https://www.dnes.bg/stranata/2018/07/18/dvama-kanaldjii-i-26-migranti-zadyrjani-na-dragoman.382581", "text": "Граничната полиция в Драгоман задържа над 20 бежанци и двама каналджии по време на акция край българо-сръбската граница, съобщава .\r\nДва високопроходими джипа са от органите на реда в землището на село Мало Малов Граничарите веднага предприели действия за спиране на превозните средства, но единият от водачите не се подчинил на разпорежданията и се насочил към тях.\r\nВследствие са произведени няколко предупредителни изстрела. Шофьорът на джипа е дал на заден ход и се е блъснал в другата кола, движеща се зад него.\r\nПри проверката властите установили, че в джиповете се намират 26 чуждестранни граждани, а двамата шофьори са каналджии, които се опитали да ги преведат през границата.", "date": "2018.07.18", "title": "Двама каналджии и 26 мигранти задържани на Драгоман"}
{"url": "https://www.dnes.bg/obshtestvo/2018/07/18/znaem-li-kak-da-reagirame-pri-bedstviia-i-avarii.382635", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Обилните и неочаквани валежи в последните седмици ни дадоха повод да говорим доколко населението е готово и дали знае как да действа при бедствия и аварии. \n\r\nСамо за четири години в България станахме свидетели на две мащабни наводнения в Мизия, а дъждовете едва ли са единствената причина за това. Проблемите не са само в Мизия, а пострадалите при бедствия все още помнят ужаса от изживяното. \n\r\nГотови ли сме да реагираме при бедствия и по-важното - знаем ли как? Коментар в предаването \"Директно\" по от Стефан Стефанов от Главната дирекция за пожарна безопасност и защита на населението.\r\n                    \r\n                    \r\n\"Една голяма част от хората знаят какво да правят и са подготвени, но далеч не съм убеден, че това важи за всички. Има хора, които просто отказват да се научат, защото си мислят, че това не може да се случи на тях.\", сподели в предаването Стефанов. \n\r\nВъпросът обаче е кой ще научи тези хора и кога? Часовете в училищата по безопасност при бедствия и аварии рязко намаляха и стои въпросът колко са ефикасни и дали са достатъчно? \n\r\n\"През последните години активно работим с Министерството на образованието за актуализиране на съдържанието. В \"Час на класа\" се провежда подобно обучение, като от 1 до 12 клас учениците трябва да имат по 62 часа\", коментира още Стефанов. \n\r\nС развитието на новите технологии би могло да стане възможно и информирането на населението през мобилните им устройства. Системата все още е в тестов период, но идеята е жителите в съответния район да бъдат информирани чрез текстово съобщение за потенциалната опасност. Освен това към него ще бъдат прикрепени и линкове, които да съдържат информация за реагиране при съответната ситуация. \n\r\nДнес правителството прие Национална стратегия за намаляване на риска от бедствия 2018-2030 г. Документът очертава визията за намаляване на риска при бедствия и аварии на територията на страната. Целта на стратегията е осигуряване на устойчива и по-безопасна среда на живот за населението на страната. \r\n ", "date": "2018.07.18", "title": "Знаем ли как да реагираме при бедствия и аварии? "}
{"url": "https://www.dnes.bg/rusia/2018/07/18/trymp-rusiia-shte-pomogne-za-severna-koreia.382607", "text": "Американският президент Доналд Тръмп каза, че се е разбрал добре с руския президент Владимир Путин на срещата им във Финландия и че \"ще дойдат големи резултати\", предаде Reuters, цитира БТА.\n\n\n\r\n\"Толкова много хора по високите етажи на разузнаването харесаха моето представяне на пресконференцията в Хелзинки. С Путин обсъдихме множество важни теми на нашата среща преди това. Ние се разбрахме добре, а това наистина раздразни много хейтъри, които искаха да видят боксов мач. Ще дойдат големи резултати!\", написа Тръмп в Twitter.\r\nАмериканският президент каза вчера, че се е изразил неточно на съвместната пресконференция в Хелзинки. По този начин Тръмп се опита да успокои бурята, която се разрази заради това, че той, както смятат критиците му, не е потърсил отговорност на Путин за намесата в изборите в САЩ през 2016 г., каквато американските разузнавателни служби казват, че е имало.\r\r\n                    \r\n                    Тръмп похвали състоялата се миналата седмица среща на върха на НАТО като победа заради твърдата му позиция да настоява европейските съюзници на САЩ да дадат големи нови обещания за военни разходи.\r\n\"Срещата на НАТО в Брюксел беше признат триумф, след като страните членки предложиха да осигурят още милиарди долари с по-бързо темпо, а срещата с Русия може да се окаже още по-голям успех в дългосрочен план. Множество положителни неща ще произтекат от тази среща\", написа той в Twitter.\r\nТръмп заяви, че Русия ще помогне за Северна Корея и се изказа ентусиазирано за преговорите между САЩ и КНДР по въпроса за ядрените оръжия.\r\n\"Русия се съгласи да помогне за Северна Корея, където отношенията с нас са много добри и процесът се придвижва\", заяви той.\r\n\"Няма припряност, санкциите остават! Големи ползи и вълнуващо бъдеще за Северна Корея в края на процеса\", каза Тръмп.", "date": "2018.07.18", "title": "Тръмп: Русия ще помогне за Северна Корея!"}
{"url": "https://www.dnes.bg/politika/2018/07/18/deputat-ot-gerb-za-elena-ioncheva-vidiah-uplashen-chovek.382641", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ГЕРБ внесе сигнал до прокуратурата, Комисията за противодействие на корупцията и за отнемане на незаконно придобитото имущество срещу Елена Йончева.\n\r\nТова обявиха на брифинг в парламента Делян Добрев и Антон Тодоров. Те показаха и документи, които доказвали, че Елена Йончева има общ бизнес с Цветан Василев.\n\n\n\r\n\"Елена Йончева предизвиква искрено съжаление. Отбранява се, защото няма какво друго да направи. Видях един заекващ, силно уплашен човек\", заяви в студиото на депутатът Антон Тодоров.\r\n                    \r\n                    \r\nТой продължи с думите, че документите са достоверни и с ясен произход, както и че в тях се съдържало \"обяснението за проваления преход в България\".\n\r\nПредставителят на ГЕРБ обясни, че документите били показани в края на януари от Делян Добрев, без да е получен отговор от Йончева.\n\r\n\"Когато колегите я притиснаха, тя каза \"каквото имат, да го дават в прокуратурата\". Тя явно не е очаквала да го направим\", изтъкна Тодоров в \"Денят ON AIR\".\n\r\nДепутатът показа пред камерата документ, доказващ създаването през 2012 г. на фирмата \"Офроуд\" ООД, в която съдружници са Елена Йончева и офшорка, регистрирана на Британски Вирджински острови. Според думите на Тодоров \"Офроуд\" ООД внася 5000 лв., а офшорната фирма - 315 000 лв.\n\r\n\"Логично е да си зададем въпроса защо с лека ръка те са дали десетки пъти повече? Зададохме въпроса още януари, Елена Йончева мълча\", каза още той.\n\r\nАнтон Тодоров цитира още поредица от текстове, публикувани във в. \"Капитал\", претендиращи да разгледат детайлно случая КТБ, според които въпросната офшорка била притежание на Цветан Василев.\n\r\nТодоров насочи вниманието и към удостоверение, според което парите са преведени по сметка в КТБ.\n\r\n\"Очаквам от прокуратурата да разследва този сигнал, Комисията за противодействие на корупцията и\r\nза отнемане на незаконно придобитото имущество да разследват за конфликт на интереси и НАП да провери дали са платени данъци, както и произхода на тези пари\", каза Антон Тодоров.", "date": "2018.07.18", "title": "Депутат от ГЕРБ за Елена Йончева: Видях уплашен човек!"}
{"url": "https://www.dnes.bg/akoshtete-vqrvaite/2018/07/18/nai-bogatite-muzikanti-v-sveta-ed-shiiryn-i-u2.382569", "text": "U2 са най-добре платените музиканти, според класацията на Forbes за най-богатите знаменитости. Те са шести в списъка, със сумата от 118 млн. долара. \r\nВеднага след тях, на седмо място, се нарежда британската алтърнатив група Coldplay със 115 млн. долара.\r\n \r\nДеветото място е отредено на поп сензацията Ед Шийрън, който прижежава 110 млн. долара. При британеца се забелязва драстично покачване, тъй като в миналогодишното издание на класацията той не успя да влезе дори в Топ 50.\r\n \r\nПрез 2018 г. в Топ 10 влизат само тези музиканти. На първо място е американският боксьор Флойд Мейуедър, със сумата от 285 млн. долара. Втори е актьорът Джордж Клуни с 239 млн. долара.\r\n \r\n", "date": "2018.07.18", "title": "Най-богатите музиканти в света – Ед Шийрън и U2"}
{"url": "https://www.dnes.bg/politika/2018/07/18/momchil-nekov-da-se-pokajat-analizi-za-bolnite-jivotni.382640", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Важно е да се покажат резултатите от анализите, които са направени и в България, и в тази френска лаборатория относно чумата по животните в България, заяви в студиото на \"Денят ON AIR\" евродепутатът от ПЕС Момчил Неков.\n\r\nТой настоява да бъдат показани документи, които да казват точно кои животни, в кои стада и в кои населени места са заразени, защото липсата на информираност, за която признаха и властите, плаши хората и призова управляващите да не си \"измиват ръцете с Брюксел\".\n\r\n\"В тази директива 119, в чл. 5 се твърди, че ако има заразено животно, стадото се евтаназира, но само това стадо\", подчерта Неков.\r\n                    \r\n                    \r\nТой настоя, че у нас няма резултати от анализи дали има заразени животни, а освен това според европейската нормативна уредба, умъртвяването е за точно определено стадо, другите в населеното място се поставят под карантина в радиус от 3 километра, а в радиус от 10 километра територията се поставя под наблюдение.\n\r\nЕвродепутатът беше категоричен още, че според същата директива заразените животни трябва да бъдат горени, а не заравяни, както се прави в село Шарково.\n\r\nМомчил Неков изрази и съмненията си за независимостта на френската лаборатория, според която имало наличие на чума по животните в Странджа. Той обясни, че се е опитал да се свърже с въпросната лаборатория, но това не може да стане нито по телефон, а отговор по имейл все още очаква.\n\r\n\"Твърди се, че тези резултати са анонимни. Не може да се свърже животно с определен резултат. Този резултат може да е отвсякъде\", настоя Неков пред \n\r\n ", "date": "2018.07.18", "title": "Момчил Неков: Да се покажат анализи за болните животни"}
{"url": "https://www.dnes.bg/balkani/2018/07/18/iztochna-evropa-poema-kym-evrozonata-po-po-truden-pyt.382614", "text": "България е поредната бивша комунистическа държава, която има амбицията да се присъедини към еврозоната. Миналата седмица страната получи одобрението на Европейския съюз за продължаване на кандидатурата си, а днес финансовият министър Владислава Горанов обяви, че писмото за членство ще бъде изпратено в рамките на деня.\r\nЗа разлика от предишни кандидати обаче София ще бъде подложена на по-стриктни условия. В същото време финансовите министри от единния валутен блок дадоха сигнал, че новите условия ще са в сила и за Хърватия и Румъния, посочва журналистът Слав Оков в свой материал за Bloomberg.\r\nБългария изпълнява официалните критерии за приемане на еврото и се надява да кандидатства за влизане в т. нар. чакалня на единната валута – механизмът ERM II, това лято. Но след последствията от гръцката дългова криза и скандалът с пране на пари в една от скоро присъединилите се към еврозоната страни - Латвия, Европейският съюз няма намерение да рискува.\r\r\n                    \r\n                    Допълнителните условия включват сътрудничество с банковия съюз на блока, както и мерки за намаляване на корупцията.\r\n„Въпросите, свързани с банковия надзор, институционалната и реална конвергенция, добиха важна тежест при приема на нови членове в европейския клуб“, посочва Киприан Даскалу, главен икономист за Балканите на ING Bank NV. По думите му „това може и да изглежда като промяна на правилата по време на играта, но изглежда необходимо след европейската дългова криза“.\r\nНовите условия за влизане в блока на единната валута е почти сигурно, че ще са в сила за Хърватия, която миналата седмица потвърди, че си е поставила за цел присъединяване към ERM II до 2020 г. В изказване на следващия ден след съобщението за България гуверньорът на Хърватската централна банка Борис Вуйчич заяви, че членството в еврозоната е „естествената следваща стъпка за Хърватия“.\r\nРумъния също не е далеч в плановете си. Относно страната има сходни притеснения за корупция – въпрос, който все още държи и двете съседни държави извън Шенгенската зона. Друг проблем що се отнася и до трите страни е този за пропастта в благосъстоянието спрямо по-богатите европейски държави. ЕС иска от България, която е и най-бедният член на съюза, да гарантира устойчива икономическа конвергенция – условие, пред което балтийските държави не бяха изрично изправени при кандидатстването си за членство в ERM II.\r\nКакво показват новите изисквания вижте в  \r\n ", "date": "2018.07.18", "title": "Източна Европа поема към еврозоната по по-труден път"}
{"url": "https://www.dnes.bg/politika/2018/07/18/karakachanov-pripomni-niamame-pleneno-boino-zname.382638", "text": "\nМинистърът на отбраната Красимир Каракачанов откри в Националния военноисторически музей изложбата \"Спасените бойни знамена на Българската армия\".\r\nЕкспозицията слага началото на отбелязването на 140 години от създаването на Българската армия, свързана е и със 100-та годишнина от края на Първата световна война. За първи път са представени оригиналите на всички спасени бойни знамена на българските полкове, участвали в Първата световна война, които се съхраняват в НВИМ.\r\nФакт е, че нито едно българско бойно знаме не е било предадено на враговете, които сме побеждавали буквално часове преди да трябва да се предадем по политически причини. Специални патрули са организирани от тези войници и офицери, които трябва да бъдат оставени в плен, които укриват знамената и ги пренасят на свободна българска територия, припомни историята Каракачанов, цитиран от БТА.\r\r\n                    \r\n                    Хубаво е това да се знае от поколенията, каза министърът, който добави, че българската младеж десетилетия е била обучавана в какви ли не измислени ценности и теории, но героизмът, славата на българското оръжие, честта и достойнството на българския войник и офицер, с които са защитавали българската държава и национални идеали, като че ли и до ден днешен остават встрани от държавната политика за възпитание на младите български поколения.\r\n ", "date": "2018.07.18", "title": "Каракачанов припомни: Нямаме пленено бойно знаме"}
{"url": "https://www.dnes.bg/temida/2018/07/18/sydyt-reshi-ostavi-zad-reshetkite-mutrite-ot-slynchev-briag.382620", "text": "Бургаският окръжен съд остави в ареста 20-годишния борец от Сливен Даниел Ганев и 19-годишния Николай Бабачев от пловдивското село Бенковски.\r\nДвамата младежи са обвинени за извършване на два грабежа в Слънчев бряг през нощта на 8 юли. В нападенията, според разследващи, е участвал и 22-годишния брат на Даниел - Мариян, но той от няколко дни е в болница.\r\nРепубликанският шампион по бокс е в отделението по хирургия към УМБАЛ Бургас заради инфектирала порезна рана на ръката и беше пуснат на свобода под парична гаранция от 3000 лв.\r\nВъв всеки един момент обаче мярката на Мариян може да бъде променена и той отново да бъде задържан, в момента се събират доказателства за неговото участие в грабежите, коментираха разследващи.\n\n\n\r\n                    \r\n                    \r\nВ съда днес бе изслушана майката на Николай, която свидетелства, че синът й страда от диабет, тип 1 и е на инсулин. Самият Николай се оплака, че в килията не може да получава необходимата му храна. \n\r\nИ той и Даниел за пореден път изразиха съжаление за стореното, както направиха това и пред районния съд Несебър на 13 юли, уточнява \"\".\n\r\nВъпреки диабета и намеренията на 19-годишния Николай да учи висше, съдът го остави зад решетките, като разпореди да бъде съблюдавано дали приема нужната доза инсулин в ареста.\n\r\nЗад решетките остава и Даниел Ганев, решението на съда е окончателно.\r\nДвамата братя борци и аверът им Николай бяха задържани след спецакция на полицията в Несебър и служители на СДВР. В квартирата на Ганеви бяха открити близо 200 грама канабис и 10 грама амфетамин.\n\r\n\r\n ", "date": "2018.07.18", "title": "Съдът реши: Остави зад решетките мутрите от Слънчев бряг"}
{"url": "https://www.dnes.bg/temida/2018/07/18/uslovni-nakazaniia-i-globi-za-nelegalni-migranti.382623", "text": "Мъж и жена от Ливан получиха условни наказания от 6 месеца \"лишаване от свобода\" с 3-годишен изпитателен срок и глоби от по 200 лева за незаконно преминаване на границата ни, съобщиха от Окръжния съд в Добрич. \r\nДо присъдите се стигна след като Районният съд в Генерал Тошево одобри споразуменията, сключени между подсъдимите, техните защитници и прокуратурата.\r\nДвамата се признаха за виновни, че на 14 юли т.г., между 62-ра и 63-та гранични пирамиди, в землището на село Бежаново, са преминали незаконно границата на страната ни.\r\nПостановените от Районен съд - Генерал Тошево съдебни актове са окончателни и влизат в сила веднага.", "date": "2018.07.18", "title": "Условни наказания и глоби за нелегални мигранти"}
{"url": "https://www.dnes.bg/world/2018/07/18/belgiia-se-gotvi-za-vot-sys-zashtita-ot-vynshno-vliianie.382619", "text": "Белгийските власти подготвят действия за защита на предстоящите догодина избори от външно влияние, съобщават местни медии, предава БТА. След година в страната предстоят местни и парламентарни избори, както и избори за евродепутати.\n\r\nВ подготовката участват военното и цивилното разузнаване, както и центърът за електронна сигурност. Отбелязва се, че предохранителните мерки не са насочени срещу определена държава, а целят да пресекат опитите за намеса на сили с влияние.\n\r\nПредвижда се да бъде предприета обществена кампания, в която да бъде заострено вниманието на хората към разпространяването на слухове и неверни данни, както и към опити за намеса в съставянето на мнението им. \r\n                    \r\n                    \r\nНеправителствени организации отбелязват, че няма вълшебно хапче за противодействието на пропагандата и мерките трябва да бъдат смесени - технологични, но и с участието на обществото.\n\r\nУчени, заели се с изготвянето на оценка за противодействието на фалшивите новини по поръчка на правителството, са изразили отрицателно мнение за намерението в Белгия разпространението на такива \"новини\" да бъде преследвано от закона. Отбелязва се, че законопроект в същата посока е представен за оценка в парламента на Франция.", "date": "2018.07.18", "title": "Белгия се готви за вот със защита, от външно влияние!"}
{"url": "https://www.dnes.bg/business/2018/07/18/zashto-trymp-napada-severen-potok-2.382616", "text": " Фактът, че президентът на САЩ Доналд Тръмп има странна слабост към руския си колега Владимир Путин не може да се пренебрегва поне от срещата на върха в Хелзинки насам. Дори консервативният Wall Street Journal нарече „личен и национален срам\" съвместната пресконференция, на която президентът на Русия се хвърли в краката на автократа. Нищо не успя да накара Тръмп да противоречи на Путин пред очите на света – нито анексирането на  Кримския полуостров, нито бомбените нападения в Сирия на Москва, нито обстрелването на малайзийския самолет MH17 с руски ракети, нито предполагаемата руска атака с невропаралитичено вещество във Великобритания или предполагаемата хакерска атака в предизборната кампания на САЩ.\r\r\n                    \r\n                    Затова е още по-забележителен фактът, че Тръмп отдавна е в конфронтация с Москва по един конкретен случай. Германското одобрение за изграждането на газопровода \"Северен поток\" 2 е \"ужасно\", заяви Тръмп през миналата седмица. „Ужасна грешка от страна на Германия\". Заради зависимостта си от руския газ Берлин бил \"затворник на Русия\", поясни американският държавен глава.\r\nТова може би са началните изстрели в следващата размяна на удари между американския президент и германския канцлер Ангела Меркел, пише в свой коментар по темата Ханес Фогел за германския икономически канал N-TV.\r\nВ повечето области на политиката – митата върху колите, НАТО, Сирия, Иран – двамата политици вече кръстосват шпаги. Сега енергийната политика заплашва да стане поредното бойно поле. Ябълката на раздора е спорният тръбопровод „Северен поток“ 2, при който руският концерн „Газпром“ планира да изгради 1200 км по дъното на Балтийско море, от Виборг в Русия до Грайфсвалд в Мекленбург - Предна Померания.\r\nОчаква се стоманената тръба да струва почти 10 млрд. евро и да преминава до голяма степен успоредно с газопровода \"Северен поток\" 1, който бе открит през 2011 г. Ако се случи по план, това ще удвои количеството газ, което Русия може да доставя на Европа през Балтийско море - със световни стратегически последици. Тогава Москва  може да намали доставките си през Украйна. Германия ще се превърне в основен център за износа на газ на Русия за Европа. Ето защо сега руският министър на енергетиката, представители на украинската „Нафтогаз“ и ЕС се събраха в Берлин, за да преговарят по договора за доставка между Русия и Украйна, който изтича през 2019 г.\r\nМеркел е наясно с политическите последици. Още през април тя предупреди, че Берлин ще подкрепи \"Северен поток\" 2, само ако Украйна остане транзитна страна за руския газ. За Москва тръбата може да стане най-големия лост за геостратегически натиск в Европа. А държавният департамент на САЩ нарича \"Северен поток\" 2 инструмент за изнудване на европейските страни, особено на Украйна.\r\nЗащото Кремъл би могъл да я отстрани от транспортирането на газ до Европа, а с това и от доходоносните транзитни такси – благодарение на новата тръба. „Това означава годишна загуба на приходи от 3 млрд. долара, минус три процента от брутния вътрешен продукт на Украйна\", предупреди представител на украинския „Нафтогаз“ през миналата седмица. Много пари, които ще липсват на правителството в Киев в борбата срещу руските сепаратисти в Източна Украйна.\r\nИ мениджърите на компанията за тръбопровода не оставят съмнение, че той е проект за престижа на Путин. \"Северен поток\" 2 се управлява от бившия шпионин от Щази Матиас Варниг, който първоначално е работил след падането на комунизма за Dresdner Bank. Благодарение на близките си отношения с Владимир Путин сега той е един от най-могъщите мъже в руската икономика.\r\nВарниг е председател на борда на директорите на алуминиевия гигант „Русал“ и е член на Борда на близката до службите банка VTB и държавния петролен гигант „Роснефт“. Самият „Роснефт“ е тясно свързан с Кремъл. Директорът на концерна Игор Сечин непрекъснато попада в медиите заради противоречивите си методи на управление. Безцеремонните му действия по разширяване на бизнеса и поглъщането на конкурентни компании не се спират пред нищо. Някои наричат „Роснефт“ „петролното министерство на Кремъл\". Сечин е близък довереник на Владимир Путин, смята се за втория най-могъщ човек в Русия.\r\nРаботата по политическото лобиране за \"Северен поток\" \" е поета от друг приятел на Путин: бившия канцлер Герхард Шрьодер. Той не само е главният надзорник на \"Северен поток\", но от есента е ръководител на надзорния съвет на \"Роснефт\", на който Варниг е член е от 2011 г. насам. Заедно с директора на \"Газпром\" Алексей Милер Шрьодер говори с министъра на икономиката и енергетиката на Германия Бригите Циприс в Берлин, за да укрепи газопровода, разкрива германският всекидневник Tagesspiegel. Нищо чудно: Германия държи всички ключове към проекта за тръбопровода. Той минава изцяло през международни води, преди да стигне до земя - в Мекленбург. Нито ЕС, нито досегашните транзитни държави от ЕС, като например Полша, могат да окажат натиск върху Путин.\r\nКак САЩ искат да се намесят на пазара вижте\r\n ", "date": "2018.07.18", "title": "Защо Тръмп напада \"Северен поток\" 2?"}
{"url": "https://www.dnes.bg/akoshtete-vqrvaite/2018/07/18/koi-cviat-e-vashata-aura-spored-zodiiata.382513", "text": "Цветът на вашата аура разкрива много за личността, която се крие във вас. Знаете ли, че всеки зодиакален знак има своя цвят аура. Кой е вашият, вижте в следващите редове.\r\n\r\nОгненият Овен ще бъде изразен с яркочервено. Този цвят символизира страст, сексуалност, агресия, конкурентен дух и силна воля. Всъщност това са и някои от основните характеристики на знака Овен.\r\n\r\nТози цвят символизира силата на човек, който може да извлече най-доброто от другите. Зеленият цвят е и посвещение, любов към земята, природата, намиране на баланс. Неща, към които представителите на зодията се стремят.\r\r\n                    \r\n                    \r\nВеселите Близнаци притежават аура в жълт цвят. Тя е отражение на техния оптимизъм, лъчезарност, игривост и докосване с детето в тях. Жълтият цвят също показва желание за живот.\r\n", "date": "2018.07.18", "title": "Кой цвят е вашата аура според зодията?"}
{"url": "https://www.dnes.bg/football/2018/07/18/bombichki-butilki-boi-big-bradyr-na-macha-kameri-shte-slediat.382590", "text": "Нови, по-строги мерки срещу вандализма по стадионите. Организаторите на спортни мероприятия ще са длъжни да следят и записват на камери поведението на зрителите. Те трябва да осигурят камери на входовете и изходите, по една стационарна и една подвижна във всеки сектор.\n\n\n\r\nТова предвиждат поправки в Закона за опазване на обществения ред при провеждането на спортни мероприятия, внесени от депутати от управляващите партии ГЕРБ и Обединени патриоти.\r\nЗаявката за по-строг контрол и по-сериозни санкции срещу футболните хулигани дойде от всички институции през април, когато полицайка едва не загуби окото си, след като беше ранена от бомбичка на мача Левски - ЦСКА-София.\r\r\n                    \r\n                    Така че, след като поправките в закона, който предстои да се приеме, станат факт, стационарната камера във всеки сектор ще трябва да записва и контролира непрекъснато целия периметър и във всеки един момент да може да бъде разпознат всеки от зрителите на стадиона. Записите ще трябва да се пазят три месеца.\r\nВ новия закон за пръв път се дефинира точно понятието \"спортно хулиганство\". Записани са ясно и наказанията за всеки отделен вид престъпление. Освен това като наказание се въвежда и полагането на обществено полезен труд.\r\nСанкциите за нахлуване на стадиона, носене на знамена и плакати със съдържание, което подтиква към омраза и насилие, хвърлянето на предмети, паленето им, носенето на маски, псуването и показването на неприлични жестове, нападението над състезатели и съдии, са завишени.\r\nНай-малката глоба в новия закон е от 1000 до 2000 лева, а най-кратката забрана за посещение на мачове в страната и чужбина е за срок от една до две години.\r\nОсвен това хулиганите ще трябва да полагат и общественополезен труд до 320 часа или да останат в ареста от пет до 15 денонощия и ще им бъде забранено да ходят на мач от две до три години.\r\nПри повторни нарушения общественополезният труд вече ще е до 480 часа, глобите до 5000 лева, забраната за посещение на мачове до пет години и арест от 10 до 25 денонощия.\r\nПри нарушение до 24 часа шефът на полицията в района е длъжен да издаде забраната за ходене на мачове на хулигана.\r\nОсвен това трябва и да уведоми прокурор, а съдът да се произнесе в същия ден, в който обвинителят се обърне към него.\n\r\nВ закона е записано още, че при мероприятие с \"висок риск\" не се продават билети на каса в деня на провеждането им, а само по електронен път.\n\r\nБилетите за поддръжниците на противниците на двата отбора се продават на две отделни каси.\n\r\nНастаняват се в отделни блокове, като между тях има буферни зони, разделени с огради. Те влизат през различни входове, като ръководителят по сигурността следи да не носят забранени предмети и да нямат наложена санкция за посещение на спортни мероприятия.\n\r\nНикой няма право да внесе на стадиона дори и пластмасови бутилки с вместимост повече от половин литър, тръби, чадъри, знамена с дълги дръжки, алкохол, дрога.", "date": "2018.07.18", "title": "Бомбички, бутилки, бой... Биг брадър на мача – камери ще следят"}
{"url": "https://www.dnes.bg/stranata/2018/07/18/poslanik-lilian-za-ada-v-sarafovo-bez-proshka-za-terora.382633", "text": "Шест години след ужасяващия терористичен акт на \"Хизбула\", тук, на летище Сарафово сякаш времето е спряло. Само за един момент на днешната дата преди 6 години се промени животът на близките на шестте жертви, България също бе променена завинаги. Процесът срещу терористите от \"Хизбула\" продължава, призоваваме правосъдието да възтържествува. Лицата, дали самостоятелно, или като пратеници на терористична организация, никога няма да получат прошка. Това заяви преди минути посланикът на Израел Ирит Лилиан на възпоменателната церемония в памет на жертвите от атентата на летище Сарафово от 18 юли 2012 г.\n\n\n\n\r\nТя призова международната общност да е единна и по-добре координирана срещу борбата с тероризма. \"Все още не е открит лек срещу омразата и фанатизма, нужно е да сме единни, Израел и България ежедневно демонстрират това\", каза още посланик Лилиан.\r\n                    \r\n                    \r\nБлизките на петимата израелски туристи, които намериха смъртта си на бургаското летище, отправиха молба към българското правосъдие и система да бъде приложен законът в цялата му строгост срещу \"Хизбула\". Техен представител подчерта, че тримата атентатори са били пратени от терористичната организация с цел да убият колкото се може повече израелски туристи, дошли на почивка у нас.\n\r\n\"Никаква кауза не може да признае убийството, а битката за доброто трябва да се води на всички фронтове\", бе част от обръщението на президента Румен Радев, който изпрати съболезнователен адрес. \n\r\nМалко след 17 часа роднини на убитите израелци запалиха свещ в тяхна памет на мемориала, изграден на лобното им място.\n\r\nСвещичка за българския шофьор Мустафа Кьосов запали областният управител на Бургас Вълчо Чолаков. На церемонията с поднасяне на венци и знамена присъстват още зам.-министърът на МВР Стефан Балабанов, главният секретар Младен Маринов, председателят на ГЕРБ Цветан Цветанов, който по време на атентата беше вътрешен министър, депутати, шефът на Апелативната прокуратура Любомир Петров и на полицията старши комисар Калоян Калоянов.\n\r\nЦеремонията протича при засилени мерки за сигурност, а на покрива на стария Терминал - пристигащи са разположени снайперисти, съобщава .", "date": "2018.07.18", "title": "Посланик Лилиан за ада в Сарафово: Без прошка за терора!"}
{"url": "https://www.dnes.bg/zvezdi/2018/07/18/antilopata-tita-student-celi-se-v-unss.382611", "text": "Младата изпълнителка Тита, която нашумя през последната година, се е устремила към студентските скамейки в УНСС.\r\nТя е кандидатствала в Икономическия университет, но на първо класиране не са я приели в желаната специалност.\r\nПевицата напира за \"Мениджмънт и администрация\" и се надява поне при второто класиране да получи шанса да стане студентка.\r\nРезултатите излязоха вчера, но до този момент тя не се е похвалила, а има вероятност да чака и третото класиране, съобщава \"Монитор\".\r\nХристина Христова, както е името на красавицата по паспорт, иска да усвои тънкостите на бизнеса, тъй като подобен бил профилът ѝ в училище.\r\nПрез май антилопата на БГ попа завърши училище в Силистра.\r\n", "date": "2018.07.18", "title": "Антилопата Тита – студент, цели се в УНСС"}
{"url": "https://www.dnes.bg/science/2018/07/18/grajdanin-na-lunata-jivotyt-v-kosmosa-e-vse-po-blizo.382556", "text": "Космическата надпревара между големите технологични компании набира все по-голяма скорост, а целта е ясна – Марс.\r\nЧервената планета е сочена като новата съдба на човечеството, но, може би, учените гледат твърде надалеч... Шансът ни за живот, извън орбитата на Земята, е много по-близо, отколкото си мислим.\r\n\r\nСпоред учените колонизирането на земния спътник ще осигури модел за по-нататъшни космически експедиции. Хората, които ще създадат тези лунни селища, по всяка вероятност ще бъдат наети не от технологични гиганти, а от частни компании, много от които свързани с Люксембург – една малка страна, която е на път да направи голям скок за човечеството.\r\r\n                    \r\n                    Такеши Хакамада е един от учените, които упорито се опитват да се завърнат на Луната. Този път, обаче, мечтата е много по-голяма от това просто да положим крак на земния спътник, а именно – откриването на полезни минерали, газови залежи, както и вода, съдържаща микроорганизми.\r\nХакамада е изпълнителен директор на ispace – частна космическа компания със седалище в Токио, която обаче присъства и в Европа и то не къде да е, а именно в Люксембург. Компанията планира да направи пълно пътешествие около Луната през 2020 г., а през 2021 г. да опита успешно приземяване на повърхността на земния спътник.\r\n\"Първите ни две мисии ще бъдат просто демонстрация за технологичните ни възможности. След това ще започнем да осъществяваме по-чести транспортни услуги, с помощта на които да се изнесат ценни товари на Луната. Ако открием водни ресурси, бихме могли да създадем цяла нова индустрия в Космоса!\", заявява ученият пред BBC. Освен това, подобно грандиозно откритие ще позволи на човешкия вид да пребивава в Космоса за по-дълги периоди.\r\nОще 10 други компании в космическата менна индустрия подкрепят Хакамада в амбициозното му начинание. Всички те са легално регистрирани в Люксембург, а така малката държава се установява като поле за осъществяване на революция в областта на науката.\r\nПрез февруари 2016 г. Люксембург приема Закон за космическите ресурси, с което се превръща във втората страна след САЩ, която да предостави подробна правна рамка за експлоатация на неземните богатства.\r\nЗаконът е доста по-либерален от този в САЩ и успява да привлече някои от най-големите американски космически компании като Deep Space и Planetary Resources. Близо 200 компании са се свързали с министъра на икономиката на Люксембург, който отговаря и за изпълнението на Закона за космическите ресурси, и са потърсили партньорство.\r\nЗакон широко отваря вратите и за големи инвестиции, като към момента космическите компании носят 1.8% от брутния вътрешен продукт на страната и поставят Люксембург начело в ЕС.\r\n\r\nСпоред юристи все още е твърде неясно дали международната космическа правна рамка реално позволява на отделни държави да предоставят права за собственост над природни ресурси, придобити в Космоса, а ожесточеният дебат тепърва ще се разгръща.\r\nВъпреки своя малък размер, обаче, Люксембург всъщност започва да играе много водеща роля в търсенето на \"златни мини\" в необятното космическо пространство. А ако един ден човешки крак стъпи отново на Луната, то по всяка вероятност малката европейска страна ще е намесена.", "date": "2018.07.18", "title": "Гражданин на Луната! Животът в Космоса е все по-близо"}
{"url": "https://www.dnes.bg/obshtestvo/2018/07/18/vinetkata-uikend-kym-10-leva-ednodnevna-li-niama-da-ima.382561", "text": "Очакванията са новата \"уикенд\" винетка да струва около 10 лева, но цената няма да бъде разглеждана на заседанието на Комисията по регионална политика в Народното събрание днес, обяви пред БНР председателят на Управителния съвет на Агенция \"Пътна инфраструктура\" Светослав Глосов.\n\n\n\r\nТой посочи, че вероятно пътната такса за почивните дни ще бъде въведена от догодина заедно с останалите електронни винетки.\r\nШефът на АПИ бе категоричен, че еднодневни винетки няма да има, а цените на винетките ще останат непроменени. \"Единствената разлика е, че вече няма да има книжни стикери, които се лепят на стъклата, а ще бъде електронна винетка - номерът на автомобила влиза в електронната система и ще бъде следен от контролните пунктове - рамки и автомобили, които са за тази цел\", уточни Глосов.\r\n                    \r\n                    \r\n\"Тол системата ще бъде изградена върху 16 000 километра - 80% от републиканската пътна мрежа, но това не значи, че върху всичките километри ще има еднаква цена. Ще има нулева ставка на част от пътната мрежа – там, където тя е в лошо състояние в момента и не позволява да бъде таксувана. Ще има различни цени в зависимост от категорията на пътищата и от тяхното състояние. Тази тарифа в момента се изготвя от консултанта на агенцията - Световната банка. Очакваме в средата на август да бъде представена официално за обсъждане\", посочи още той.\n\r\nПо думите на Светослав Глосов в момента винетните такси у нас са най-евтините в Европа, а въвеждането на тол такса за товарните автомобили ще е най-справедливото таксуване.", "date": "2018.07.18", "title": "Винетката \"уикенд\" – към 10 лева. Еднодневна ли? Няма да има!"}
{"url": "https://www.dnes.bg/obshtestvo/2018/07/18/skok-s-pone-10-na-biudjetnite-zaplati-iska-knsb.382622", "text": "КНСБ иска скок на заплатите, така че след четири години - през 2022, България да е достигнала 60-процентния праг от средноевропейските доходи без паритетна покупателна способност. \n\r\nТака че настоява за над 1 милиард лева допълнително за заплати в бюджетната сфера през следващата година.\n\n\"Финансовият министър твърди, че над една трета от тези средства са осигурени за средното образование. Останалите средства са за области, направления, каквито са здравеопазването, агенциите по заетостта и за социалното подпомагане, НАП, НОИ, които имат важни за държавата функции, за хората, които работят там и са наши синдикални членове“, каза лидерът на КНСБ Пламен Димитров. \r\n                    \r\n                    \r\nСпоред него, това означава увеличаване на заплатите с 10-12, а някъде и с 20 процента. \n\r\n\"Ако следваме това и властта чуе и продължи стъпката от тази година, 60-те процента, за които говорим са постижими. \r\nКога можем да влезем в еврозоната? Неписаният закон е, когато стигнем тези нива, заяви Димитров.\n\r\n\"Дори да ни допуснат в чакалнята на еврозоната догодина, както се твърди в момента, ще ни държат там, докато стигнем и минем 60-те процента както в БВП, така и на доходите. По отношение на БВП в момента сме на 51 процента, а по доходи - 46 процента\".\n\r\nПо думите на Пламен Димитров, КНСБ е един от малкото последователни противници от момента на лансирането, въвеждането и приложението на плоския данък в България. \n\r\nСпоред него необлагаемият минимум в размер на минималната работа заплата означава, че няма да се плащат данъци, а ще се плаща само лична осигуровка.\n\r\n\"Този, който получава 1000 лева работна заплата, няма да плаща 100 лева данък, а ще плаща 50 лева, тези 500 лева ще му бъдат приспаднати. Това се отнася за всички работещи. Колко ще струва това на бюджета - между 800 милиона и 1 милиард лева. Толкова държавата ще остави в джоба на българите. А това означава пряко увеличение на доходите на хората. Този милиард няма да остане в банковите сметки, а ще влезе обратно в потреблението\", обясни Димитров.", "date": "2018.07.18", "title": "Скок с поне 10% на бюджетните заплати иска КНСБ"}
{"url": "https://www.dnes.bg/technology/2018/07/18/90-dni-dadeni-na-google-za-da-se-popravi.382606", "text": "Европейската комисия даде на американската компания Google 90 дни да се откаже от незаконните си практики, които я правят лидер на европейския пазар на мобилни устройства.\r\nВ противен случай тя ще плаща по 5% от световния си оборот дневно в добавка на нечуваната санкция, определена днес от Брюксел.\r\nСлед 2-годишно разследване Европейската комисия реши да накаже калифорнийския гигант с глоба от 4,34 млрд евро - най-високата за нарушаване на конкуренцията в историята.\r\nGoogle е намерена виновна за три провинения: задължаването на производителите на мобилни устройства и мобилните оператори да преинсталират само Google Play Store и Google Chrome на произвежданите от тях телефони и таблети и блокиране на достъпа на други разработчици на апликации и услуги на основата на нейната операционна система Android до кода й.\r\r\n                    \r\n                    Макар лансирана като система отворен код, Android не дава свободен достъп до най-търсените и базисните си програми и услуги и не предоставя информация за събираните през търсачките на Google данни до други разработчици, така че те да могат да подобрят продукта си. Ако някой производител иска достъп до най-популярните апликации, той трябва да се договори с компанията за условията, за да ги ползва и инсталира на произвежданите или продавани от него телефони.\r\nПо данни на Европейската комисия около 2,2 млрд мобилни устройства или 80 на сто от пазара работи с Android, като 90 на сто от сваляните апликации се дърпат от Google Play Store, а над 90 на сто от търсенията в интернет се правят през търсачките на Google.\r\nПринуждаването на производителите на мобилни устройства да ги преинсталират с Google Play Store и Google Chrome, без да качват предварително техни конкуренти, изкривява пазара и прави Google негов доминант. Само 1% от потребителите сменят търскачката си и 10 на сто браузъра си, спрямо фабричните настройки, съобщи Еврокомисията. 95 на сто от търсенията през телефони с Android използват търсачките на Google, докато при Windows преинсталираната търсачка Bing поема 85 на сто от трафика. Европейската комисия разчита това като незаконно предимство, тъй като производителите се примиряват със заложените им програми, а това убива конкуренцията на пазара.\r\nНай-сериозната алтернативна операционна система на пазара Windows Mobile, преди да бъде закрита миналата година, е имала пазарен дял от 5 на сто, а частта на операционните системи на Apple и Blackberry е още по-незначителна.\r\nСпоред Европейската комисия Google се възползва незаконно от пазарни предимства от 2011 г., като нарушенията са изключително сериозни, на което се дължи и рекордният размер на наложената глоба.\r\n“Всяка компания е добре дошла на европейския пазар, но трябва да играе по правилата, които са направени така, че да защитават гражданите и бизнеса”, каза еврокомисарят за конкуренцията Маргрете Вестагер.\r\nТя добави, че Google трябва сама да реши и да информира собствениците на мобилни устойства, работещи с Android, как ще отстрани в техните телефони откритите нарушения.\r\nМиналото лято Европейската комисия глоби Google с 2,42 млрд евро за манипулиране на резултатите от търсенията с Google Shopping така, че партньори и клиенти на компанията да излизат на по-предни места при търсенията. Тази глоба вече е платена, съобщи комисар Вестагер.", "date": "2018.07.18", "title": "90 дни, дадени на Google, за да се поправи"}
{"url": "https://www.dnes.bg/akoshtete-vqrvaite/2018/07/18/seksyt-no-ne-kato-uprajnenie-jenite-ribi-v-legloto.382609", "text": "Дамите от зодия Риби са нежни и нерядко леко наивни. Под завивките също могат да създадат такова впечатление, но не се заблуждавайте. За минути могат да се променят и да направят всеки секс незабравим.\r\nЧесто те имат предубеждения към нестандартните неща в леглото или извън него, но всичко зависи от мъжа. Ако разговаря с нея, винаги може да я убеди да направят това, което първоначално не е искала и да чуе.\r\nЗа Жените Риби сексът не е просто някакво физическо упражнение. За тях това е близост, в която един човек буквално се слива с друг. Трябва да усети, че с партньора са едно цяло. Затова рядко са любителки на преживявания за една нощ, при тях чувствата са много важни.\r\nВижте още по темата в", "date": "2018.07.18", "title": "Сексът, но не като упражнение. Жените Риби в леглото"}
{"url": "https://www.dnes.bg/zvezdi/2018/07/18/megan-pod-pricela-na-rodata-bashta-sestra.382613", "text": "Продължава медийната атака срещу херцогинята на Съсекс – Меган. Сестра й Саманта започна да публикува постове на страницата си в Twitter след като баща им Томас каза пред TMZ, че няма да спре да разговаря с медиите, докато дъщеря му не го приеме обратно в живота си.\r\n\"Действай като хуманен човек, действай като жена\", обръща се Саманта към сестра си и добавя: \"Ако баща ни умре, това е заради теб, Мег\".\r\nНе се знае дали Меган е прочела тези призиви, тъй като след като се присъедини към кралското семейство тя изтри всички форми на социални медии, пише Daily Mail.\r\nЗатова пък Саманта не спира да пише: \"Радвам се, че имаш толкова време, за да отдадеш дължимото на другите, пренебрегвайки собствения си баща!\"\r\nВижте още по темата в", "date": "2018.07.18", "title": "Меган под прицела на родата: Баща, сестра..."}
{"url": "https://www.dnes.bg/notifikacii/2018/07/18/raboteshtite-bez-izgoda-ot-minimalni-osiguritelni-pragove.382605", "text": "Минималните осигурителни прагове не са изгодни за работещите, защото намаляват нетната им заплата. Това коментира Димитър Бранков от Българската стопанска в ефира на .\r\n„Минималният осигурителни доход е механизъм, въведен във времена на изключителен икономически подем през 2006-2008. Тогава се очакваше, че това ще има възспиращ ефект върху недекларирания труд основно. От тогава доста се промениха условията“.\r\nПо думите му такъв механизъм не действа в нито една държава-членка на ЕС.\r\n„Става дума за определяне на нива по длъжности и професии по икономически дейности, които министърът на труда може да внесе без преговори и по административен път чрез Закона за бюджета за държавното и обществото осигуряване. Това се случи и миналата година без да са водени такива преговори“.\rБранков обясни, че преговорният механизъм всъщност никъде не е регламентиран, но е бил практика през последните години.\r\nСпоред него има изключително много пороци и дефекти на минималните осигурителни прагове.\r\n„Той не е изгоден за работещите, защото намалява нетната им заплата. Ако получават по-ниско заплащане от минималния праг, със сигурност осигуровките, които са за тяхна сметка, ще намалят тяхното нетно възнаграждение. Отделно този механизъм въвежда нива на осигуряване в сектори с ниска добавена стойност, в депресивни райони, за нискоквалифициран труд. Оказва негативен ефект върху заетостта“.\r\nВижте повече на .", "date": "2018.07.18", "title": "Работещите без изгода от минимални осигурителни прагове"}
{"url": "https://www.dnes.bg/travel/2018/07/18/vnimanie-opasnost-po-moreto-myrtvo-vylnenie.382598", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИлинден наближава, а според поверието в деня на пророк Илия морето се обръща срещу нас и взема жертви. Дали, обаче, спасителите по Българското Черноморие са в готовност да реагират при инциденти? \n\r\nДнес приключи обучението на спасителите на един от бургаските плажеве в квартал \"Крайморие\", предават от телевизия . Спасителите демонстрираха загрявка, извличане на удавник и оказване на навременна първа помощ. Летовниците се предупреждават да бъдат особено внимателни през следващите дни. \n\r\nСпасителите са в готовност за очакваното мъртво вълнение. А както в хитовия сериал, по българските курорти също има спасителки на плажа.\r\n \r\nДимитрина е една от тях и предпочита да работи на българското море.\r\n                    \r\n                    \r\n\"Защо българските спасители бягат в чужбина? Единственото нещо за което се сещам на първо четене са финансовите параметри. Не мога да кажа, че у нас заплащането е ниско, но в чужбина е по-високо и по-добре\", посочи тя.\n\r\nНе пренебрегвайте съветите на спасителите, но поемете и сами отговорност за своето здраве, съветват лекарите.\r\n ", "date": "2018.07.18", "title": "Внимание: Опасност по морето! Мъртво вълнение!"}
{"url": "https://www.dnes.bg/obrazovanie/2018/07/18/vylchev-postavi-kraina-cel-vsiako-dete-na-uchilishte.382595", "text": "Преждевременното отпадане на деца и ученици от училищната система е една  от най-големите обществени загуби, които можем да претърпим, каза  министърът на образованието Красимир Вълчев след заседание за съвместна работа на институциите  по обхващане и задържане в образователната система на деца и ученици.\r\nНа Координационното звено присъстваха всички областни структури на  Агенцията за социално подпомагане, на МВР и на Министерството на  образованието.\n\n\n\r\nПо думите на министъра увеличава се броят на децата от семейства без отношение към образованието, които не осигуряват присъствието им в училище.\r\nПротиводействието на това може да стане само с координирана работа на институциите, изтъкна министърът и заяви, че крайната цел е всяко дете да бъде обхванато от образователната система. Ако днес не положим тези усилия, след 20 години  ще трябва да полагаме два пъти повече, каза още Вълчев.\r\r\n                    \r\n                    Той напомни, че са били идентифицирани 200 000 деца, които не са регистрирани в системата на образованието, като близо 70 процента от тях са в чужбина. От общата бройка 24 000 са записани допълнително в образователната система, а 2000 от тях са отпаднали от системата.\r\nБлизо 10 000 деца са открити, но въпреки усилията не са били записани да учат. Има и около 17 - 18 000 деца, за които няма никаква информация, включително и за това дали са заминали в чужбина и това са деца предимно в големите градове. Проблем има при записването в училище, свързан с трудовата мобилност на родителите - най-вече в държавите от ЕС.\r\nЗам.-министърът на образованието и науката Деница Сачева напомни, че ще има обмен на информация между държавите от ЕС за движението на децата, които следват родителите си при трудовата миграция. На първо време са водени разговори с Германия за осъществяването на пилотен проект.\r\nС подкрепата на гранична полиция ще се работи да се установи кои деца трайно живеят в чужбина и дали посещават училища в други държави. Ще се определи и колко са децата, които са в постоянно движение - по три месеца живеят в една или друга европейска страна, докато родителите им имат работа, и практически не са обхванати от нито една образователна система, след което към тях ще бъдат предприети конкретни политика.\r\nМинистърът на образованието посочи, че разчита в най-голяма степен на  учителите, на социалните работници, на полицаите, на служителите в  общините и на служителите в регионалните управления.", "date": "2018.07.18", "title": "Вълчев постави крайна цел: Всяко дете – на училище"}
{"url": "https://www.dnes.bg/notifikacii/2018/07/18/goreshtini-v-iaponiia-8-dushi-pochinaha-hiliadi-sa-v-bolnica.382642", "text": "Най-малко осем души починаха и повече от 2000 бяха хоспитализирани днес в Япония заради топлинни удари. Японската метеорологична служба предупреди, че много части на страната са обхванати от гореща вълна, която е \"опасна за живота\", предадоха местни медии, цитирани от ДПА.\r\nПочиналите са предимно възрастни хора, 24 души са в критично състояние. В някои части на Япония за пръв път от пет години термометрите показват 40 градуса по Целзий.Миналата седмица най-малко 12 души починаха, а 9956 получиха топлинен удар от екстремните горещини. Прогнозите са, че жегите ще продължат до края на юли.\r\nСамо преди седмица 220 души загинаха в резултат на наводнения и свлачища, предизвикани от поройните дъждове в Западна Япония. Към днешна дата около 4700 души се намират в евакуационни центрове вследствие на наводненията, съобщи правителството. (БТА)", "date": "2018.07.18", "title": "Горещини в Япония: 8 души починаха, хиляди са в болница"}
{"url": "https://www.dnes.bg/balkani/2018/07/18/obedineni-zapadni-balkani-novite-marshruti-za-turistite.382579", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСтраните от Западните Балкани се обединяват в още едно начинание – изработването на общи туристически маршрути за туристите, които идват в тях.\r\nПрез следващите три години ще бъде формирана туристическо-експертна група. Тя ще се създаде в сътрудничество с правителствата в региона и Европейския съюз (ЕС). Целта ѝ ще бъде да подготви нови туристически маршрути.\r\nТова каза Горан Свиланович - генерален секретар на Съвета за регионално сътрудничество, базиран в Сараево, и бивш министър на външните работи на бившата държавната общност \"Сърбия и Черна Гора\", в предаването \"Светът е бизнес\" на  с водещ Николай Кръстев.\r\r\n                    \r\n                    Свиланович  напомни, че Западните Балкани са място, където се срещат различни култури и цивилизации и обясни, че именно това ще е центърът, около който ще се създаде този проект.\r\n\"Идеята е и малкият бизнес да дойде с идеи, които именно тази туристическо- експертна група ще разработи. Те ще се базират на общото културно наследство, както и на общото историческо минало на държавите от региона\", обясни експертът.\r\nТой допълни, че това цели и Регионалният съвет за сътрудничество – дефиниране на новите туристически маршрути, които съвместно ще бъдат финансирани от страна на ЕС и други държави, за да се представи регионът като обща дестинация на големите, световните туроператорски компании.\r\nСвиланович акцентира на икономическите показатели на страните от региона като мотиватор за осъществяването на този проект.\r\n\"Износът от този регион се реализира предимно чрез туризма. Той възлиза на 24% . Повече от 5% от работещите в региона са в сферата на туризма. Почти 15% от приходите от туризма формират БВП на региона\", каза той.\r\nЕкспертът обясни, че туризмът диверсифицира част от икономиката.\r\n\"Занимаващите се в сектора са ангажирани със земеделие, производство на храна, добив, логистика, с една дума –  всичко. Крайната цел е повече хора да намерят работа в сферата. Това ще намали броя на хората, които напускат страната и ще накара повече млади хора да останат по родните си места\", смята той.\r\nСвиланович обясни, че за 3 години проектът ще разполага с около 5 млн. евро. В него са ангажирани експерти, туристически организации,стопански камари, граждански и неправителствени организации. Той обобщи, че целият сектор е част от този проект.\r\nСпоред Свиланович ако всяка една икономика на страните от Западните Балкани се опита да направи това поотделно, то ефектът няма да бъде същият.\r\n\"Ако всяка една от икономиките се появи сама на пазара, едва ли ще може да постигне същото. Съществува потенциал на всяка една страна в региона. Разбира се, не всяка страна е Хърватия и има такова море. Туристическите групи искат да видят все повече. Тези, които посетят Дубровник, искат да видят Мостар, след това да видят Сараево. За това става въпрос. Цели се засилването на основната икономическа активност и формирането на регионална икономическа зона, за която се договориха премиерите на срещата в Тръст миналата година. Това всичко е част от една идея регионът да се представи като общо място и да се използва потенциалът в регионалното сътрудничество. Важно е да се засили търговията между страните и да бъдат привлечени повече чуждестранни инвеститори\", заключи той.", "date": "2018.07.18", "title": "Обединени Западни Балкани – новите маршрути за туристите"}
{"url": "https://www.dnes.bg/stranata/2018/07/18/babh-obichame-jivotnite-niama-da-mine-shte-ubivame.382603", "text": "МВР затяга контрола в районите с чума по животните, каза вътрешният министър Валентин Радев след заседание на щаба, който беше сформиран за решаването на кризата. \n\r\n\"Всички ходове и изходи на населените места, в които има чума по животните са под контрол. Същото важи за влаковете и границите\", настоя той.\n\n\n\r\nЗаместник-земеделският министър Атанас Добрев съобщи, че Националният епизоотичен щаб се събира за изчисляване на икономически щети. \r\nНа свой ред шефът на БАБХ Дамян Илиев обяви, че в района на ямболските села вече има доста изследвания с отрицателни резултати. Днес се очаква още голяма група нови резултати.\r\r\n                    \r\n                    \"Не можем да отстъпим пред призива: \"Ние обичаме животните\", допълни той. Не може да се каже дали огнищата намаляват, защото бяхме възпрепятствани да си свършим работата\", каза вътрешният министър. Остават три активни огнища.\r\nМинистър Радев обяви, че е притеснен от изострянето на напрежението в региона. \r\n\"Няма друг начин за справяне със ситуацията. Полицията от утре ще е много строга\", обеща той и призова да не се събират повече протестиращи.\n\r\n ", "date": "2018.07.18", "title": "БАБХ: \"Обичаме животните!\" няма да мине, ще убиваме!"}
{"url": "https://www.dnes.bg/politika/2018/07/18/ninova-iarostno-kym-borisov-izpravihte-dyrjavata-sreshtu-naroda.382617", "text": "Сицлидерката Корнелия Нинова се присъедини към протеста на собствениците на стада, които трябва да бъдат унищожени заради чумата по животните.\r\nНа протеста им тя обвини премиера Бойко Борисов, че е изправил държавата срещу народа.\n\n \"Тук сме с хората от Шарково и цяла България, за да ги защитим. Искаме да спре унищожаването на българското земеделие, да не се унищожава Странджа. Искаме и тези, които вече пострадаха, да получат справедливи обезщетения. Това, което виждаме на протеста, е гневът на народа срещу държавата\", отсече тя на протеста на животновъдите.\r\nТя заяви, че другите искания на левицата и на протестиращите са - да спре убиването на животни, докато не се изясни наистина ли става въпрос за чума, уточняват от пресцентъра на БСП.\r\r\n                    \r\n                    \"Това, което им се предлага е нищо спрямо загубите, които претърпяха. Методиката, която се използва не е справедлива. Няма как за една патица да се изплаща обезщетение от 250 лв., а за една овца - 190 лв. Искаме да се направи програма \"Странджа - Сакар\" за възстановяване на района. Една жена от Шарково преди малко ми каза: \"Те не убиха само животните, те убиха нас, семействата ни и България, по този начин\", каза още лидерът на левицата.\r\nТя е припомни, че БСП иска оставката на министър Румен Порожанов вече трети ден.\r\n\"Нещата, вече отиват към премиера. Има ли премиер в държавата? Не може 15 дни да мълчи, докато народът му се вдига на крак срещу него и правителството му. Вече въпросът не е само за оставката на Порожанов, Бойко Борисов носи отговорност, че изправи държавата срещу народа\", каза Корнелия Нинова.\r\n\"Дойдохме с хората от Шарково и цяла България, защото искаме да им помогнем. Това е българската храна, българското производство, българската икономика. Това е животът на хиляди хора. Те имат нужда от подкрепа и ние трябва да сме до тях през цялото време\",  заяви червената шефка.", "date": "2018.07.18", "title": "Нинова яростно към Борисов: Изправихте държавата срещу народа!"}
{"url": "https://www.dnes.bg/zvezdi/2018/07/18/keiti-peri-progovori-za-depresiiata-si.382572", "text": "Кейти Пери е страдала от пристъпи на ситуационна депресия миналата година. Тогава сърцето ѝ е било разбито, защото получавала от публиката \"смесени реакции\" относно албумът ѝ \"Witness\", разказа тя пред австралийското издание на \"Vogue\". \r\n33-годишната певица каза, че отдавала голямо значение на мнението на публиката, а тогава феновете не са реагирали по начина, по който Кейти очаквала. Затова и решила да отиде в института \"Хофман\" в Калифорния, който се занимава с емоционалното и психическо здраве.\r\n \r\n\"През годините мои приятели са ходили там и се връщаха съвсем като нови хора. Исках и аз да отида. Бях готова да пусна всичко, което ме спираше да бъда себе си напълно. Музиката е първата ми любов. И сякаш вселената ми каза: \"Добре, ти говориш за любов на човека към самия себе си и автентичност, но сега ще те подложим на тест и ще видим колко точно обичаш себе си в действителност\", разказа изпълнителката на \"Dark Horse\".\r\n \r\n\r\n ", "date": "2018.07.18", "title": "Кейти Пери проговори за депресията си"}
{"url": "https://www.dnes.bg/politika/2018/07/18/borisov-iska-kachestveno-obrazovanie-za-po-visok-bvp.382583", "text": "По-качественото образование води до по-добра квалификация, а оттам и до по-висок БВП. Това каза премиерът Бойко Борисов в Министерския съвет и припомни част от средствата, дадени за просвета.\n\n\n\r\n\"Над 700 млн. лева се заделиха за образователна инфраструктура, с по 330 млн. лева сме поели ангажимент повече да даваме за учителите\", обясни министър-председателят. Той участва в заседанието на координационното звено по Механизма за съвместна работа на институциите по обхващане и задържане в образователната система на деца и ученици в задължителна предучилищна и училищна възраст.\r\nПремиерът задължи ангажираните с темата министри да продължат с подкрепата по програмата за децата и отбеляза, че резултатите ще дойдат след десет и повече години, когато тези деца ще се включат в изграждането на държава, съобщи БТА.\r\r\n                    \r\n                    Борисов беше категоричен, че държавата ще спази поетите си финансови ангажименти.\r\nСпоред вицепремиера Томислав Дончев пък е необходимо мобилизирането на целия държавен апарат в усилията за привличане и задържане на децата в училище.\r\n\"Задачата ни не е просто да върнем децата в клас, а да ги задържим там\", каза той и допълни, че основният проблем е свързан с борбата с неграмотността, защото тя ражда още неграмотност, бедност и безредици.\r\n\"Натрупахме едногодишен опит и резултатите са налице - 2200 деца са обратно в класните стаи\", отчете вицепремиерът. Той обясни и че целта е това да стане постоянно действаща политика.", "date": "2018.07.18", "title": "Борисов иска качествено образование! За по-висок БВП!"}
{"url": "https://www.dnes.bg/knigi/2018/07/18/dietite-chesto-sa-naprazni-napyni-zashto.382568", "text": "Казват,  че добре изглеждащият мъж се определя по няколко компонента – обувки,  часовник и писалка. Но костюмите са не по-малко важен аспект. Кои са  тънкостите на мъжката мода и как се облича характерът? \n\n\n\n\r\n                    \r\n                    \n\n\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗащо диетите понякога се оказват напразни? Как едновременно да се наслаждаваме на вкусната храна и да поддържаме форма? Новата книга на кондиционния треньор Инес Субашка може да ви помогне да намерите отговорите на тези въпроси.\n\r\n\"В кухнята с Инес: 55 здравословни рецепти и 7 дневен хранителен режим\" предлага на читателите 7-дневен хранителен режим, изготвен с рецепти изцяло от книгата. 7-дневният режим включва 4 хранения на ден. Субашка подчерта важността на следобедната закуска\n\r\n\"Когато се прекалява дори и със здравословните рецепти не можем да отслабнем. Повечето хора имат глад за сладко след вечеря, защото не ядат достатъчно следобед\", посочи тя преди отбеляза, че трябва да се съобразява какво количеството храна консумираме. \n\r\nИнес Субашка представи в студиото на \"България сутрин\" здравословни сурови бонбони и кекс, направен от яйца, банани, извара и тахан. Тя подчерта, че повечето рецепти отнемат не повече от 10-15 минути.", "date": "2018.07.18", "title": "Диетите често са напразни напъни. Защо?"}
{"url": "https://www.dnes.bg/politika/2018/07/18/sled-stachkata-na-bosiia-ns-zahvashta-knijkite-mente.382593", "text": "Депутатите подхващат фалшивите шофьорски книжки. До това се стигна, след като в средата на юни известният дисидент Николай Колев – Босия обяви гладна стачка заради купуването на свидетелствата за управление на моторни превозни средства, което според него е причината за много жертви по пътищата.\n\n\n\n\n\r\nОсвен това дисидентът поиска и оставката на транспортния министър Ивайло Московски и разпускане на настоящия парламент.\n\r\nВ понеделник Колев поиска президентът да организира кръгла маса от граждани, които да заменят политиците и да изготвят процедури за съставянето на програмен парламент и правителство.\r\n                    \r\n                    \r\nСлед среща с Босия в началото на седмицата шефката на парламента Цвета Караянчева обясни, че ще поиска да бъде формирана временна комисия в НС за купуването на книжки.\n\r\nА след гласуването на предложението й в пленарна зала тя стана факт. Новата временна анкетна комисия беше подкрепена днес единодушно с 109 гласа \"за\".\n\r\nДепутатите решиха, че в състава й влизат петима депутати – един председател и четирима членове от всяка парламентарна група. Шеф на комисията ще бъде депутатът от ГЕРБ Станислав Иванов.\n\r\nЧленове на комисията са Иван Иванов от БСП, Ихсан Халил от ДПС, Андон Дончев от \"Воля\" и Атанас Стоянов от \"Обединени патриоти\". Очаква се комисията да приключи работа до един месец.", "date": "2018.07.18", "title": "След стачката на Босия: НС захваща книжките менте"}
{"url": "https://www.dnes.bg/notifikacii/2018/07/18/posred-bial-den-iznasiliha-jena-v-kozlodui.382587", "text": "Жена е била изнасилена в Козлодуй. Посегателството е станало вчера към 18 часа в района на бившата мелница в града, съобщават от МВР.\r\nПотърпевшата обаче съобщила за случилото се едва в 23:25 часа снощи, чрез тел.112. \r\nТя се оплакала в полицията, че мъж е осъществил полов акт с нея, против волята й.\r\nнезабавно била прегледана в болницата в Козлодуй от дежурен лекар.\r\nМеждувременно униформените установили и задържали извършителя, който е задържан в ареста за 24 часа.\r\nОбразувано е досъдебно производство и работата по случая продължава.", "date": "2018.07.18", "title": "Посред бял ден: Изнасилиха жена в Козлодуй"}
{"url": "https://www.dnes.bg/politika/2018/07/18/zaradi-chumata-i-protestite-edin-zam-ministyr-aut.382602", "text": "Със заповед на министър-председателя Бойко Борисов от длъжността заместник-министър на земеделието, храните и горите е освободен Цветан Димитров, съобщиха от правителствения пресцентър.\r\nРешението на премиера е взето след срещата на министъра на земеделието, храните и горите Румен Порожанов с представители на протестиращите животновъди.\n\n\n\n\r\nМинистър-председателят Борисов разпореди на министър Порожанов да освободи също така директорa на дирекция \"Животновъдство\" Златка Възелова, директорa на Дирекция \"Директни плащания и идентификация на земеделските парцели\" Георги Праматаров, както и съветника на министъра Бойко Синапов. \r\r\n                    \r\n                    Това се случва след ескалирането на напрежението заради чумата по животните в Странджа. Днес животновъди недоволстваха срещу избиването на животните им и ниските обезщетения за това.\r\nВ знак на крайно недоволство протестиращите запалиха чували с вълна пред Министерския съвет и изляха литри мляко.Разгневените животновъди скандираха за оставка на министъра на земеделието Румен Порожанов и неговия заместник д-р Цветан Димитров.  \r\nНа днешното правителствено заседание премиерът Борисов обясни, че заразата трябва да бъде спряна и предприетите мерки са единствените възможни. Борисов призова министрите си да проявят съчувствие и да вземат спешни мерки, за да помогнат на хората.", "date": "2018.07.18", "title": "Заради чумата и протестите: Един зам.-министър – аут"}
{"url": "https://www.dnes.bg/obshtestvo/2018/07/18/radev-kym-ruen-golemite-dela-iziskvat-zadrujni-usiliia.382594", "text": "\n\r\nЖителите на Община Руен доказват, че големите дела могат да бъдат постигнати с малки стъпки и задружни усилия, така както преди години Васил Левски учеше нашите предци. Това заяви президентът Румен Радев в словото си по случай откриването на паметник на Апостола на свободата Васил Левски в село Руен. Паметникът е издигнат с финансовата подкрепа и събраните дарения от хората от общината.\r\nПо думите на президента до днес са издигнати над 150 паметници на Апостола на свободата, като много от тях са извън пределите на България, разпръснати от Аржентина до Япония. \r\n\"Днес, в деня на рождението на Васил Левски, скромната по размер Община Руен, но голяма по дух заема своето място в тази символична география на почитта\", посочи Румен Радев.\r\r\n                    \r\n                    Държавният глава подчерта, че с родолюбивото си дело жителите на Руен дават пример, че можем да имаме общи ценности и вяра в името на доброто бъдеще на България. \r\n\"Днес паметниците на Васил Левски се множат, за да съхраним заветите и идеите на Апостола, да предадем на децата си трудните уроци на историята и да ги научим да отстояват чистата и свята Република, която трябва да бъде място на съгласие, братство и абсолютно равенство между всички народности\", посочи Радев.\r\nПрезидентът изказа благодарност на хората от инициативния комитет, на многобройните дарители, на скулптора на паметника и ръководството на Община Руен за това, че след девет години обединени усилия това родолюбиво дело има своя успешен завършек.\r\nПо време на посещението си в село Руен държавният глава проведе среща с кмета Исмаил Осман и неговия екип. Румен Радев посети и новопостроения православен храм \"Свети Георги Победоносец\".", "date": "2018.07.18", "title": "Радев към Руен: Големите дела изискват задружни усилия!"}
{"url": "https://www.dnes.bg/obshtestvo/2018/07/18/falshivi-novini-voenni-samoleti-s-migranti-zaselvat-gi-v-strandja.382580", "text": "На българските военни летища кацат само самолети на нашите ВВС и на съюзни държави. Самолетите изпълняват военни задачи, а не се използват за нелегално вкарване на имигранти, както пише в редица сайтове, каза на заседанието на кабинета Красимир Каракачанов, вицепремиер и министър на отбраната.\n\r\n\"Това е абсолютно невъзможно и без мое разрешение не може да се случи\", посочи вицепремиерът, цитиран от БТА.\r\n\"Срещу България се води кампания с фалшиви новини\", подчерта той.\r\n\"Последната \"сглобка\" е че овцете и козите в Странджа се избиват, за да може там да се настаняват нелегалните имигранти. Необходимо е правителството да разпореди на компетентните органи да разберат кой организира подобна кампания, защото с нея се всява смут и се създава напрежение в обществото, а това не може да остане ненаказано\", посочи Каракачанов.\r\r\n                    \r\n                    Капацитетът на лагерите за имигранти е изпълнен на 11%, а нови хора не са постъпвали, за разлика от 2016 година, когато капацитетът на лагерите беше изпълнен на 103 процента, каза още Каракачанов.\r\n\"Не искам да коментирам фалшивите новини, защото след това моите думи се ретранслират по толкова начини, че излизат чудовищни новини и действително си играят със страховете на хората\", каза премиерът Борисов. \n\r\n\"България не е поемала ангажимент за приемане на нелегални емигранти \"нито за пари, нито без пари\", допълни той.\n\r\n\"Гранична полиция хвана каналджии, които превозваха с два джипа 26 души. Граничарите денонощно дебнеха каналджиите десет дена. При преследването един от джиповете се обърна, но сериозно пострадали няма\", каза още Борисов.", "date": "2018.07.18", "title": "Фалшиви новини: Военни самолети с мигранти, заселват ги в Странджа!?"}
{"url": "https://www.dnes.bg/zvezdi/2018/07/18/uiz-kalifa-otricha-za-rasistki-napadki-v-noviia-si-album.382573", "text": "Уиз Калифа каза, че не е правил расистки нападки в новия си албум Rolling Papers 2. Рапърът беше обвинен от южнокорейски вестник, че в песента му \"Hot Now\", част от албума, има \"безчувствени коментари\". \r\nВ текста към парчето може да бъде открита следната фраза: \"Димът направи така, че очите ми да изглеждат корейски\".\r\n \r\nНо изпълнителят категорично каза: \"Успокойте се, не съм расист. Обичам всички раси. Имам приятели корейци, които въобще не се обиждат на този текст, така че не знам какъв е проблемът на другите хора, които казват, че това е нападка\". Това сподели той в интервю за радиопредаването \"The Breakfast Club\".\r\n \r\n", "date": "2018.07.18", "title": "Уиз Калифа отрича за расистки нападки в новия си албум"}
{"url": "https://www.dnes.bg/notifikacii/2018/07/18/12-momcheta-i-edin-trenior-otkroveno-spasenieto-ni-e-chudo.382599", "text": "\n\r\nДванайсетте момчета и техният треньор по футбол, които бяха блокирани в наводнена пещера в Северен Тайланд, се появиха за пръв път публично, след като бяха спасени, предоха ДПА и Франс прес.\n\n\n\r\nОблечени с бяло-зелени футболни фланелки с образа на глиган, по името на клуба им \"Диви глигани\", 12-е момчета се смееха и си играеха с футболна топка докато отиваха към подиума за излъчваната на живо по телевизията пресконференция в Чианг Рай, пише БТА.\r\nМедийното събитие е организирано седмица след драматичното извеждане на момчетата от международен екип водолази. \rНа пресконференцията всички момчета се представиха един по един, след като си размениха по няколко футболни паса на импровизирано игрище в залата.\r\nСлед спасяването си младите футболисти и наставникът им прекараха седмица в болница в Чианг Рай, на около 60 км южно от дългата 10 км пещера Там Луанг-Хун Нам Нанг Нон.\r\nМладежите бяха принудени да прекарат повече от 2 седмици в пещерата, след като отидоха да я разгледат след тренировка на 23 юни, а придошлата вода блокира изхода.\r\n\"Това е чудо\", разказа 14-годишният Адул Сан-Он, който отговори на английски на британските водолази, които ги откриха след 9 дни без никакъв контакт с външния свят.", "date": "2018.07.18", "title": "12 момчета и един треньор откровено: Спасението ни е чудо!"}
{"url": "https://www.dnes.bg/index/2018/07/18/u-licata-priiatelstvoto-v-sporta-ili-istorii-za-letiashtiia-disk.382596", "text": "\n\r\n\n\r\nИстории от \"света на диска\" в разгара на лятото ни разказва Александър Лозанов, който е част от първия и засега единствен отбор по ултимейт \"Шопски отряд\". За мнозина фризбито дори не е спорт, а просто игра за плажа или в парка, но всъщност неговата история започва преди 60-ина години. Идеята тръгва наистина от желанието на човек да запълни свободното си време. През междучасието си американски студент в университета започнал да хвърля капак на кофа на поляната пред учебното заведение. Постепенно привлича приятели, които решават да наложат правила като за колективен спорт. \"И ето, че 60 години по-късно може да се докоснем до това емоционално изживяване ултимейт фризби.“, разказа Сашо пред Dnes.bg. Той е студент по \"Неформално образование\" в СУ \"Св. Климент Охридски\". Треньор е \"Шопски отряд\", а философията  \"ultimate\" се опитва да прилага навсякъде в живота.\r\n\n\r\nПреди да се захване с ултимейт, Сашо  професионално тренира баскетбол. Играл е в ЦСКА и е бил капитан на отбора за известно време. Играл е волейбол, тенис на маса. Отборът по ултимейт се заформя в квартала, в който израства - \"Изток\" в София. Уж на шега, на майтап, едно момче чуло, че има такова нещо фризби, намерило го и... 6-7 години по-късно вече има официално регистриран отбор, който се състезава активно, поне доколкото може. В България са само те и затова се налага да ходят в чужбина да се състезават. Но също така организират и мероприятия в страната като тазгодишното ще е първата седмица на октомври. Отборът се самофинансира, но това не пречи на участниците да си имат редовни тренировки на общински стадион, който не се ползва, а се коси от хората, живеещи в околността. \"Сравнително поддържан терен, където може да провеждаме нашите мероприятия\", разказва Сашо.\n\r\nОт скоро в отбора има попълнение и от деца. Идеята за детския ултимейт се ражда миналата година, когато Сашо започва работа в Център за демократично образование. \"Идеята, че се занимавам с фризби и желанието на децата да се включат в нещо, което на мен ми харесва – като техен преподавател, бе много емоционално. Така се появи детски ултимейт в България. С усилия от тяхна и моя страна успяхме да зарибим още две училища, освен нашето и на 1-и април 2018 г. се проведе за първи път първия детски ултимейд турнир в НСА.  Децата страшно много се забавляваха, имаше награди, усмивки, пот и кал. Понеже много валеше.\"\r\nИ въпреки лошите метеорологични условия Сашо не вижда дете, на което му е неприятно или пък гадно, че е дошло. Надява се при такова начало след 10 години ситуацията с ултимейт да изглежда още по-сериозна от гледна точка на спорта.\r\n\n\r\nМултимейт Фризби се играе на затревен терен 100  м. Дълъг на 30 м широк. Отборите са два, като си подават чрез пасове,  летене. Момичета и момчета играят заедно. Дискът не може да се дава от  ръка на ръка или играчът с него да се движи. Също така има само 10  секунди, в които трябва да го предаде на друг, а времето се отброява от  от човека отсреща, а не от съдия. Именно това е едно от най-интересните  детайли, че в този спорт играчът следи за собствената си и на другите  честност. При спорна ситуация сами трябва да се разберат помежду си.  Точно затова и Сашо говори за \"spirit of the game\" - духа на играта,  която завладява всеки играч.\n\r\n\n\r\nУлтимейт е смесица от различни видове спорт. Най-много е взето от баскетбола, леката атлетика, американски футбол и има голяма доза стратегия като при всеки колективен спорт. \"Трябва да си пъргав, постоянен и главата да е на игрището и да мисли\", подчертава Сашо. Фризби може да играе всеки, независимо на каква възраст е, без значение физическите му умения. \"Винаги е хубаво, когато човек е погален и помилван от съдбата и има талант. Така нещата стават по-лесно, но и хората, които са освободени от физическо цял живот, също могат да успеят. Всичко зависи от това колко е силно желанието ти“, разказва треньорът и категорично заявява, че определено заниманието му с мултимейт му е помогнала и в отношенията с хората по принцип.\n\r\n\"Играл съм няколко спорта преди ултимейт и съм наясно, че спортът няма да те промени. Но хората, които играят фризби и разчитат на феърплей, носят различно усещане за живота. Не съм видял човек, който практикува този спорт и умишлено би навредил на друг. Изпадал съм в ситуации, в които съм се чудил какво да правя и са ми се притичвали на помощ хора, които не съм срещал преди. Интересното е, че независимо от кой край на света си, ако се събереш на едно място с човек, практикуващ ултимейт, вие вече сте приятели. С играчите хем сте съперници, хем се уважавате и \"приятелствате\". А това измества жаждата за победа на всяка цена. Виждам, че макар и нивото да е аматьорско за мносина, задругата на хората е изключително силна.\"\r\nРезултатът - една сплотеност, която не може точно да се опише, а да се предаде, във въздуха, като летящия диск, хвърлен от ръка и уловен от друга.\n\r\n ", "date": "2018.07.18", "title": "У-лицата: Приятелството в спорта. Или истории за летящия диск"}
{"url": "https://www.dnes.bg/eu/2018/07/18/iunker-ne-sym-blizval-iskam-uvajenie.382588", "text": "\"Изумен съм колко много хора са запознати експертно със здравословното ми състояние\", заяви председателят на Европейската комисия Жан-Клод Юнкер.\r\nТой коментира за първи път видеото, разпространено миналата седмица от вечерята на лидерите на НАТО в Брюксел, на което той с трудност пази равновесие.\r\n\r\nНа записа премиерите на Холандия Марк Рюте и на Португалия Антонио Коща го държат под ръка, за да слезе по стълбите на трибуната за фамилната снимка.\r\n\"Нямам време за такива глупости\", каза още Юнкер. Той категорично отрече да е пил алкохол в същия ден в отговор на твърденията, че е бил пиян.\r\r\n                    \r\n                    \"Това е въпрос, който дори не е от незначителен публичен интерес и аз настоявам за уважение\", добави Юнкер.\r\nНегов говорител съобщи на следващия ден, след като видеото беше публикувано в социалните мрежи, че председателят на Еврокомисията е получил внезапна и остра атака на ишиаз, в резултат, на която е имал силни болки в гърба и схващане на крака, които са нарушили равновесието му. Атаката е преминала по време на вечерята след приемане на предписаните му лекарства. Юнкер има увреждане на гръбначния стълб след претърпяна автомобилна катастрофа.\r\nПредседателят на Европейската комисия не коментира дали австрийският канцлер Себастиян Курц му е звънял с извинение за думите на своя заместник Ханс-Кристиян Страхе. Вицеканцлерът е единственият високопоставен европейски политик, който публично заяви, че Юнкер е алкохолик и поиска оставката му.", "date": "2018.07.18", "title": "Юнкер: Не съм близвал, искам уважение!"}
{"url": "https://www.dnes.bg/world/2018/07/18/kakvi-sa-amerikanskite-investicii-v-evropeiskata-sigurnost.382608", "text": "САЩ инвестират много средства в европейска сигурност. Само миналата година бюджетът на САЩ за европейските страни, за подпомагане, за превъоръжаването им и за организиране на повече тренировки беше увеличен с 40%. Това коментира Йордан Божилов от Софийския форум за сигурност в предаването в ефира на . \r\n„Тръмп много отдавна заявява, че европейските съюзници в НАТО трябва да увеличат своите проценти за отбрана. Идеята, която стои зад това е, че трябва да се изпълни едно решение на НАТО, което и България, и другите страни са приели. През 2014 беше решено отбранителните бюджети да се вдигнат до 2% от БВП“.\r\r\n                    \r\n                    По думите му през последните години европейските отбранителни способности драстично намаляват именно заради недофинансирането на този сектор. Според него може да се окаже, че в съвсем обозримо бъдеще американците, които инвестират много в системи за отбрана ще имат толкова напреднала техника и толкова напреднали комуникации и системи за въоръжение, че европейците на практика няма да могат да бъдат в състояние да участват в съвместни операции.\r\n„Това ще бъде много лош сигнал за НАТО, тъй като няма да може да се осъществяват решения на НАТО. Ето защо Тръмп отдавна изказва и притиска в известен смисъл съюзниците да изпълнят своето обещание“.\r\nБожилов припомни, че НАТО няма свои въоръжени сили.\r\n„Те са на практика съвкупност от въоръжените сили на отделните страни, т.е. инвестирането на средствата става в собствените въоръжени сили, в собствена сигурност. От тази гледна точка България също трябва да приеме и да изпълнява това решение, да модернизира своята армия, защото на практика над 30 години не са влизали нови системи, бойна техника, бойно въоръжение и българската армия губи способности“.\r\nТой добави още, че дори България да увеличи средствата за отбрана до 2% от БВП на страната, те пак ще бъдат по-малко от 1 млрд. евро.\r\n„Ние имаме бюджет от около 1 млрд. лева за отбрана, като сега отделяме 1,34% от БВП. Даже да го увеличим до 2%, пак ще бъде по-малко от 1 млрд. евро. За сравнение бюджетът на Германия е 45 млрд. евро. Те отделят 1,2% от БВП. Германия не е в състояние да усвои много по-големи средства за отбрана. Много е важно не само в реални пари какво се дава, но и как се усвояват средствата– дали ще се усвоят за модерни технологии, за заплати или оръжия и техника. Това също не трябва да се подценява. Не само колко се дава, но и как се усвояват средствата“. \r\nВижте повече на ", "date": "2018.07.18", "title": "Какви са американските инвестиции в европейската сигурност?"}
{"url": "https://www.dnes.bg/sofia/2018/07/18/vremenno-spriaha-tramvaite-po-hristo-botev.382621", "text": "Движението на трамвайните мотриси по линии 1,6 и 7 по бул. \"Христо Ботев\" в София е временно преустановено, съобщиха от Столичната община. \r\nПричината е запалил се лек автомобил в близост до релсите. \r\nЕкип на столичната пожарна е на място.\r\nЗа момента няма данни за пострадали при инцидента.", "date": "2018.07.18", "title": "Временно спряха трамваите по \"Христо Ботев\""}
{"url": "https://www.dnes.bg/balkani/2018/07/18/erdogan-slaga-krai-izvynrednoto-polojenie-pada.382597", "text": "Продължилото две години извънредно положение в Турция, наложено след неуспешния опит за преврат през юли 2016 г., ще приключи днес, но правителството вече предложи проектозакон със строги мерки за борба с тероризма, който да го замести, предаде ДПА.\n\r\nОсновната опозиционна Народнорепубликанска партия (НРП) критикува проекта, като твърди, че по този начин се запазват мерките от периода след преврата вместо да бъдат отменени, предаде БТА.\n\r\n\"Сега те внасят тези закони в парламента, за да направят извънредното положение постоянно\", заяви лидерът на НРП Кемал Кълъчдароглу.\n\r\nИзвънредното положение беше наложено на 20 юли 2016 г. след опит за преврат на фракция от армията. Оттогава то беше удължавано седем пъти, всеки път за период от три месеца. Настоящото удължаване изтича в 1.00 часа в четвъртък.\r\n                    \r\n                    \r\nПроектозаконът за борба с тероризма, предложен от управляващата Партия на справедливостта и развитието (ПСР) на президента Реджеп Тайип Ердоган, ще бъде обсъден от парламентарна комисия в четвъртък, предаде Анадолската агенция.\n\r\nОчаква се законите да бъдат приети без проблем, тъй като ПСР и коалиционният й партньор Партия на националистическото действие (ПНД) имат мнозинство в парламента.", "date": "2018.07.18", "title": "Ердоган слага край. Извънредното положение – пада!"}
{"url": "https://www.dnes.bg/politika/2018/07/18/izgonenata-maia-manolova-opasno-e-kakvo-kriiat.382551", "text": "Омбудсманът Мая Манолова разкритикува остро членовете на Националния съвет за тристранно сътрудничество заради решението им да я отстранят от последното заседание.\r\nВчера Манолова бе изгонена от вицепремиера Валери Сименонов с аргумента, че не е поканена. Бизнесът и синдикатите не я защитиха.\r\n\"Чрез моето отстраняване те отстраняват българските граждани. Много е опасно, когато органите в държавата се капсулират. Какво крият?\", запита Манолова пред Нова тв.\r\nВчерашното заседание на Националния съвет за тристранно сътрудничество обсъди законови промени, които отнемат правото на миньорите да се пенсионират по-рано като хора, извършващи първа категория труд при тежки условия.\n\r\r\n                    \r\n                    Това е било валидно до миналата година, но с премахването на определена наредба вече не важи.\r\n\"Предупредих, че за последните 80 миньори от последния останал подземен въгледобивен рудник ще има проблем\", каза Манолова.\r\nТя изрази надежда, че водещият заседанието на Тристранката – вицепремиерът Валери Симеонов, \"следващия път ще прочете и спази закона\", според който омбудсманът трябва да присъства на дискусии, засягащи правата на гражданите.\r\n\"Не мога да чакам покани да си свърша работата. Мое законово задължение е да съм там, където се обсъждат правата на гражданите\", беше категорична Манолова.\r\nТя отхвърли обвиненията на един от синдикатите за това, че е замесена в \"далавера\", свързана с миньорите.\r\n\"Това е недостойно поведение. Нима складирам въглища в мазето си?\", отвърна Манолова.\r\nТя коментира и напрежението около евтанизирането на животни в Бургаско и Ямболско заради чума. \r\nСпоред Манолова правата на стопаните на избитите животни са нарушени, защото не били подробно информирани за действията на властите.\r\nОмбудсманът коментира и проблемите на хората с увреждания и техните близки.\r\n\"Реформата, която социалното министерство обеща, не се случва и няма да се случи. Апелирам към чиновниците там да поемат отговорност и да не лъжат хората. Пари се наливат, но те не стигат до хората, които наистина имат нужда от тях\", категорична бе Манолова. ", "date": "2018.07.18", "title": "Изгонената Мая Манолова: Опасно е! Какво крият?"}
{"url": "https://www.dnes.bg/cars/2018/07/18/globa-za-shofiora-sled-bate-bate-da-ti-izmiia-stykloto-a.382541", "text": "Ако шофьор даде пари на човек, който му е предложил да му измие стъклото на автомобила на кръстовище, ще бъде глобяван. Това предвижда нова наредба на Столичната община, която ще бъде гласувана на 26 юли.\r\n\"Идеята е да изчистим кръстовищата. Това е проблем най-вече в София. Шофьорите, които допускат да им се мият колите насред пътя, се броят в шепата на едната ми ръка, но с наличие на новите мерки целим да се справим и с този проблем\", коментира Иван Илиев, председател на постоянната Комисия по обществен ред и сигурност към Столичния общински съвет.\n\r\nНовата наредба е от 150 страници и е факт след получени предложения от граждани и далеч не засяга само шофьорите и просяците на пари по столичните улици. В нея има и текст за парковете и хората, пиещи бира в тях.\r\r\n                    \r\n                    \"Досега в текста пишеше, че ако вследствие употреба на алокохол се увреди общинска собственост, виновникът се наказва. Първо - бирата изобщо не попада в тази графа, тъй като не е сред спиртните напитки. Второ и най-важно - няма значение дали си употребил нещо, а, че се увредил нещо. \n\r\nАко си счупил пейка, няма значение дали си употребил алкохол, а ще бъдеш наказан затова, че си счупил пейката. Защото може да си употребил и наркотични или упойващи вещества, но това са забрани в закона. А в случая трябва да е уредено наказание за самото увреждане, независимо дали е направено под някакво въздействие. \n\r\nСкейтърите и байкърите могат да останат в парковете, но вече няма да имат право да правят каскади по фонтани и детски площадки, които да нараняват и разрушават. Каскади могат да се правят само на специалните за целта рампи\", разказа пред Нова тв Илиев.", "date": "2018.07.18", "title": "Глоба за шофьора след: Бате, бате... да ти измия стъклото, а? "}
{"url": "https://www.dnes.bg/sofia/2018/07/18/kyde-shte-byde-prekysnato-vodosnabdiavaneto-v-sofiia.382547", "text": "\"Софийска вода\" временно ще прекъсне водоснабдяването утре в някои части на столицата, съобщиха от пресцентъра на дружеството.\r\nВъв връзка с извършването на строително-монтажни работи на ул. \"Иван Вазов\" /Център/, се налага спиране на водоподаването от 9.00 до 21.00 часа на живеещите в района на: ул. \"Иван Вазов\" - от бул. \"Васил Левски\" до ул. \"6 септември\".\r\nЗаради реконструкция на водопровод на ул. \"Първа Българска армия\" /ж.к. \"Военна рампа\"/, водоподаването ще бъде спряно от 9.00 до 21.00 часа на живеещите в района на: ул. \"Първа Българска армия\" - от ул. \"Емборе\" до река Суходолска; ул. \"Копринарска\" - от ул. \"Гено Киров\" до ул. \"Нешо Бончев\"; ул. \"Нешо Бончев\" - от ул. \"Петър Борисов Величков\" до ул. \"Планинско цвете\"; ул. \"Разлог\".\r\r\n                    \r\n                    Във връзка с пресвързване на водопровод на ул. \"Димитър Шишманов\" /кв. \"Горна баня\"/ се налага спиране на водоподаването от 9.00 до 21.00 часа на клиентите на \"Софийска вода\", живеещи в района на: ул. \"Димитър Шишманов\", ул. 646, ул. 754, ул. \"Дон\", ул. \"Проф. Никола Милев\". При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Димитър Шишманов\".", "date": "2018.07.18", "title": "Къде ще бъде прекъснато водоснабдяването в София?"}
{"url": "https://www.dnes.bg/eu/2018/07/18/3-g-v-chakalniata-i-bylgarinyt-zapiava-levovete-v-evro-smeniam-az.382544", "text": "България може да влезе в еврозоната три години след постъпването в т. нар. чакалня на еврозоната - механизма ЕРМ II. Това заяви в интервю за БТА заместник-председателят на Европейската комисия Валдис Домбровскис, отговарящ за единната валута, финансовата стабилност, финансовите услуги и капиталовите пазари.\n\r\nМиналата седмица еврогрупата изрази готовност за приемането на България в чакалнята на общата валута след около година. Очаква се следващото лято Европейската централна банка (ЕЦБ) да обяви оценката си за готовността на нашата страна да премине в изчакване.\n\r\nБългария ще насочи междувременно усилия към укрепването на институциите, устойчивостта на финансовия сектор, повишаването на ефективността на икономическите структури.\n\n\n\r\r\n                    \r\n                    ЕК и ЕЦБ ще наблюдават приложението на тези ангажименти и когато установят изпълнението им, ще бъде взето решение за присъединяване на нашата страна към чакалнята.\n\r\nБългария ще се присъедини междувременно към банковия съюз. Еврогрупата призова за прилагане на реформите, залегнали в механизма за сътрудничество и проверка, заради важността им за стабилността и целостта на финансовата система.\n\r\nПредимствата от влизането в еврозоната, особено в случая с България, може да се очаква да бъдат значителни, коментира Домбровскис. \n\r\n\"Обменният курс на лева към еврото вече е застопорен - имате неудобствата от фиксирания курс, но не и предимствата на еврото. Приемането на еврото може да доведе до намаляването на размера на лихвите по кредитите - за бизнеса, потребителите и за държавата. Може да направи България по-привлекателна за преки чуждестранни инвестиции. Това създава възможности за задълбочено участие в единния пазар, улеснява търговията, намалява цената на превалутирането, води до по-прозрачни цени. Има ясни икономически предимства\", добави той.\n\r\nДомбровскис определи като постижим срока, според който догодина по това време нашата страна ще бъде готова за чакалнята на еврозоната, ако така прецени ЕЦБ. Той поясни, че веднъж в чакалнята, страната трябва да остане там поне две години и да отговаря на изискванията от Маастрихт, преди да се присъедини към еврозоната.\n\r\nСлед двете години на изчакване се извършва оценка на готовността и практическа подготовка. Обикновено поне три години изминават между влизането в чакалнята и постъпването в еврозоната. Имало е случаи, в които някои държави бяха в изчакване почти десетилетие, например Литва и Латвия. \n\r\n\"Зависи от изпълнението на изискванията от Маастрихт. Засега България ги изпълнява, ЕК отчете това в доклада си през май. Ако това не се промени, ако продължи подобряването на фискалните и макроикономическите политики, има начин да се придвижи към еврото много по-бързо, три години след влизането в чакалнята\", допълни заместник-председателят на ЕК.\r\nТой отбеляза, че занапред всички бъдещи държави в еврозоната ще преминават през предварителната оценка на ЕЦБ. По неговите думи е важно в хода на подготовката за присъединяване към еврозоната да се предоставя постоянно информация на хората за еврото и за ползите от него, за преминаването от лева към еврото във всекидневието.\n\r\nДомбровскис отбеляза, че ЕК официално е изразявала подкрепата си за приемането на нашата страна в чакалнята и в еврозоната.\n\r\nПо неговите думи ЕС си е взел поука от досегашните разширявания на еврозоната и е обърнал внимание на надзора върху ценообразуването при смяната на валутите. Той уточни, че при последните разширявания инфлацията е била 0,1-0,2 процента, при цел на ЕЦБ до 2 на сто.\n\r\nВалдис  Домбровскис коментира, че страните от еврозоната са по-предпазени при финансови кризи заради достъпа до европейския механизъм за стабилност и спешна ликвидна подкрепа от ЕЦБ. \n\r\n\"При криза страните от еврозоната не са уязвими от спекулации с националните валути. Така не се налага националните банки да пристъпват към обезценяването на местната валута, което обикновено е свързано с повишаването на лихвения процент, ограничаването на достъпа до тази валута и до задълбочаване на икономическите проблеми. Еврозоната осигурява предимства в случай на криза\", обобщи той.\n\r\nЗаместник-председателят препоръча на нашата страна да запази финансовата дисциплина. \n\r\n\"Важно е да не се трупат макроикономически дисбаланси. България има трайни добри постижения във фискалната политика, с балансирания бюджет, с едни от най-ниските съотношения на дълг към брутен вътрешен продукт в ЕС\", отбеляза той.\r\nДомбровскис потвърди, че наблюдението над България за борбата с корупцията и организираната престъпност остава в рамките на механизма за сътрудничество и проверка, и няма пряко отношение към чакалнята на еврозоната или европейския банков надзор.", "date": "2018.07.18", "title": "3 г. в чакалнята и българинът запява: Левовете в евро, сменям аз..."}
{"url": "https://www.dnes.bg/politika/2018/07/18/gerb-dava-elena-ioncheva-na-prokuror-zashto.382554", "text": "ГЕРБ дава соцдепутатката Елена Йончева на прокурор. Освен това депутатите от най-голямата група на НС искат тя да бъде проверена от НАП и от Комисията за противодействието на корупцията и за отнемане на незаконно придобитото имущество.\n\n\r\nТова е поредният момент от конфликта между нея и Делян Добрев от мнозинството. Двамата влязоха в остри спорове още в началото на година, когато червената депутатка го обвини, че кадрува в родния си град Хасково, откъдето пък тя е народен представител. Още тогава Добрев я попита дали нейна фирма е съдружник с офшорка, а тя категорично отрече.\n\r\nСега обаче Добрев реши, че още днес ще я даде на прокурор и ще настоява обвинението да провери дали не е замесена в пране на пари.\r\n                    \r\n                    \r\nПо думите му, той разполага с данни, че тя е свързана с офшорни компании и кухи фирми, участвали в източването на КТБ.\n\r\nСпоред информацията му, съгласно решението за учредяване на дружеството, капиталът е 10 000 лв. – разделен в 100 дяла по 100 лв. Съдружникът „Авторска телевизия” на Елена Йончева внася 5 хил. лв., а офшорката „Дали трейдинг лимитед“ внася 315 хил. лв. за едни и същи дялове в КТБ.\n\r\nТака Добрев настоява, че явно Йончева е била съдружник със собственика на фалиралата КТБ Цветан Василев, който е подсъдим.\r\n ", "date": "2018.07.18", "title": "ГЕРБ дава Елена Йончева на прокурор. Защо?"}
{"url": "https://www.dnes.bg/balkani/2018/07/18/vuchich-kym-kosovskiia-si-kolega-ne-iskame-voina.382549", "text": "\r\nТака държавният глава на Сърбия Александър Вучич отговори на изявлението на косовския министър-председател Рамуш Харадинай, който предупреди, че ако се стигне до подялба на територии се рискува нова война на Балканите, пише електронното издание на белградския ежедневник Srbija Danas.\r\n\"Нямаме гарантирани мир и стабилност. Борим се за тях всеки ден, буквално\", заяви Вучич, уверявайки, че \"ще запазим мира\".\r\nКоментирайки срещата си с държавния глава на Франция Еманюел Макрон, Вучич подчерта, че в Париж са обсъдени \"всички ключови въпроси, пред които е изправена Сърбия, свързани главно с диалога между Белград и Прищина\".\r\r\n                    \r\n                    \"По-голямата част от времето прекарахме в разговори за потенциални решения и възможности за постигане на компромис, който да гарантира мира и бъдещето на нашите деца, но компромис, който не е унизителен за Сърбия… Трябва да е достатъчно приемлив, за да може да се погледнем в очите и в същото време да изградим по-сигурно и по-добро бъдеще\", каза той.\r\nПо думите на сръбския президент, Макрон е призовал за \"допълнителна ангажираност за постигането на такова решение, ако е възможно\". \r\nФренският лидер \"е наясно и разбира добре ситуацията\", констатира държавният глава на западната ни съседка. \r\n\"Мисля, че имаме подкрепата му. Надявам се, че и тази на канцлера Ангела Меркел. Ако това е така, то тогава има надежда за постигане на споразумение с Прищина\", изрази увереността си Вучич.", "date": "2018.07.18", "title": "Вучич към косовския си колега: Не искаме война!"}
{"url": "https://www.dnes.bg/akoshtete-vqrvaite/2018/07/18/ovenyt-ne-moje-da-e-sam-rakyt-kakvo-depresira-zodiite.382478", "text": "Лошото настроение, тъгата и отчаянието завземат всеки от нас в определени периоди. Вижте кое приемат най-тежко зодиакалните знаци и кога започват да се чувстват депресирани. \r\n\r\n\r\nМного са социални и искат постоянно да са сред хора. Ако останат повече време сами или приятелите им започнат да ги игнорират, ще се почувстват зле. Ще си мислят, че другите не ги одобряват и че винаги ще са самотни.\r\n \r\n\r\n \r\nАко усетят застой в работата си или в учебната си дейност, има риск да се депресират. Стоенето на едно място убива мотивацията им. Така им става скучно и губят желание да вършат любимите си неща. Ще са много апатични.\r\n\r\n\r\n \r\nДори нещо да сломи близнаците, те не го показват. Ще изглеждат наред, но когато останат сами вечер, ще са много тъжни. Понякога настроението им се срива и те дори не знаят защо, може и от малки неща. И имат нужда да се приберат, което е нетипично за тях - те обожават да са навън с компанията.\r\n \r\n\r\n \r\nРаците също може да се разстроят от много дребни неща. Ще разберете, че са депресирани, ако са престанали да обръщат внимание на външния си вид - почти да не се гримират, да не си правят прически, да ходят с прекалено спортни и обикновени дрехи.\r\n \r\n\r\n ", "date": "2018.07.18", "title": "Овенът не може да е сам, Ракът... Какво депресира зодиите?"}
{"url": "https://www.dnes.bg/politika/2018/07/18/ioncheva-otvryshta-na-udara-zavejda-delo-za-kleveta.382559", "text": "Червената депутата Елена Йончева отвърна на удара на Делян Добрев от ГЕРБ.\r\nСпоред нея твърдението му, че нейна фирма е съдружник с офшорка, е клеветническа кампания. Така че тя ще се защити в съда.\n\r\n\"Ще заведа дело за клевета, това е пореден опит за клевета срещу депутат и журналист\", отсече Йончева и припомни, че вече е спечелила делото, което заведе срещу премиера Бойко Борисов също за клевета.\r\nСпоред нея изявлението на Делян Добрев, а и на ексдепутата Антон Тодоров за нейна фирма, е престъпление против правосъдието.\r\n\"Ще потърся отговор за клеветата по член 286 от НК, който е за набеждаване. Той гласи, че който пред надлежен орган на властта набеди някого в престъпление, като знае, че е невинен, се наказва със затвор от 1 до 6 години\", уточни соцдепутатката.\r\nЙончева отсече, че клеветите по неин адрес няма да спрат разследването на БСП по повод на информации в публичното пространство.", "date": "2018.07.18", "title": "Йончева отвръща на удара, завежда дело за клевета"}
{"url": "https://www.dnes.bg/temida/2018/07/18/borecyt-grabitel-ot-slynchev-briag-svoboden-sreshtu-3000-lv.382552", "text": "Републиканският шампион по борба Мариян Ганев от Сливен, разследван за среднощни грабежи в Слънчев бряг, е на свобода под парична гаранция от 3000 лв., пише \"\".\r\nМярката му е наложена веднага, след като 22-годишният спортист е изписан от болница.\r\nГанев бе приет в УМБАЛ Бургас на 13 юли заради инфектирана порезна рана на ръката и остана в здравното заведение три денонощия.\n\n\n\r\nТой се разследва за нападения над чужди летовници заедно с брат си Даниел на 20 г. , също борец и 19-годишния Николай Бабачев от пловдиското село Бенковски.\r\nДаниел и Николай са с мерки за неотклонение \"задържане под стража\", които им наложи на Районният съд в Несебър. Днес двамата ще обжалват пред окръжните магистрати от Бургас.\r\r\n                    \r\n                    Във всеки един момент мярката на 22-годишния Мариян Ганев може да бъде променена и той отново да бъде задържан, в момента се събират доказателства за неговото участие в грабежите, коментираха разследващи.\r\nДвамата братя борци и аверът им Николай бяха задържани след спецакция на полицията в Несебър и служители на СДВР. \r\nВ квартирата на Ганеви бяха открити близо 200 грама канабис и 10 грама амфетамин.", "date": "2018.07.18", "title": "Борецът-грабител от Слънчев бряг свободен! Срещу 3000 лв."}
{"url": "https://www.dnes.bg/cars/2018/07/18/land-rover-raboti-po-kombi-na-tok.382562", "text": "Land Rover планира да разработи и пусне два нови модела Range Rover на пазара до 2020 г. Това съобщава Autocar, като се позовава на вътрешната информация от компанията. Един от тези модели вероятно ще бъде комби.\r\nВ последните няколко години гамата на Range Rover се разшири значително. Появиха се модели като P400e, Velar (на снимката) и SV Coupe. Британците обаче не смятат да спират до тук.\r\nДо 2020 г. те ще започнат да продават още два нови модела, сред които обикновен лек автомобил, а не всъдеход или кросоувър. Предполага се, че става дума за комби с доста добри офроуд възможности.\n\r\nLand Rover ще използва за модела алуминиевата платформа от новия Jaguar XJ. По-рано имаше слухове, че новият модел ще бъде луксозен седан. Сега обаче се твърди, че ще бъде комби и ще се казва Road Rover.\r\r\n                    \r\n                    Автомобилът ще има два електрически двигателя. С едно презареждане на литиево-йонната батерия автомобилът ще може да изминава около 480 км.\r\n", "date": "2018.07.18", "title": "Land Rover работи по комби на... ток"}
{"url": "https://www.dnes.bg/politika/2018/07/18/borisov-za-chumata-ne-sme-izvergi-no-inache-shte-plachat-vsichki.382566", "text": "Премиерът Бойко Борисов коментира напрежението около избитите животни в Бургаско и Ямболско заради огнища на чума.\r\nПрез последните седмици бяха евтанизирани над 4000 животни, а стопаните на много от тях изразиха недоволството си, че се избиват здрави стада. Днес под прозорците на Министерски съвет се събира Национален протест на животновъдите в подкрепа на хората, загубили животните си.\r\n\"Не сме изверги и ни е жал за животните, но допуснем ли заразата да мине в други населени места, тогава ще плачат всички\", каза Борисов преди днешното правителствено заседание, цитиран от \"Фокус\".\n\n\n\r\nТой отправи упрек към Агенцията по храните е, че трябва да прояви максимална човечност. \"Това са животинки\", каза министър-председателят.\r\r\n                    \r\n                    Борисов беше категоричен, че ако сега не бъде прекратена заразата, след това ще трябва да се избият 1,1 млн. животни. Той обясни, че има държави, които \"горят всичко\" в 10 километрова зона, за да прекратят подобни зарази.\r\nПремиерът обясни, че е разпоредил по румънската граница да бъдат сложени електропастири, но от МВР го предупредили, че има опасност, ако някое дете отиде при тях.\r\n\"Допуснем ли заразата да мине в други населени места, тогава ще плачат всички. И компенсациите няма да бъдат в рамките на милиони, а на стотици милиони\", каза министър-председателят.\r\nТой призова да се прояви необходимото съчувствие и човещина и да се плаща бързо.\r\n\"Убедете хората и всички останали, че след това тази напаст ще влезе навсякъде и тогава целият сектор ще загине. Тогава няма да можем години наред да изнесем никаква продукция – нито сирене, нито масло, нито кашкавал\", заръча още Борисов.\r\nТой допълни и че когато българите започнат да разбират, че ако се заразят всички животни, след това ще трябва да разчитат само на внос.\r\n\"И затова извадете, когато компартията се е занимавала с това, как е действала. Нито сме изверги, нито не ни е жал за животните, напротив\", призова още Борисов. Той разпореди на земеделския министър Румен Порожанов да провери как се е действало в такива случаи по време на комунистическия режим до 1990 година.\r\n\"Армията затваря, загражда и по същия начин. Аз гледам животни и знам какво е да се случи – това е като дете и разбирам хората, които страдат\", каза още премиерът.\r\nЗемеделският министър Румен Порожанов отвърна, че всичко заръчано от премиера вече се прави, но Борисов настоя на своето: \"Абе прави се след като стана проблемът, тогава тръгнахте да обяснявате. И помолете хората да не крият животните. Защото заради няколко животни после 1,3 млн. лв. ще трябва да плащаме\", каза той.\r\nБорисов обясни и че всичко, което се прави по животните е по единствената европейска и световна практика.\r\n\"А сметнете 1,3 млн. по 190 лв. И три години след това износът е забранен. И какви са щетите след това за държавата? Лесно можем да кажем: \"Оставете ги\". Но после за целия бранш следва това. Веднага подгответе стада, веднага с парите хората да могат да си вземат животни и да си напълнят малките ферми, фермички и въобще кошари. Ще платим малко, но ще дезинфекцират всичко. Колкото и да струва, сега е малко. После пораженията ще се измерват в десетки, стотици милиони\", коментира Борисов.", "date": "2018.07.18", "title": "Борисов за чумата: Не сме изверги, но иначе ще плачат всички!"}
{"url": "https://www.dnes.bg/index/2018/07/18/obleklo-i-harakter-v-harmoniia-tynkostite-na-myjkata-moda.382558", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПо дрехите посрещат, по характера изпращат... В идеалният случай нещата вървят ръка за ръка. Казват, че добре изглеждащият мъж се определя по няколко компонента – обувки, часовник и писалка, но не по-малко важен аспект от визията е костюмът. Кои са тънкостите на мъжката мода и как се облича характерът – в предаването \"България сутрин\" по  гостува италианският дизайнер алберто Ведалго. \n\r\n\"Най-важното нещо у човек е личността. Трябва да се разберат изискванията и нуждите на един мъж. Да се вземат физическите мерки е най-лесното нещо. Няма значение дали сме големи, малки, известни или не. Важно е това, което е вътре в нас. Това е химеричната част в това да се обличат хора. Много по-трудно е от това просто да облечеш едно тяло\", подчерта модният експерт. \r\nОсновната цел е мъжете да започнат да се обличат добре за удоволствие, а не по задължение. Пред Bulgaria ON AIR \"маестрото на елегантността\" сподели, че ще прекарва по 8-9 седмици в годината в България, тъй като има доста да учи от нашата култура.\n\r\n\r\n ", "date": "2018.07.18", "title": "Облекло и характер в хармония - тънкостите на мъжката мода"}
{"url": "https://www.dnes.bg/politika/2018/07/18/akcizyt-na-bezdimnite-cigari-nagore-bsp-posegnahte-i-na-birata.382563", "text": "Акцизът на бездимните цигари в крайна сметка ще бъде вдиган поетапно. Това решиха депутатите със 101 гласа \"за\" и 63 против на първо четене на промените в Закона за акцизите и данъчните складове.\n\r\nСпоред вносителите от ГЕРБ промяната се налага заради загубите в бюджета, тъй като нагреваемите цигари са със значително по-нисък акциз от конвенционалните, а търсенето им главоломно е нараснало.\n\n\n\n\r\nУправляващите настояват и че бездимните цигари не са по-малко вредни от обикновените, а при сегашния акциз в хазната влизат само - 0.93 ст. срещу 3,54 лв. за конвенционалните цигари. Затова при следващото обсъждане на законопроекта ще предложат плавното повишаване на акциза - 40% от акциза на конвенционалните цигари.\r\n                    \r\n                    \r\nОпозицията пък е на мнение, че сега не е времето за промени в акцизните ставки, а в края на годината - при гледането на бюджета. Червените също не са убедени дали бездимните цигари наистина са толкова вредни, колкото и обикновените. \n\r\nТова даде повод на управляващи и опозиция да си разменят взаимни нападки за лобизъм и реклама на определени производители на тютюневи изделия.\n\r\nРумен Гечев от БСП настоя, че не е доказана все още вредата от бездимните цигари и че не е основателно да се правят тези промени в средата на годината.\n\r\n\"Всички цигари са вредни, но е ясно, че тези, които съдържат никотин и токсични вещества, са по-вредни от тези, които са само с никотин\", коментира социалистът.\n\r\nЧервеният Георги Гьоков пък заподозря, че законопроектът на управляващите е в полза на производителите на конвенционални цигари.\n\r\n\"Това не е ли в ползва на производителите на конвенционални цигари? Премиерът ви каза, че трябва да оттеглите законопроекта. Забелязвам някакво гражданско неподчинение в ГЕРБ\", каза той.\n\r\nВ отговор пък шефката на бюджетната комисия Менда Стоянова настоя, че социалистите са се превърнали в рекламни агенти, а БСП в \"Рекламна агенция за България\".\n\r\n\"Вие сте лобистите. Вие бяхте рекламни агенти за производителите на тези цигари. Имате по-голяма грижа за печелбата на тези производители\", контрира тя.\n\r\nИскрен Веселинов от \"Обединени патриоти\" пък настоя, че дори да има малък шанс тези цигари да са по-безвредни, трябва да им се дадат по-преференциални условия. Затова и патриотите са се съгласили в крайна сметка да има повишаване на акциза, но плавно.\n\r\nОт ДПС пък категорично отказаха да подкрепят проекта, тъй като според тях в момента не е нито времето, нито мястото да се правят такива промени.\r\nС промените в закона се въвежда и задължение за облепване с бандерол на бирата в опаковка над 5 литра. Целта на промяната е оптимизиране на контрола по отношение продажбите на бира.\n\r\n\"Да не говорим само за цигарите, а и за бирата. От ГЕРБ искат да вдигнат и наливната бира. Защо искате да вземете и това удоволствие. Кое ви накара да посегнете и на бирата на българските граждани\", скочи червеният Драгомир Стойнев.     \r\n        ", "date": "2018.07.18", "title": "Акцизът на бездимните цигари – нагоре. БСП: Посегнахте и на бирата!"}
{"url": "https://www.dnes.bg/zvezdi/2018/07/18/kali-prilepa-liaga-si-po-krychmite-no-ne-peia-piiana.382555", "text": "Кали нахлу с гръм и трясък в медийното полезрение, след като на бял свят излезе клипче, на което се вижда как пее легнала на сцената в заведение.\r\nЗлостните коментари не закъсняха, не закъсня и реакцията на изпълнителка за клюките по неин адрес.\r\n\"Много отдавна не си позволявам да бъда пияна по време на участие – признава Кали пред списание LOVE style. Да, в по-младите си ми се е случвало да си пийна малко повече и да не мога да контролирам себе си, докато работя. Това обаче не го е правила само Кали, а и много други изпълнители, които няма да си го признаят. Шоубизнесът изсмуква енергийния ти заряд и затова някои вземат даже наркотици, но аз не съм от тях.\r\nНа мои участия аз си лягам на повечето сцени. Някои явно много са изостанали с информацията. Правя го, защото виждам, че публиката се забавлява. Не съм отишла просто да си взема хонорара, а слизам на нивото на купона на хората, тъй като ги обичам.\r\r\n                    \r\n                    За онези, които ме коментират, ще кажа, че вместо да ми извадят очи, ми изписаха вежди. Следващият път ще съм вертикално с главата надолу и може да започнат да ми викат \"Кали прилепа\".\r\nА на мен наистина ми доставя удоволствие да забавлявам хората. На мои участия дори казвам: \"Виждали сте права, седнала и певица на колене. Ама легнала не сте виждали!\". И аз лягам, като се старая това да не изглежда гротескно, да не се виждат срамотии и баджаци. Ще ви припомня, че преди години въведох модата да се пее бос…\"\r\nКали коментира и слуховете за раздялата с Влади, който е баща на третото й дете. \r\n\"Заедно сме си. Нашата любов е много емоционална със своите пикове и спадове. Разбира се, че се караме. Според някои би трябвало да сме улегнали, но аз не искам, защото ще ми доскучае. Не мислим за сватба. Бракът е институция, която по-скоро ти отнема привилегии, отколкото ти дава ползи.\r\nЗа какво да се омъжвам! За да си усложняваме живота, ако някой трябва да си продаде колата или мотора ли? За мен е по-важно Влади да ме държи за ръката, когато ми е трудно, отколкото да има някаква подпис и да му нося фамилията. Айде, мерси. Няма нужда! Булка се надявам да бъда в някой друг живот\".", "date": "2018.07.18", "title": "Кали прилепа! Ляга си по... кръчмите, но: Не пея пияна!"}
{"url": "https://www.dnes.bg/notifikacii/2018/07/18/alo-apashi-napylniha-djoba-40-hil-ot-baba-i-diado.382564", "text": "40 000 евро е дало на телефонни измамници възрастно семейство от Стара Загора, съобщиха от МВР.\r\nВ полицията се явили 82-годишен мъж и 78-годишната му съпруга от Стара Загора, които заявили, че за два дни, от 10 до 12 юли, след като били заблудени, че помагат на полицията, те предали на два пъти сумата, която е рекорд за региона. \r\nПо случая е образувано досъдебно производство за престъпление, полицията издирва наглите апаши.", "date": "2018.07.18", "title": "Ало апаши напълниха джоба – €40 хил. от баба и дядо"}
{"url": "https://www.dnes.bg/health/2018/07/18/6-rastitelni-vyglehidrata-za-otslabvane.382512", "text": "Когато се опитваме да отслабнем, пробваме различни режими на хранене. Някои включват консумацията само на плодове и зеленчуци, други само на протеини, трети позволяват тестени лакомства и т. н. Здравословната диета трябва да бъде балансирана и да не липсват основни групи храни, както и въглехидрати.\r\nПървите причиняват промени в нивата на кръвната захар и инсулина, повишават апетита, имат ниска хранителна стойност и от тях пълнеем.\r\nВторият тип въглехидрати спомагат на тялото да обработва мазнини, дават енергия, ситост, не натоварват излишно нивата на кръвната захар и са подходящи за диета. Кои полезни растителни въглехидрати да добавите към вашата, вижте в следващите редове.\r\r\n                    \r\n                    \r\nНахутът съдържа полезни протеини и незаменими аминокиселини, необходими за метаболизма. Фибрите в него контролират количеството храна, която консумирате. Той е отлична добавка за вашите супи, салати или може да си го приготвите на хумус.\r\n\r\nВъпреки че гъбите са много питателни, те съдържат малко калории. Аминокиселините, фосфорът, натрият, калият и витамините от група B, както и C и D правят гъбите наистина здравословна храна. Фибрите и протеините в тях ще ви осигурят ситост и енергия.  \r\n", "date": "2018.07.18", "title": "6 растителни въглехидрата за отслабване"}
{"url": "https://www.dnes.bg/politika/2018/07/18/reformata-v-telk-kratki-proceduri-i-lichno-samo-v-kraen-sluchai.382529", "text": "Съкратени процедури, лично присъствие само в краен случай и повече права за джипитата при издаване на ТЕЛК-ове предвиждат новите правила за работа на трудово-експертните лекарски комисии.\r\nПромените в наредбата за ТЕЛК бяха разгледани вчера от Националният съвет за тристранно сътрудничество разгледа.\r\nНовите моменти предвиждат ТЕЛК-вете ще издават решения за степен на инвалидност само по медицинската документация на пациентите, която включва епикризи и изследвания. Хората  ще се явяват лично само при особено заплетени случаи, пише \"Монитор\".\n\n\n\r\nСлед промените комисиите ще казват дали пациент трябва да получи медицинско изделие или помощно средство. До момента този ангажимент имаха лекарските консултативни комисии към лечебните заведения.\r\r\n                    \r\n                    Лекарите ще дават проценти на неработоспособност само за основно, но не и за съпътстващи заболявания. В момента трайната неработоспособност се формира на базата на всички съпътстващи диагнози.\r\nДруга промяна е, че за всяко заболяване вече има точно определен процент на неработоспособност. Досега той варираше в различни диапазони. За да се избегнат порочни схеми, в състава на ТЕЛК-овете ще се сменят различни специалисти.\r\nЗанапред лекарите в комисиите няма да са закрепостени с трудови договори да работят само там. Това е и основната причина, която заедно с ниското заплащане доведе до дефицит на специалисти в тези структури.\r\nСъщевременно в тях ще могат да работят не само общопрактикуващи лекари на допълнителен договор, но и специалисти от доболничната помощ  и от болниците.\r\n\"Ръководителите на лечебни заведения, към които функционира ТЕЛК, ще имат възможност да привличат повече експерти към тази дейност, така че да бъдат взаимозаменяеми\", пише в мотивите на здравния министър Кирил Ананиев към проекта.\r\nСпоред него промените ще доведат до-по-гъвкава работа на ТЕЛК, а времето за чакане на експертизата ще се съкрати.\r\nНационалната експертна лекарска комисия (НЕЛК) пък ще извършва целеви проверки при съмнителни случаи, особено ако има натрупване и постигане на нереално висок процент на инвалидизиране от \"по-маловажни заболявания или пък такива, които нямат нищо общо с индивида, който се е явил, ако се е явил въобще\".\r\nТова съобщи вицепремиерът Валери Симеонов след заседанието на Националния съвет за тристранно сътрудничество. Той обясни, че според издадените документи има цели села, страдащи от епилепсия.\r\n ", "date": "2018.07.18", "title": "Реформата в ТЕЛК: Кратки процедури и лично – само в краен случай"}
{"url": "https://www.dnes.bg/obshtestvo/2018/07/18/neochakvano-dobro-na-pytia-nepoznat-plati-pytna-pomosht-na-maika-s-dete.382528", "text": "Непознат мъж плати Пътна помощ на майка с дете, закъсали с автомобила си на пътя. Неизвестният човек не поискал нищо в замяна, само добрината му да бъде предадена нататък.\r\nСлучката се разиграла на магистрала \"Тракия\" преди Ямбол в края на миналата седмица. За нея разказа жената, получила неочакваната помощ, в профиа си във Facebook с надеждата написаното да бъде разпространено и да стигне до човека, който й помогнал.\r\nВ поста си младата жена разказва, че пътувала за Сунгурларе с 5-годишния си син, когато колата й започнала да пуши много.\r\n\"Веднага отбих и свалих детето си. Стояхме известно време настрани, след което отидох да проверя какво става пробвах да запаля, но не се получи\", пише Теодора Конделова.\r\r\n                    \r\n                    След това тя се обадила на Пътна помощ, обяснила им, че е на 272 километър преди Ямбол, а отстреща й отвърнали, че ако й пратят кола, ще й струва 100 лева, ако успее да добута автомобила си 2 километра до бензиностанцията ще й излезе по-евтино.\r\n\"Какво да направя, за 2 километра да дам 100 лв., няма да стане, започнах да я бутам сама... и успях\", продължава разказа си шофьорката.\r\nКогато стигнала до бензиностанцията помолила млада двойка да наглежда детето докато добута докрая колата си.\r\n\r\n\"Когато влязох в бензиностанция мъжът ме попита дали искам нещо, а аз отказах. Пристигна Пътна помощ и натовариха колата. Отидох да благодаря на двойката и да взема детето. Заговорихме се от къде съм и те от къде са. Те бяха от София\", спомня си жената.\r\nТя им благодарила и станали от масата. \r\n\"Преди да стана мъжът ми каза: \"Весело изкарване и да знаеш, че всичко е платено на човека\", спомня си Теодора.\r\nТя се разтреперила, а мъжът я погледнал и казал: \"Сега ли ще трепериш, че ти я бута 2 километра!\".\r\nТеодора поискала номера или адреса на непознатия си благодетел, но той отказал. \"Каза ми: Някой ден, ако видиш някой в беда, му помогни и се сети за мен\".\r\n\"Не мога да повярвам, че все още има добри хора... Нека да са живи и здрави, не мога да опиша благодарността си към тях. Споделете поста и ако го прочетат, искам да им кажа едно огромно: \"Благодаря\", завършва посланието си младата жена. ", "date": "2018.07.18", "title": "Неочаквано добро на пътя: Непознат плати Пътна помощ на майка с дете"}
{"url": "https://www.dnes.bg/zvezdi/2018/07/18/vin-dizel-na-51-ot-ohranitel-do-zvezda-v-kinoto.382447", "text": "\n\r\nНа днешния 18 юли своя 51-ви рожден ден празнува популярния американски актьор, сценарист, режисьор и продуцент Вин Дизел. Роден през 1967 година в Ню Йорк, САЩ, неговото пълно име е Марк Синклеър Винсънт.\n\r\nТой започва своята актьорска кариера през 1990 година, като досега се е снимал в десетки филми, най-известните от които са \"Спасяването на редник Райън\", поредицата \"Бързи и яростни\", \"Кървав прах\" и много други.\n\r\n\n\r\nБъдещият актьор израства в интересно семейство - баща му е преподавател по театрално майсторство, а майка му е астроложка.\r\n                    \r\n                    \r\nАктьорът има брат-близнак Пол, който обаче далеч не прилича на именития си брат.\n\r\nКато ученик се е занимавал с брейк танци.\n\r\nЗапочва да се занимава с театър още като дете.\n\r\nПреди да стане известен актьор, благодарение на своята мускулеста физика си изкарва хляба като охрана в нюйоркски клуб.\n\r\nУчи филология, но така и не завършва колежа, защото решава да стане актьор.\n\r\nАктьорът има 3 деца – 2 дъщери и един син.", "date": "2018.07.18", "title": "Вин Дизел на 51: От охранител до звезда в киното"}
{"url": "https://www.dnes.bg/eu/2018/07/18/v-london-jena-ruski-agent-e-otrovila-skripal.382530", "text": "Жена, работила за руската военна разузнавателна агенция, най-вероятно е извършила смъртоносните атаки с невро-паралитичен агент във Великобритания. Това пише британският вестник Daily Mail, цитиран от \"Фокус\".\r\nМиналата седмица от отравяне почина 44-годишната Дон Стърджис, а 45-годишният й партньор Чарли Роули се бори за живота си в болница. Преди да пострадат двамата намерили флакон с известно количество от отровното вещество в парка в Еймсбъри.\n\n\n\r\nБратът на Роули Матю каза вчера, че миналия месец двойката е намерила шишенце от парфюм в парка, и са се напръскали с него.\r\nСмята се, че флаконът е изоставен от агентите, които преди четири месеца са отровили бившия руски шпионин Скрипал и дъщеря му.\r\r\n                    \r\n                    Вчера руската служба, за която смята, че се е намесила в президентските избори в САЩ през 2016 г., бе обвинена, че е отговорна за нападението в Солсбъри.\r\nДетективите вярват, че това е извършено от ГРУ (Държавно разузнавателно управление) - агенцията, която , в която Скрипал е служил в продължение на около 15 години.\r\nБританските официални представители \"се доближават до идентификацията на лицата, които смятат, че са извършили операцията\", според вестник The New York Times. ", "date": "2018.07.18", "title": "В Лондон: Жена, руски агент, е отровила Скрипал"}
{"url": "https://www.dnes.bg/obshtestvo/2018/07/18/poklon-pred-apostola-181-godini-ot-rojdenieto-na-levski.382532", "text": "Днес е ден за преклонение пред Апостола на свободата Васил Левски.\r\nНа 18 юли се навършват 181 години от рождението на Дякона, пише \"Фокус\".\r\nТой е роден на този ден в много бедно семейство в град Карлово. От ранна възраст му се налага да стане глава на дома след смъртта на баща му. \r\nМного млад той прекрачва прага на манастира и става Дякон Игнатий, но след това го напуска. Стига в Белград, където Раковски подготвя млади мъже в Първата българска легия. Там Васил се откроява от всички с изключителните си физически и интелектуални умения.\r\nВасил Левски, Апостола на свободата, става един от идеолозите на българската национална революция. Велико негово дело е създаването на Вътрешната революционна организация.\r\nПредаден е през зимата на 1872 г. Заловен е в Къкринското ханче до Ловеч. Съден е в София. \r\nОбесен е на 19 февруари 1873 година.\r\nПо повод годишната в цялата страна се организират различни събития. ", "date": "2018.07.18", "title": "Поклон пред Апостола: 181 години от рождението на Левски!"}
{"url": "https://www.dnes.bg/politika/2018/07/18/nacionalen-protest-jivotnovydite-na-ulicata.382531", "text": "Животновъдите излизат на улицата, за да защитят стадата си, които властите планират да евтанизират заради наличието на чума.\n\r\nНационалният протест в подкрепа на стопаните ще се състои пред сградата на Министерски съвет.\r\nДо него се стигна след масовото недоволство след евтанизирането на хиляди животни в Бургаско.\r\nХората настояват да спре избиването на здрави животни и да се запази поминъка на хората от засегнатите от заразата райони, информира Нова.\r\nПротестиращите искат още президентът незабавно да свика Консултативния съвет за национална сигурност по темата.", "date": "2018.07.18", "title": "Национален протест: Животновъдите на улицата"}
{"url": "https://www.dnes.bg/stranata/2018/07/18/i-dnes-ne-zabraviaite-chadyra-sledobed-shte-vali.382533", "text": "Ветровито време и дъждовни облаци погнозират за днес синоптиците. В следобните часове отново се очакват валежи.\r\nВятърът ще е умерен, временно и силен вятър от запад - северозапад. Ще има променлива облачност, по-значителна в сутрешните часове над Източна България, а след обяд над много места в страната ще се развива купеста и купесто-дъждовна и отново ще превали и прегърми.\r\nМаксималните температури ще са предимно между 24° и 29°, за София – 24°, съобщиха от НИМХ при БАН, цитирани от \"Фокус\".\r\nАтмосферното налягане ще остане без съществена промяна - по-ниско от средното за месеца.\r\nКрай морето ще има променлива облачност, валежи се очакват на отделни места следобед.\r\r\n                    \r\n                    Ще духа умерен до силен вятър от запад-северозапад. Максималните температури ще са 27-30°. Температурата на морската вода е около 26°. Вълнението на морето ще бъде 1-2 бала.\r\nНад планините облачността ще е променлива, след обяд ще е по-често значителна и на много места ще превали, в отделни райони и ще прегърми.\r\nЩе духа силен, по високите и открити части и бурен вятър от запад-северозапад. Максималната температура на височина 1200 метра ще е около 18°, на 2000 метра – около 11°. \r\n ", "date": "2018.07.18", "title": "И днес не забравяйте чадъра, следобед ще вали"}
{"url": "https://www.dnes.bg/eu/2018/07/18/zaradi-fanaticite-po-brexit-mei-moje-da-poiska-izbori.382536", "text": "Британският министър-председател Тереза Мей може за бъде принудена до месеци да свика нови избори, ако крилото, което фанатично поддържа Brexit в партията й не направи компромис за условията за излизане на Великобритания от Европейския съюз.\n\n\r\nТова предупреди бившият премиер Джон Мейджър, цитиран от Ройтерс и БТА.\r\nМейджър, който оглавяваше правителството от 1990 до 1997 г., изрази опасения, че страната върви към хаотичен Brexit, тъй като Мей е неспособна да помири двата лагера в Консервативната партия.\r\nАктивен поддръжник на оставането в ЕС, Мейджър отбеляза, че някои парламентаристи в партията, чийто член е и той, са готови на всичко, само и само страната да излезе от съюза, независимо от потенциалните вреди за икономиката или опасността на власт да дойде лейбъристко правителство.\r\r\n                    \r\n                    \"Струва ми се, че в парламента има хора, които биха били изключително доволни от Brexit без сделка\", каза бившият премиер за А Ти Ви Нюз, имайки предвид \"твърдите, най-убедени поддръжници на Brexit, които отказват да правят компромиси\".", "date": "2018.07.18", "title": "Заради фанатиците по Brexit: Мей може да поиска избори!"}
{"url": "https://www.dnes.bg/stranata/2018/07/18/leten-grip-tormozi-turistite-po-moreto.382534", "text": "Летен грип напълни лекарските кабинети по морето. Той се проявява освен с висока температура и втрисания и със стомашно-чревни неразположения, съобщава \"Монитор“\n\r\nПовечето от общопрактикуващите лекари обаче не дават проби за изследване в регионалните здравни инспекции, за да не губят време и направо изписват лекарства на пациентите. Затова и цифрите от статистиката на инспекциите са твърде малки в сравнение с реалната картина.\n\r\nВъв Варна например за последните два месеца острите респираторни заболявания, по данни на Регионалната здравна инспекция, там са 367, а ентероколитите са 129. На практика обаче те са поне три пъти повече, коментираха общопрактикуващи лекари.\r\n                    \r\n                    \r\nПодобна е и картината в Добрич. Там при подадени проби в РЗИ са установени 243 остри респираторни заболявания и 48 ентероколитни. Ентероколити удариха курортистите и по Южното Черноморие.\n\r\nМеждувременно инспектори от РЗИ-София откриха мръсотияв 4 открити басейна в столицата.\n\r\nИнспектори от Столичната регионална здравна инспекция установиха мръсотия в четири открити басейна в столицата, съобщиха от там. От РЗИ обаче отказаха да съобщят кои са те.\r\nНа собствениците на въпросните басейни са издадени предписания. Лабораторните изследвания са установили, че замърсителите са механични. Инспектори взимат проби от басейните и през деня, докато има посетители.", "date": "2018.07.18", "title": "Летен грип тормози туристите по морето"}
{"url": "https://www.dnes.bg/stranata/2018/07/18/zastrahovateli-ne-predlagat-polica-chuma-po-jivotnite.382535", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТри от най-големите застрахователни компании у нас не предлагат полица, която защитава стопаните от появата на чума по животните.\n\n\n\n\r\nПричината - нямало търсене на подобна услуга. Данните са на най-големия застрахователен брокер у нас.\r\nДопреди дни стопанка отглеждала близо 130 животни. Заради чумата, ветеринарите умъртвили всичките. Нито едно от тях обаче не е било застраховано, тъй като фермата била съвсем нова, съобщава.\r\nСписъкът с болести, които покрива застраховката е ограничен. Стопаните плащат като застраховка около 11% от стойността на всяко животно. Или за стадо от 20 овце, полицата би струвала около 500 лв. годишно.\r\r\n                    \r\n                    Ако стопанинът изрично пожелае, компанията може да включи заболяването в покриваните от тях щети. Ако го прецени обаче като твърде рисково, е в правото си да поиска повече пари или да откаже сключването й.\r\nАко застрахователите обаче се съгласят, задължително условие е животните да са здрави. И още една уловка: В рамките на 15 дни след подписването й, застрахователят не носи отговорност за заболявания, които могат да се появят.\r\nИ както сочи практиката след предишни епидемии, сега се очаква бум на търсенето на застраховки срещу чума.\n\r\n ", "date": "2018.07.18", "title": "Застрахователи не предлагат полица \"чума по животните\""}
{"url": "https://www.dnes.bg/familen-dom/2018/07/18/prostornoto-jilishte-e-tuk-s-izcialo-ostykleni-vrati-ot-h-246-rmann.382487", "text": "Изцяло остъклените врати все по-често намират приложение в жилищното строителство. Със свойството си да пропускат светлината и прозрачния си вид те предлагат много предимства по отношение на осветеността и дизайна в антрета, кухни и дневни.  \n\r\nИнтериорните врати играят съществена роля за атмосферата в цялото жилище и допринасят за цялостния облик на дома. Изцяло остъклените врати са особено подходящи в случаите, когато се търсят открити и светли помещения, които обаче да могат да се отделят помежду си с врата.\r\nСъс серията си \"GlassLine\" производителят на врати Hörmann предлага 49 мотива в различни стилове. В зависимост от предпочитанията се предлагат изчистени стъклени врати без дизайнерски елементи, стъклени врати с дизайн с извивки, както и мотиви с хоризонтални и вертикални линии или врати с геометрични форми. Предлагат се както врати с крила, така и плъзгащи се врати при ограничено място.\r\r\n                    \r\n                    \r\nВратите са от единично защитно стъкло и се произвеждат посредством четири различни техники: Мотивите със ситопечат са устойчиви на надраскване и много лесни за почистване благодарение на затворената повърхност. Вратите с пясъкоструйна обработка са с изискано матирана повърхност и нанопокритие за по-малко отпечатъци от пръсти. Лазерната техника се прилага при мотиви с множество фини детайли и позволява голямо разнообразие в дизайна. С помощта на набраздяването се постигат освен визуални ефекти също и релефен дизайн на стъклото, който се усеща при допир. В допълнение към различните дизайни и методи на обработка се предлагат и два цвята стъкло:\n\r\nВратите със стъкло \"Clear\" се отличават с леко зеленикавия оттенък на стъклото от цветово неутралните врати със стъкло \"Clear White\", като по този начин контрастират леко спрямо околната среда. Към тях се предлага и голям избор от стандартни дръжки, дръжки под формата на вдлъбнатина и дръжки тип щанга.\r\n\r\nЗа да се постигне хармонична цялостна визия на местата, където се използват и дървени и стъклени врати, някои интериорни врати се предлагат с общ дизайн. Това означава, че вратите са с еднакъв дизайн независимо от материала. Същото важи и за касите: За монтирането на стъклените врати се използват същите каси като при дървените интериорни врати и те също могат да се съгласуват помежду си.", "date": "2018.07.18", "title": "Просторното жилище е тук! С изцяло остъклени врати от Hörmann"}
{"url": "https://www.dnes.bg/obshtestvo/2018/07/18/ivan-i-gergana-ot-luda-liubov-v-neta-do-koshmar-s-poboishta.382537", "text": "Изпепеляваща любов, започнала със сайт за запознанства и църковен брак, приключи с побоища, полиция и съд. Историята е на Иван Димов и Гергана Стоянова от Пловдив, а със случая им са се заели специалистите от фондация \"Джендър алтернативи\". \r\nСрещу насилника вече имало издадена ограничителна заповед и той нямал правото да доближава бившата си половинка, съобщи Рада Еленкова- Рашева от фондацията.\r\nЖертвата на 52 години се запознала с партньора си половин година по-рано в сайт за запознанства. Мъжът бил с цели 10 години по-млад от нея, но искрата между двамата пламнала. Започнали да си пишат в продължение на 3 месеца, след което заживели заедно. Иван запознал Гергана с родителите си и няколко месеца по-късно двамата сключили църковен брак.\n\n\n\r\r\n                    \r\n                    През краткото време, в което живеели заедно, жената давала парите за храната и ги издържала. Не след дълго обаче тя разбрала, че Иван е бил осъждан, като наказанието му е било \"пробация\". Това се случило, защото след брака им мъжът започнал да й крещи и да показва агресия. \r\nВ същото време, когато я водел при родителите си, той бил кротък и не си позволявал избухвания. Но пък баща му започнал да я напада словесно, като й казва, че тя му била отнела сина. Вместо да я защити, Иван също се настроил срещу нея.\r\nКогато били сами в дома си, той си намирал причини да се скара с нея и да я бие. Мъжът започнал да пие всяка вечер и да шофира пиян. Гергана се опитвала да го спира, но вместо благодарност, получила юмруци. \r\nВ една зимна вечер при поредния скандал я хванал, съборил я на леглото, където я притискал силно надолу в областта на гърдите. На другия ден Гергана била в синини, а насилникът й се извинил и обещал повече да не прави така.\r\nМесец след този инцидент отишли при родителите му в село до Пловдив. Гергана си взела отпуск, за да отиде там да им помага. Пред нея обаче Иван започнал да флиртува с друга жена, поради което на връщане той и Гергана се скарали. Започнали да спят в отделни стаи, но и това не предотвратило агресията. \r\nИван се напивал, влизал в спалнята й, хващал я и я блъскал в земята, след което й удрял главата в печката. Всичко било в кръв, но това не спряло насилника. Той започнал по цели нощи да си пише с други жени в нета и да тормози непрекъснато Гергана.\r\nСтигнало се до там, че той се опитал да счупи пръстите на едната й ръка, да извива китката й. Излизал навън, напивал се, а когато се приберял посред нощ, я хващал за гушата и почвал да я души, разказва зловещата история \"Монитор\".\r\nВ поредната безсънна нощ, когато Иван отново е пиян, й крещял за климатика. Искал да го сваля от стената, защото той бил дал пари за инвертора. Тя станала и отишла до банята, а Иван вървял след нея, хванал я и я блъснал в стената. Когато Гергана влязла в банята, той я заключил вътре. Жената се развикала за помощ и съседи се обадили в полицията.\n\r\nПолицаите насочили жертвата към Консултативния център за превенция на домашното насилие на фондация \"Джендър алтернативи\" – гр. Пловдив, откъдето й оказват психологическа и юридическа помощ.", "date": "2018.07.18", "title": "Иван и Гергана: От луда любов в нета, до кошмар с побоища"}
{"url": "https://www.dnes.bg/stranata/2018/07/18/samoletnata-drama-pilotyt-proveren-pytnicite-ne-kakvo-tolkova.382539", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМирослав Хинков, бизнесменът и пилот на частния самолет, който излетя от Летище София без да бъдат проверени пътниците от Гранична полиция, заяви, че досега не му се е случвало да не бъде проверен.\r\nПо думите му в повечето държави процедурите са доста по-облекчени, влизат пътниците в съответната зала, идва полицията, поглежда им паспортите и това е, допълни той пред .\r\n\"На някои летища въобще не ги проверяват. В Англия сме влизали без никаква проверка\", настоя Хинков.\n\n\r\n\"В края на краищата защитните средства на системата сработиха, проверката беше направена, но в Гърция\", допълни бизнесменът.\r\r\n                    \r\n                    Четиричленното семейство Хинкови излита с частния си самолет от площадката в село Драгановци. На борда е и приятелят на дъщеря им, а във въздуха – градоносни облаци.\r\nЗа да стигнат до Гърция трябва да минат през Гранична полиция, каквато има само на международните летища, затова първо кацат в София. Посреща ги рамп агент и ги съпровожда до терминала. През проверка обаче минава само пилотът.\r\nРазделил се е с останалите пътници, тъй като е имал работа за вършене, а съпругата му, която също е летец, останала да наблюдава как зареждат самолета с гориво.\r\n\"Аз минах всички проверки и отидох в залата, където са пътниците, платих си таксите, защото и това е важно и общо взето натовариха ни на колите, на две коли, закараха ни до самолета и излетяхме след малко\", сподели той.\r\nМъжът каза, че изпитва известна вина за това, че не попитал пътниците дали са проверени.\r\nСпоред него службите по-скоро трябва да бъдат похвалени, защото са отреагирали много бързо и при кацане в Гърция те веднага са ги проверили и са им направили копия на паспортите.\r\nСбъркалият служител – рамп агент е един от най-опитните. Сега е с отнет пропуск.\r\nТова е втори случай на пропуснат без контрол самолет на Летище София. През март заради ходене до пушалнята и тоалетната Граничните полицаи пропуснаха да проверят 42-ма пътници от Франция. След продължила 3 месеца проверка, бяха уволнени 5 служители на МВР.", "date": "2018.07.18", "title": "Самолетната драма! Пилотът проверен, пътниците – не! Какво толкова?"}
{"url": "https://www.dnes.bg/health/2018/07/18/profesionalnoto-pregriavane-e-prichina-za-mnogo-ot-lekarskite-greshki.382517", "text": "\"Бърнаут\" или \"професионалното прегаряне\" се изразява в емоционално изтощение в резултат на стрес и умора. \r\nСпоред национално проучване повече от половината американски доктори страдат от бърнаут и допускат значителни грешки. Запитани са 6 700 лекари за пропуски, безопасност на работното място и симптомите на емоционалното прегряване. Резултатите сочат, че на 10 % от медиците им се е случвало да бъдат в такова състояние за последните три месеца до проучването, а изследователите твърдят, че страдащите от изгарянето са двойно по-склонни да направят грешка.\r\n \r\nДоктор Даниел Тауфик, инструктор по педиатрична критична грижа в Медицинското училище в Станфордския университет, споделя, че емоционалното прегряване е характерно за лекарите заради стреса и взаимодействието с повече хора. Най-много грешки се допускат при поставянето на диагноза, определяне на дозата лекарства, назначаване на изследвания и тестове, които могат да доведат до тежки последствия за пациентите.\r\n \r\n", "date": "2018.07.18", "title": "Професионалното прегряване е причина за много от лекарските грешки"}
{"url": "https://www.dnes.bg/rusia/2018/07/18/nad-50-ot-iankite-trymp-sgafi-na-sreshtata-s-putin.382538", "text": "Над половината американци не одобряват действията на президента Доналд Тръмп в отношенията с Русия, показва допитване на Ройтерс/ Ипсос, извършено след предизвикалите полемика среща и обща пресконференция на Тръмп и руския президент Владимир Путин.\n\n\n\n\r\nПри все това, представянето му на срещата в Хелзинки, на която Тръмп отказа да осъди руския лидер за намеса в американските избори през 2016 г. и изрази съмнение в заключенията на американските разузнавателни служби, изглежда не се е отразило на цялостното одобрение за него, предаде Ройтерс.\r\nЧетиридесет и два процента от запитаните казват, че одобряват работата му на поста, при средна дневна стойност между 40 до 44 процента досега през юли.\r\r\n                    \r\n                    Според допитването 55 процента от анкетиранте не одобряват, а 37 процента одобряват действията му в отношенията с Русия.\r\nПри републиканците делът на хората, които одобряват подхода на президента към Русия, е 71 процента, а при демократите - 14 на сто.\r\nТръмп все още се ползва с широка подкрепа сред избирателите републиканци, въпреки критиките от страна на партийните лидери за изказванията и действията му на пресконференцията с Путин.\r\nТръмп изненада и собствените си поддръжници, когато похвали руския лидер за \"силното и мощно\" отричане на такава намеса.\r\nМнозинството регистрирани избиратели (59 процента) са съгласни с изводите на американските разузнавателни служби, че Русия се е опитала да повлияе на американските избори, но само 32 процента от републиканците смятат това за вярно, при 84 процента сред демократите.\r\n ", "date": "2018.07.18", "title": "Над 50% от янките: Тръмп сгафи на срещата с Путин"}
{"url": "https://www.dnes.bg/health/2018/07/18/kakvi-sa-polzite-i-riskovete-za-syrceto-ot-djoginga.382519", "text": "Джогингът, или т.нар. бягане за здраве, е специфична по своя характер физическа активност. Въпреки, че в нашата страна не е масово разпространен, този вид спорт е масов в много други напреднали страни. Лятото е особено подходящ сезон за неговото практикуване. Благоприятства се от високите външни температури, сухото време и дългите дни. Смята се, че освен изразходването на калории и добрия тонус, който поддържа, джогингът има и други скрити предимства. \r\nВръзка на физическата активност и сърдечното здраве.\r\n \r\nМонотонното и сравнително леко натоварване, траещо минимум 20 минути, активира организма за секрецията на специфични биологични субстанции. Някои от тях водят до балансиране на хормоналните нива, други до по-добър контрол на телесните течности, повишава се издръжливостта, каляване на тялото, дори подобряване на настроението. Доказано е, че при джогинга се секретира т.нар. хормон на щастието, отговорен за цялостния баланс в тялото и психиката.\r\n \r\n\r\n ", "date": "2018.07.18", "title": "Какви са ползите и рисковете за сърцето от джогинга?"}
{"url": "https://www.dnes.bg/familen-dom/2018/07/18/miastoto-na-televizora-moje-bi-do-mekata-mebel.382371", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКогато говорим за нашия дом, едва ли има по-представителна част в него от дневната. Ето защо често именно тази част от дома ни търпи най-много освежаване и ремонти – защото тя е мястото, къде прекарваме най-много време и където посрещаме своите приятели и гости.\n\r\nВижте в следващото видео, част от проекта ни \"\", няколко идеи как да проектираме дневната в нашия дом, така че тя да стане любимо и предпочитано място в дома ни.\r\nИ не забравяй, освен да видиш нашите идеи, да се включиш в нашата игра! Защото те чакат нашите страхотни награди! Защото ", "date": "2018.07.18", "title": "Мястото на телевизора? Може би до меката мебел"}
{"url": "https://www.dnes.bg/index/2018/07/18/receptata-dnes-chiizkeik-ot-sladoled-i-plodove.382441", "text": "\r\n125 г крема сирене\r\n200 мл кондензирано подсладено мляко\r\n400-500 мл течна сметана (сладка)\r\n1 бурканче сладко от ягоди или друго по ваш избор\r\n100 г бисквити по ваш избор\r\n \r\n\r\n \r\nСложете крема сиренето в купа и го разбийте с миксер. След това прибавете към него кондензираното мляко и отново разбийте. В отделна купа, отново с помощта на миксер разбийте сметаната, като след това към нея прибавете сместа с крема сиренето.\r\n \r\nНатрошете бисквитите на по-едри парченца и ги сложете към сметановата смес. Разбъркайте с помощта на шпатула. Изсипете сместа в подходящ съд и добавете сладкото. Може да го разнесете леко с лъжичка. Сложете във фризера за няколко часа.\r\n\r\n", "date": "2018.07.18", "title": "Рецептата Dnes: Чийзкейк от сладолед и плодове"}
{"url": "https://www.dnes.bg/stranata/2018/07/18/po-vreme-na-chuma-horata-iskat-tri-ostavki-chii.382540", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВъпреки призивите да не се политизира и да не се спекулира излишно, темата с чумата по дребните преживни животни в ямболските села провокира отново искане на оставки и напрегнат двучасов председателски съвет.\n\r\nОпозицията остро критикува действията на държавата, които били незаконни. Ресорният и вътрешният министър отново потвърдиха, че всички мерки по справяне с кризата били бързи, своевременни и адекватни.\n\r\n\"Съгласно европейското право, ясно е казано в член 5 – когато имаме такова заболяване, трябва да се умъртвят животните в засегнатите райони. Българската агенция по безопасност на храните е действала съгласно този член\", поясни зам.-директорът на Центъра за оценка на риска д-р Илия Костов.\n\n\n\r\n                    \r\n                    \r\nТой поясни в студиото на \"България сутрин\", че научното становище, издадено от Центъра за оценка на риска, е независимо.\r\n\"Ние работим стриктно спрямо европейските норми. Работим по методология, спусната от европейския орган за безопасност на храните\", допълни д-р Костов.\n\r\n\"Потърпевшите имат много критични бележки. Хората не са запознати, не са информирани. От години се знае, че в Турция има огнища на чумата. Къде е държавата? Защо не се взеха мерки? Всяко животно е ценно. Действа се доста прибързано\", подчерта бившият министър на земеделието и храните проф. Иван Станков.\n\r\nСпоред него преди да се предприеме евтаназия на животните, трябва да се направи комисия. В нея трябва да се изкажат редица висши държавници като министър-председателя, президента, министри, посочи още той пред .\r\nПроф. Станков е представител на протестиращите фермери. Сред изискванията на демонстрантите са 3 оставки – на зам.-министъра д-р Цветан Димитров, който е автор на Наредба 3, директора на дирекция \"Животновъдство\" д-р Златка Възелова и Георги Праматаров. Протестите ще продължат, докато не постигнат целта си, категоричен бе Станков.", "date": "2018.07.18", "title": "По време на чума хората искат: Три оставки. Чии?"}
{"url": "https://www.dnes.bg/za-da-se-razbirame/2018/07/18/kakvo-se-sluchva-kogato-otkriem-podhodiashtiia-partnior.382514", "text": "Когато се намираме във връзка, отнема време, за да видим истинското лице на човека до нас. Отнема време и да си тръгнем от токсичните взаимоотношения, които винаги оставят следа в следващите ни връзки.\r\nНо някъде там, между бурите, винаги изгрява дъгата в лицето на точния партньор в любовта. Онзи, когото сме чакали винаги. Какво се случва обаче, когато го открием?\r\n\r\nВ началото на нова връзка е съвсем нормално да имаме много резерви към партньора си, особено след разочарование. Предпазливи сме, дори сякаш сме изградили защитна стена, защото очакваме най-лошото от него. Не искаме да злоупотребяват отново с нас. Но точният човек винаги успява да преобърне нашите лоши очаквания и да ни даде възможно най-доброто.\r\r\n                    \r\n                    \r\nСледващият аспект на връзката, койтоще преосмислим е нашата комуникация, действия от страна на новия ни партньор. Съвсем логично ще разчитаме подробно всяка негова стъпка, думи, действия. Ще търсим нещо скрито, а ще открием че се намираме в напълно нова и по-хубава среда.\r\n", "date": "2018.07.18", "title": "Какво се случва, когато открием подходящия партньор?"}
{"url": "https://www.dnes.bg/football/2018/07/18/bfs-pojela-uspeh-na-vsichki-synuva-prodyljavasht-progres.382546", "text": "Борислав Михайлов и БФС пожелаха успех на всички клубове, които ще играят в професионалните дивизии на България през следващия сезон.\n\r\n\"Вярваме, че и тази година ще продължаваме да ставаме свидетели на прогрес що се отнася до качество на футбола, на подобрения в спортната инфраструктура, както и на все по-приоритетната работа по развитието на младите таланти в детско-юношеските школи.\n\r\nБългарският футболен съюз е убеден, че съвместните усилия на централата и на всеки отделен клуб в борбата срещу хулиганството, агресията, ксенофобията и манипулирането на мачове, ще дадат желания резултат, за да наблюдаваме спортното съперничество в най-чистата му форма и да осигурим интересен и атрактивен продукт за милионите любители на футбола в страната\", се чете в пожеланието.\r\r\n                    \r\n                    \"Подчертаваме готовността си да сътрудничим на всеки клуб, поел по прогресивния път на модернизацията и усъвършенстването - посока, която се намира в сърцевината на стратегията на БФС за бъдещето.\n\r\nОще веднъж желаем спортно щастие и позитивни емоции на всички участници - и нека заедно направим така, че футболът да победи!\", пишат от централата.\n\r\n\r\n ", "date": "2018.07.18", "title": "БФС пожела успех на всички, сънува продължаващ прогрес"}
{"url": "https://www.dnes.bg/rusia/2018/07/18/novo-20-trymp-viarval-che-rusiia-ima-pryst-v-us-vota.382542", "text": "След вълната от възмущение, предизвикана от думите му в Хелзинки пред Путин, и след като беше обвинен в предателство, дори от обикновено подкрепящи го представители на Републиканската партия, президентът на САЩ Доналд Тръмп извърши вчера рязък завой, признавайки руската намеса в президентските избори през 2016 г. и потвърждавайки доверието си в американските разузнавателни служби, пише френският в. \"Либерасион\".\n\r\nСлед връщането си във Вашингтон той заяви, че се е изразил неправилно и няма никакви основания да се съмнява в заключенията на службите за отговорността на Русия.\n\n\n\n\r\nСлед всеки голям скандал се появяват същите въпроси. Дали този път Тръмп стигна прекалено далеч? Ще успее ли да издържи? Ще го изоставят ли републиканските представители в Конгреса или в неговата администрация? \r\n                    \r\n                    \r\nПредвид острите обвинения от понеделник насам, коментатори и експерти от всякакви политически ориентации смятат, че поне символично е достигната нова фаза - и няма гаранция, че промяната на курса в последния момент ще бъде достатъчна да успокои духовете, отбелязва френското издание.\n\r\nНо дори по време на тези обяснения, Тръмп не можа да се удържи да не размъти водите още повече, отбелязва британският в. \"Гардиън\". Президентът на САЩ заяви, че приема оценката на разузнавателната общност за намеса на Русия в изборите през 2016 г., но добави, че \"може да са и други хора\".\n\r\nОще в Хелзинки Тръмп записа две интервюта с репортери от \"Фокс нюз\". В излъчени от телевизията откъси президентът на САЩ отправи критики към Джон Бренан, бивш началник на ЦРУ, който определи изказването на Тръмп в Хелзинки като предателско. \n\r\n\"Мисля, че Бренан е много лош човек и ако се вгледате, много неща се случиха, докато той беше ръководител на ЦРУ при мандата на предишния президент Барак Обама\", подчерта Тръмп. Той определи като \"лоши хора\" също бившия директор на ФБР Джеймс Коми и бившия заместник-директор на ФБР Андрю Маккейб.\n\r\nВ момента президентът на САЩ се опитва да ограничи щетите, но лидери на Републиканската партия вече подготвят маневра, която заобикаля Белия дом, със закони, които да попречат на Москва да се намеси отново в избори в САЩ, отбелязва в. \"Вашингтон таймс\", подчертавайки, че Тръмп е обещал също да вземе активни мерки, за да попречи на Русия или която и да било друга страна да повлияе на частичните избори за Конгрес наесен чрез хакерски действия.\n\r\nВ същото време трябва да се има предвид, че докато се опитва да подобри отношенията с Русия, през последните 18 месеца администрацията на Тръмп е предприела множество твърди действия срещу Кремъл. Опитите му да покаже приятелско отношения към руския президент Владимир Путин в Хелсинки не трябва да ни карат да забравим този факт, подчертава в. \"Вашингтон пост\" в друга статия. \r\n(БТА)\r\n ", "date": "2018.07.18", "title": "Ново 20! Тръмп вярвал, че Русия има пръст в US вота"}
{"url": "https://www.dnes.bg/football/2018/07/18/mejdu-rasizma-i-slavata-sled-euforiiata-na-svetovnoto.382545", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДокато Франция и Хърватия все още са подвластни на еуфорията от финала на Световното първенство по футбол, футболните експерти по света вече правят обстоен анализ за случилото се по терените в Русия.\r\n\"В никакъв случай не мисля, че успехът на Франция е помрачен. Абсолютно си заслужиха победата. Заявката на Мбапе, че ще дари парите си за благотворителност, го показва като човек с много голямо сърце\", отбеляза спортният журналист на Bulgaria ON AIR Велислава Миланова.\n\r\nКолегата ѝ от \"24 часа\" Едуард Папазян припомни, че подигравки за френския национален отбор има още от 1934 г. Тогава карикатура във вестник изобразява отбора само с един бял играч, а авторът пита кой е истинският французин.\r\n                    \r\n                    \r\n\"Това се случва, когато загубилите не могат да приемат, че провалът им е поради техните умения. Африка спокойно си приписва част от този успех, но едва двама от футболистите на Франция са родени там. Станахме зависими от социалните мрежи. Няма расистки коментари в официални медии за родословието на френските футболисти\", посочи той в \"България сутрин\".\n\r\n\"По никакъв начин не можем да опорочим този успех. В момента дребничко се присмиваме отдалеч. Първенството протече много добре. Няма как Путин да не натрупа активи, че успешно е провел Световното. Спортът и политиката не бива да вървят ръка за ръка, но често се случва. Уви, често има и расистки изблици\", допълни журналистът Николай Драганов.\n\r\nИ тримата гости се съгласиха, че Световното първенство в Русия е преминало успешно, без инциденти и с голяма доза \"fair play\".\n\r\n\r\n ", "date": "2018.07.18", "title": "Между расизма и славата: След еуфорията на Световното"}
{"url": "https://www.dnes.bg/obshtestvo/2018/07/18/gradusite-zavisheni-konvenciiata-pak-na-dneven-red.382543", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nС ратифицирането на Истанбулската конвенция (ИК) еднополовите двойки ще имат защита в съда, което означава, че те ще бъдат признати от българското законодателство. В това е категоричен депутатът от ''Обединени патриоти'' Александър Сиди.\n\n\n\r\nКонституционният съд ще реши на 27 юли дали текстовете в ИК са в разрез с Конституцията, а Александър Сиди изрази надежда, че няма да се стигне до гласуване в пленарната зала \"за\" или \"против\" ратифицирането на документа.\n\r\n\"Българската държава няма да приеме джендъри, мендъри... Всякакви безумия няма да бъдат приети. Това е перфектна конвенция да бъдат решени правата на жените. 99% от текстовете в ИК са добри и биха могли да заработят. Проблемът е в няколко текста, които налагат нова терминология в нашето законодателство\", обясни Сиди в \"България сутрин\".\r\n                    \r\n                    \r\nРадослав Стоянов от Българския хелзинкски комитет (БХК) пък посочи, че в Конституционния съд са постъпили много становища от страни, които не са били поканени да дадат такива.\n\r\n\"БХК не беше поканен да дава становище. Категорично поддържаме тезата, че ИК непременно трябва да бъде ратифицирана и че няма проблем в нейния текст. Това е революционен международен договор. Никакъв трети пол няма в Kонвенцията, нито някой говори за трети пол\", настоя той пред .\n\r\nСпоред Стоянов има организирана и платена от чужбина мащабна кампания срещу ратифицирането на Истанбулската конвенция.\n\r\n\"Джендър означава социалните проявления на пола. Нормите на Конвенцията трябва да защитават нехетеросексуалните и транссексуалните\", каза още представителят на БХК.\n\r\n\r\n ", "date": "2018.07.18", "title": "Градусите – завишени: Конвенцията пак на дневен ред!"}
{"url": "https://www.dnes.bg/sofia/2018/07/18/vijdali-li-ste-go-sdvr-izdirva-57-godishen-avstriec.382567", "text": "По молба на близки столичното Седмо РУ издирва 57-годишния Фаро Бегович, съобщават от МВР.\r\nМъжът е австрийски гражданин, като у нас е гостувал на роднини в ж.к. \"Мусагеница\" в София.\r\nЗабелязан е за последен път на 9 юли, около 16:50 часа, пред централния вход на търговски център на бул. \"Цариградско шосе\" и оттогава е в неизвестност.\r\nМъжът е висок 191 см, с нормално телосложение, къса, бяла коса, кафяви очи. Глухоням е.\r\nВ деня на изчезването си е бил облечен с тъмносиньо памучно яке с качулка, масленозелени памучни панталони, черни сандали. В себе си не носи документ за самоличност.\r\nУмоляват се хората, които разполагат с информация за мъжа, да се обадят на тел. 112, 02/9828760, 9828731 или в най-близкото поделение на МВР.", "date": "2018.07.18", "title": "Виждали ли сте го? СДВР издирва 57-годишен австриец"}
{"url": "https://www.dnes.bg/eu/2018/07/18/evrosyiuzyt-globiava-s-kolosalnite-4-3-mlrd-google.382575", "text": "Европейската комисия ще наложи рекордна в историята си глоба на интернет гиганта Google за нарушаване на правилата за конкуренцията в ущърб на останалите играчи на пазара.\r\nПо информация на агенция Блумбърг, санкцията, която ще бъде обявена официално след 2 часа, е в размер на 4,3 милиарда евро.\r\nПричината е договорката на американската компания с производителите на телефони и таблети, работещи с операционната система Android, за преинсталирането на техните устройства на онлайн магазина Google Play и търсачката на Google.\r\nЕврокомисията разследва базираната в Калифорния компания от години, а през 2016 г й отправи облинения за злоупотреба с монополно положение при мобилните телефони.\r\r\n                    \r\n                    До момента също Google държеше \"рекорда\" за най-висока глоба с €2,42 милиарда, наложени на компанията миналото лято за онлайн услугата за сравняване на цени Google Shopping. Обвинението беше, че се манипулират резултатите при търсене, като някои търговски партньори и клиенти на Google нарочно са извеждани на по-предни позиции.\r\nРешението на Европейската комисия идва в момент, когато се очаква САЩ да увеличат вносните мита за европейски автомобили и след обвиненията от страна на президента Доналд Тръмп, че ЕС поддържа протекционистична търговска политика в ущърб на Съединените щати.", "date": "2018.07.18", "title": "Евросъюзът глобява с колосалните €4,3 млрд Google "}
{"url": "https://www.dnes.bg/zvezdi/2018/07/18/muzata-na-aleksandyr-makkuin-anabel-niilsyn-myrtva.382565", "text": "Музата на Александър Маккуин - Анабел Нийлсън е открита мъртва на 49-годишна възраст в дома си в Лондон. \r\nНяма данни за следи от насилие и полицията не смята смъртта на модела за подозрителна. Предполага се че жената е починала от инфаркт, предават от BBC.\r\nАнабел Нийлсън е родена в аристократично семейство. През 1990 г. се запознава с модния дизайнер Александър Маккуин и искрата между тях пламва веднага. \r\nЧрез него се запознава и с Наоми Кембъл и Кейт Мос, с която стават много близки приятелки. \r\nСамата Мос публикува снимки в Instagram, с които изразява съкрушението си от тъжната новина. Двете са като сестри, а в интервю за Daily Mail дамата споделя за огромната подкрепа, която има помежду им. \r\r\n                    \r\n                    \"Обичам я като сестра. Караме се за глупави неща, после се целуваме. Споделяме дрехи, тайни.. всичко. Да, Кейт Мос е икона, но за мен е просто Кейт. Славата никога не е била проблем по между ни\".\r\nАлександър Маккуин се самоубива през 2010 г., а Нийлсън не успява да преживее смъртта му до последния си ден. Моделът споделя, че не минава и ден, без да се сети за своята любов.\r\n\"Той беше мой брат, приятел, сродната ми душа. Хората дори ме наричаха г-жа Маккуин\", казва музата на дизайнера пред Daily Mail. \r\nАнабел Нийлсън преодолява зависимост към хероина и се бори с депресията. През 2013 г. претърпява сериозен инцидент по време на конна езда, когато е изхвърлена от животното. В пръстта жената започва да се гърчи и не може да движи краката си. Анабел влиза в болницата със сериозни травми – разкъсани нерви на десния крак и таза. Силата на духа, обаче, я изправят обратно на крака. \r\n\"Казах си, че трябва да стана и го направих. Болката беше ужасяваща, но се страхувах, че никога повече няма да мога да ходя\", споделя модела. \r\nПрез 2014 г. Нийлсън участва в риалити предаването \"Дамите на Лондон\", като през това време се изявява и като писател на детска литература. Книгите и засягат проблеми като дислексията, както и хиперактивността при децата. Самата тя страда от тези заболявания и не завършва своето основно образование. Нийлсън напуска училище, когато е на 16. Тормозена е от съучениците си, а жестоките думи я преследват цял живот. \r\n\"Исках децата да не се чувстват изолирани като мен и да знаят, че това е нещо нормално\". Моделът получава покана за Центъра по дислексия и креативност към Йелския университет, за да говори за книгите си. ", "date": "2018.07.18", "title": "Музата на Александър Маккуин - Анабел Нийлсън, мъртва!"}
{"url": "https://www.dnes.bg/knigi/2018/07/18/al-djazira-iska-da-pravi-film-po-bylgarska-detska-kniga.382578", "text": "От Ал Джазира искат да правя Филм по детската книжка на българката Нели Беширова искат да правят от Ал Джазира. \"Умно момче си ти, Тино\" вече е преведена на арабски.\r\nДвама журналисти от Ал Джазира предложили на авторката да направят филм по детската й книжка.  Всичко станало съвсем случайно.\r\n\"В Дубай моят сътрудник Гасан Насър седеше на една маса с две момчета. Аз се присъединих към тях в края на работния си ден и дори не знаех с кого точно разговарям.  Той им разказа за книгата.  Те се оказаха журналисти от Ал Джазира, много се впечатлиха, настояха да я преведа и на арабски. Имахме идея те да я филмират, но този проект замря след кончината на Гасан. Още не мога да преодолея неговата загуба, защото аз  заобичвам хората , с които работя.  Заобичвам и семействата им, искам да знам всичко за тях и това не ме натоварва, напротив.  8-9 часа от денонощието преминават на работното място и ако не ти е приятна средата няма как да се трудиш с удоволствие\", призна Нели Беширова.\r\r\n                    \r\n                    Дамата със строг бизнес в енергетиката и сериозна юридическа професия започва да пише като на шега. След две издадени книги вече е член на Международния ПЕН клуб.  Всъщност, идеята й е да запълни дългите служебни полети със записки на случки и мисли, които да предаде на дъщеря си като житейски уроци.\r\nПо онова време Нели пътува доста, и съзнава, че изпуска ценни моменти от израстването на детето си. Неин колега надниква над рамото й и спонтанно предлага \"Защо не ги издадеш тези неща?\".\r\nБеширова отхвърля идеята със замах – все пак тя не е писателка, а за деца се пише най-трудно и отговорно. Идеята отлежава близо година, но колегата упорства.\r\n\"Един ден ми каза: Виж какво, имам една идея. Тръгвай си от офиса в пет часа вместо в шест и този един час отделяй, за да напишеш книгата”. Аз като седнах и за три дена я приключих. Дори нямаше нужда да го мисля – всичко ми беше в главата. Всичко се изля все едно пишех писмо\", припомня си Нели.\r\nСлед това \"Умно дете си ти, Тино\" сякаш заживява собствен живот – издава я със съдействието на  УНИЦЕФ, книжката се подарява на хлапета от социални домове или на многодетни семейства, които живеят в оскъдица. Четивото вече е преведено на английски и арабски…\r\n\"Книгата ми се раздава на деца от много бедни семейства, които нямат нищо – нито четка за зъби, нито дори обувки за зимата. Изпратиха ми снимка, от която настръхнах. Видях порутена ромска стаичка, в която има само едно дрипаво легло, икона и моята книга до нея, покрита с отпечатъци от мръсни детски ръчички. Толкова мило ми стана.  Когато я написах си помислих, че ако помогна с един урок на едно дете, съм си свършила работата. Повече не искам”,  казва Нели Беширова, която е издала и епистоларния роман \"Любов и его\".", "date": "2018.07.18", "title": "Ал Джазира иска да прави филм по българска детска книга"}
{"url": "https://www.dnes.bg/eu/2018/07/18/gyrciia-pak-vhodna-vrata-za-migraciiata-v-es.382550", "text": "Гърция отново е главен вход за мигранти в ЕС, става ясно от данни на европейската гранична служба. От началото на годината 24 300 души, основно сирийци и иракчани, са влезли нелегално през Гърция в Европа.\n\r\nТова е 87% по-малко от миналата година, но повече от всички останали маршрути, използвани от трафикантите.\n\r\nОсновният поток минава не през егейските острови, които са защитени от сделката на ЕС с Турция, а през сухопътната гръцко-турска граница, където споразумението пари срещу мигранти не действа.\n\r\nПрез юни на островите са пристигнали около 3600 новодошли, което е с около една трета по-малко от предходния месец.\n\n\r\r\n                    \r\n                    \"Заради значителното нарастване на нелегалните пресичания през последните месеци през сухопътната граница с Турция, общият брой на мигрантите, засечени по източния средиземноморски маршрут е около 24 300\", съобщава европейската агенция.\n\r\nТя докладва и за оживяване на маршрутите през Западните Балкани и особено от Сърбия към Босна и от Албания през Черна гора и Босна и оттам към Западна Европа. В същото време, премиерът Бойко Борисов заяви, че \"миграционният натиск към България е нулев\".\n\r\nТова лято Испания, а не Италия е предпочитаният от трафикантите маршрут през Средиземно море. Европейските граничари съобщават за увеличаване със 166% на влизанията през последната година. 6400 мигранти са акостирали в испанските пристанища само през юни. Става дума основно за граждани на Мароко, Мали и Гвинея. \n\r\nЗа разлика от италианския път, мигрантите, влизащи през Испания идват не с гумени лодки, а с корабчета, които позволяват повече хора да се натоварят на тях и увеличава шансовете им за прекосяване на морето.\n\r\nОт началото на годината около 14 700 мигранти са прекосили Средиземно море по западния маршрут, срещу 16 100 по централния до Италия.\n\r\nПрез юни до италианските брегове са достигнали около 3000 души, 87% по-малко от миналата година, като спадът по този маршрут на годишна база е 81%. Основно тунизийци и еритрейци се намират на лодките, стигащи до италианските пристанища, съобщава европейската агенция.\n\r\nВ същото време Италия настоява ЕС радикално да промени политиката си по миграцията като изнесе извън границите си подбора на мигрантите, които имат право на закрила в ЕС. Рим натиска Брюксел да сключи договори със северноафриканските държави, спасените в морето мигранти да бъдат връщани в Африка и държани там в лагери от затворен тип докато се реши дали могат да дойдат в Европа или не бъдат върнати по родните си места.\n\r\nИталианският премиер Джузепе Конте дори наложи за няколко часа вето на решенията от срещата на върха на ЕС през юни, за да прокара италианските искания.\r\nКрайнодесният вътрешен министър на Италия Матео Салвини пък се опитва да наложи на ЕС да признае либийските пристанища за безопасни, за да бъдат връщани обратно в Либия, мигрантите, тръгнали от нейните брегове и спасени в морето. Сега те биват най-често сваляни в Италия.\n\r\nОчаква се в близките седмици Европейската комисия да предложи концепция за изграждане на затворени лагери в граничните държави от ЕС, където мигрантите, успели да влязат в Съюза, да бъдат задържани, докато бъдат разгледани молбите им за убежище.", "date": "2018.07.18", "title": "Гърция пак входна врата за миграцията в ЕС"}
{"url": "https://www.dnes.bg/science/2018/07/18/otkritie-dino-pil-voda-ot-trynska-reka.382571", "text": "В България са се разхождали динозаври, твърдят учените от Природонаучния музей в столицата, които са открили част от кост, намерена близо до река в землището на Трън.\r\nТя е открита миналата година, но на терен не са успели да разберат какво е.\r\nВпоследствие обаче са направили прорез, обясни Латинка Христова, главен асистент в Национален природонаучен музей.\r\nПо думите й, това е динозавър от групата на Титанозаврите, някои от тях са най-големите същества, живели на планетата.\"Нашият обаче не е от тях, тъй като вероятно е обитавал някакъв остров в региона на Европа. Ходят бавно, достолепно, нашият е малък. Динозаврите са тревопасни животни, за разлика от съвременните тревопасни, растителноядни по-точно, те не са предъвквали храната, просто са захапвали със зъбите, обрулвали са листата от клоните и директно са ги гълтали. В стомаха специални бактерии ги разграждат. Някои даже предполагат, че затова имат дълги шии – докато стоят на едно място да икономисват енергия, само въртят шията и като прахосмукачки обират растенията в района\", обясни Латинка Христова пред bTV.\r\r\n                    \r\n                    На мястото, където е намерена тази кост покрай Трън, със сигурност има още такива останки, категоричен е проф. Николай Спасов, директор на Националния природонаучен музей.\r\n\"Затова ние тази година организираме експедиция, която ще прави проучване на самия район и вярвам, че ще открием нови останки. Важно е също да се направи геоложко проучване на евентуалните растителни останки, на крайбрежната морска фауна. Това ще даде съвсем друга представа и за времето, в което са живели\", настоя той.", "date": "2018.07.18", "title": "Откритие! Дино пил вода от... Трънска река"}
{"url": "https://www.dnes.bg/stranata/2018/07/18/katastrofa-na-trakiia-kolata-tam-shofioryt-go-niama.382570", "text": "Необичайна катастрофа на магистрала \"Тракия\" разследват полицаите.\r\nЛек автомобил е претърпял инцидент в района на 196 км на аутобана, а шофьорът е напуснал колата.\r\nСигналът за катастрофата е бил получен около 8 часа сутринта, уточни \"Фокус\".\r\nПолицаите изясняват защо пътуващите в автомобила са напуснали местопроизшествието.\r\nПревозното средство все още е на място, поради което движението е ограничено в лентата за изпреварване.\r\nОт ОДМВР-Стара Загора призовават за повишено внимание от страна на водачите в района.", "date": "2018.07.18", "title": "Катастрофа на \"Тракия\": Колата там, шофьорът... го няма"}
{"url": "https://www.dnes.bg/politika/2018/07/18/goranov-e-gotov-izprashta-zaiavlenie-za-bankoviia-syiuz.382582", "text": "Правителството даде мандат на финансовия министър Владислав Горанов да подаде официално заявление за осъществяване на близко сътрудничество с Европейската централна банка /ЕЦБ/ (влизане в банковия съюз, б. ред.).\r\nТова се прави в съответствие с регламент 1024 на Европейския съюз от 2013 г. относно функциите на ЕЦБ по макропруденциалния надзор над банките в общността, поясни пред журналисти в МС министърът на финансите Владислав Горанов. \n\nТова формално решение от днес е в резултат на дългогодишна комуникация между българските власти и страните от eврозоната, Европейската комисия и ЕЦБ като част от пътната карта за присъединяване на България към eврозоната и на българския лев към механизма ERM-2, каза още финансовият министър.\r\n                    \r\n                    \r\nДо няколко часа писмото ще бъде изпратено, допълни той. \n\r\n\n\r\nПътят на България към еврозоната е трънлив и дълъг. Темата е горещият картоф, който различни политически сили и правителства си подхвърлят от близо десетилетие, но въпреки това е може би и единствената точка, по която няма различни позиции – всички са съгласни, че страната ни в един момент трябва да се присъедини към клуба на богатите.\n\r\nРазминаване имаше само относно това кой е най-добрият момент за стартиране на процеса.\n\r\nСъгласно споразумение между Министерски съвет и БНБ за въвеждане на еврото от 2004 г., при изпълнение на ангажиментите, заложени в документа, се очакваше още през втората половина на 2009 г. или на 1 януари 2010 г. България да се присъедини към еврозоната, а БНБ – към евросистемата. Това не се случи,  но това не значи, че през годините не е имало подходящи моменти за действия.\n\r\nСпоред някои икономисти и финансисти, като Любомир Дацов, още през 2010-2011 г. е трябвало да кандидатстваме за чакалнята, защото от чисто политическа гледна точка моментът е бил по-подходящ, отколкото сега. \"След кризата се чистеха икономическите дисбаланси, имаше и добре оформена институционална рамка, за разлика от сега\", обясни той още през януари.\n\r\nРеално за влизането на България във валутния механизъм заговори служебният кабинет на Огнян Герджиков. След това, което неговият екип постигна, нямаше как да се избегне анонсиране на намеренията за приемане във валутния механизъм и в крайна сметка в началото на 2018 г. финансовият министър Владислав Горанов обяви, че до средата на годината страната ни ще подаде молба. \n\r\nХубаво е също да направим уточнението, че присъединяването към ERM II може да се стане по всяко време след присъединяването на дадена страна към ЕС. Няма формални предварителни критерии за допускане, но определянето на централния курс и ширината на диапазона на колебание се съгласуват между всички страни, участващи в механизма. Нужно е одобрението и на централните банки. Веднъж приети в чакалнята, трябва да покажем, че курсът на валутата може да се вмести в диапазон +/-15%. Българският лев е вързан към еврото от 1997 г., така че още от въвеждането на борда страната ни изпълнява това условие. \n\r\nВ общи линии през последните години България покрива всички \"числови критерии\" за членство в самата еврозона (Маастрихтските критерии*), което е признато от Европейската комисия и Европейската централна банка в докладите им за конвергентните програми на държавите.  Няма краен срок за престоя в ERM ІІ, но датата на която еврото ще смени българския лев може да става все по-далечна, ако страната ни не отстрани макроикономическите дисбаланси или не отбележи напредък в конвергенцията. Освен това още през 2003 г. ЕЦБ излезе със становище, че няма пречка държави с валутен борд, вързан към еврото, да влязат в ERM II и да останат в борда до приемане на еврото. \n\r\n", "date": "2018.07.18", "title": "Горанов е готов! Изпраща заявление за банковия съюз"}
{"url": "https://www.dnes.bg/obshtestvo/2018/07/18/gavra-na-centralni-grobishta-porugaha-stambolov-i-kableshkov.382557", "text": "Цинична гавра е била извършена с гробовете на големите българи Стефан Стамболов и на Тодор Каблешков. За наглото посегателство сигнализираха от ВМРО, които са били сезирани от свои поддръжници.\r\nБандити са разбили паметника на великия български държавник Стефан Стамболов и са откраднали бронзовия бюст. Оказва се, че и гробът на Каблешкови също не е подминат и е бил обект на посегателството, би тревога общинският съветник на воеводите в София Карлос Контрера.\r\nСпоред него има сериозен проблем в сигурността на гробищните паркове въпреки положените за това усилия.\r\n\"Директно заявявам, че случилото е недопустимо и имаме колосален провал на охранителна полиция към Второ районно (Централни гробища попадат в района му), както и на охранителната фирма. Под носа им са откраднали бюста от гроба на Стамболов, на метри от входа, където има охрана\", обяви възмутен Контрера, цитиран от пресцентъра на ВМРО.\r\r\n                    \r\n                    Той попита задочно полицейските патрули какво правят и къде са, когато вандали вилнеят и сквернят гробове в най-стария ни гробищен парк.\r\n\"За мен това е тотална издънка и на охранителна полиция към Второ районно управление, и на частните охранители. Въобще за какво са там и какъв е ефектът от дейността им. Като гледам резултатите, мога да кажа, че имитират дейност\", коментира още общинарят.\r\nТой смята, че полицейските патрули не се справят с вихрещите се по софийските гробища цигански банди. Въпреки отчитането на много дейности, мероприятия и спецоперации, известните на полицията тартори и подчинените им продължавали да върлуват в гробищните паркове.\r\nСпоред Контрера най-много са проблемите на Централни гробища, където безчинствали 40-50 души, известни на полицейските патрули. Те от години чупят паметници и мамели опечалени да поправят паметник, който сами преди това са счупили. Измамите достигали до десетки хиляди левове.\r\nКарлос Контрера е категоричен, че основната вина за тази ситуация пада върху лошата организация на полицейската охрана.\r\n\"Знае се, че районът е рисков, но какво като го знаят, патрулите минават и заминават. Частната охранителна фирма също не се справя\", отсече още Контрера.\r\nВМРО настояват да се засили охраната, да се проведе разследване кой не си е свършил работата и да има наказани и уволнени.", "date": "2018.07.18", "title": "Гавра на Централни гробища: Поругаха Стамболов и Каблешков!"}
{"url": "https://www.dnes.bg/balkani/2018/07/18/bylgariia-i-makedoniia-zaedno-v-bitkata-za-turisti.382576", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВече има съвместни туристически продукти между България и Македония. Това каза Александър Донев, бивш директор на Агенцията по туризъм на Република Македония, в интервю на Николай Кръстев за предаването \"Светът е бизнес\" на .\r\n\"Самият пазар го налага, туристическите агенции си сътрудничат\", каза той.\r\nСпоред Донев въпросът е това да бъде припознато на по-високо ниво от институциите.\r\n\"Общо взето това, което ние като регион можем да постигнем, в частност България и Македония, е увеличаване на достъпността на презокеанските и източните пазари, защото потенциални туристи ще дойдат от там\", каза македонският експерт.\r\r\n                    \r\n                    Според него такива туристи ще посетят региона, а не само една страна, защото сме малки държави.\r\n\"Ако туризмът се развие в рамките на региона или в рамките на 2-3 държави, той ще бъде по-интересен за туристите, дори и за европейските\", допълни той.\r\nДонев смята, че административните пречки трябва да се премахнат, за да могат туристите да се движат по-лесно.\r\n ", "date": "2018.07.18", "title": "България и Македония – заедно в битката за туристи!"}
{"url": "https://www.dnes.bg/obshtestvo/2018/07/18/protestyt-goriashta-vylna-litri-mliako-i-jivotnovydi-na-shturm-kym-ms.382586", "text": " \n\r\nЗапалени чували с вълна и излети литри мляко белязаха днешния протест на животновъдите пред Министерски съвет. Хората недоволстваха срещу избиването на хиляди животни в Странджа и ниските обезщетения за това.\r\nВ ранния следобед протестът ескалира и животновъдите опитаха да нахлуят в сградата на правителството. Те блокираха и движението по булевард \"Дондуков\".\n\n\n\r\nХората недоволстваха докато течеше правителственото заседание. На него премиерът Борисов обясни, че заразата трябва да бъде спряна и предприетите мерки са единствените възможни. Борисов призова министрите си да проявят съчувствие и да вземат спешни мерки, за да помогнат на хората.\r\r\n                    \r\n                    Разгневените животновъди скандираха за оставка на министъра на земеделието Румен Порожанов и неговия заместник д-р Цветан Димитров. Според демонстрантите министрите не се грижат за сектора и това довело до всички проблеми, съобщи .\r\nПо данни на протестиращите фермери преди началото на Прехода в България е имало около 11 милиона дребни преживни животни, а днес те са под 1 милион.\r\nВ знак на крайно недоволство протестиращите запалиха чували с вълна пред Министерския съвет и изляха литри мляко.\r\nТака те показаха, че не могат да се издържат с това, което произвеждат, тъй като се оценява много евтино, а се компенсират от държавата прекалено слабо.\r\nПреди началото на заседанието премиерът призова министрите да информират хората какво точно се случва със стадата им и защо се налага животните им да бъдат умъртвени.\r\nПорожанов пък обясни, че едно от исканията на овцевъдите не може да бъде постигнато, защото ще струва около 25 милиона лева на бюджета.\r\nПремиерът припомни, че по време на комунизма армията е влизала в населените места, за да избива животните. Той бе категоричен, че мерките са адекватни, но не са обяснени достатъчно.\r\n                     \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2018.07.18", "title": "Протестът: Горяща вълна, литри мляко и животновъди на щурм към МС"}
{"url": "https://www.dnes.bg/snimka-na-denia/2018/07/18/chetvyrtykyt-ostava-hladen-na-mesta-pak-shte-prevali.382577", "text": "По-хладен от обичайното за средата на юли ще бъде утрешният ден, сочи  на НИМХ-БАН.\n\r\nПрез следващото денонощие ще се задържи ветровито. Ще духа умерен, временно - до силен, вятър от запад-северозапад. Облачността ще е променлива, до полунощ ще се развива купеста и купесто-дъждовна облачност. На места, главно в източната половина от страната, ще има краткотрайни валежи, придружени с гръмотевици. \n\r\nМаксималните температури ще са между 24 и 29 градуса, за София - около 24 градуса.\n\r\nПо Черноморието облачността ще е значителна, главно в следобедните часове, ще се развива купесто-дъждовна облачност и ще има краткотрайни валежи с гръмотевици. Ще духа умерен до временно силен вятър от запад-северозапад. \r\nМаксималните температури ще са 26-28 градуса. Температурата на морската вода е около 26 градуса. Вълнението на морето ще е 1-2 бала.\n\r\nВ планините облачността ще е променлива, след обяд ще е по-често значителна и на места ще превали и прегърми. Ще духа умерен до силен вятър от север-северозапад. Максималната температура на височина 1200 метра ще е около 16 градуса, на 2000 метра - около 10 градуса.\n\r\nВ петък ще продължи да духа умерен вятър от запад-северозапад. Ще има временни увеличения на облачността и на места краткотрайно ще превали. Максималните температури ще бъдат между 25 и 30 градуса. \n\r\nВ събота ще преобладава слънчево време. В следобедните часове ще има временни увеличения на облачността, но само на изолирани места слабо ще превали. \n\r\nСеверозападният вятър ще отслабне. Температурите слабо ще се повишат.", "date": "2018.07.18", "title": "Четвъртъкът остава хладен, на места пак ще превали"}
{"url": "https://www.dnes.bg/football/2018/07/18/blagorodno-ili-sluh-hyrvatite-dariavat-premiite-si-na-deca.382589", "text": "Футболистите и треньорският щаб на националния отбор на Хърватия ще дадат всичките си премии от световното първенство на фонд в помощ на деца, съобщава БТА, цитирайки селекицонерът Златко Далич. \r\nХърватите се класираха на исторически финал на Мондиал 2018 и с това станаха първия отбор от Балканите, играл в най-важния мач в света на футбола.\r\nМалко по-късно обаче вестник AS опроверга новината, посочвайки името на човека, написал поста -  Игор Премузич. Той разказва за хърватско издание, че е написал това, което би написал всеки \"истински спортист и патриот\".\r\nПо-рано днес стана известен и още един благороден жест на един от хърватските герои - крилото Анте Ребич. Приятел на нападателя обяви пред австрийското издание \"Heute\", че Ребич е покрил дълговете и вноските по кредити на всички свои съселяни.\r\nРебич е родом от село Имотски, недалеч от Сплит, и постъпката му е облекчила близо 500 души в иначе бедния край.", "date": "2018.07.18", "title": "Благородно или слух? Хърватите даряват премиите си на деца"}
{"url": "https://www.dnes.bg/stranata/2018/07/18/1-mln-dyrjavna-para-za-ubitite-jivotni-v-strandja.382584", "text": "1 милион лева е сумата за обезщетения за умъртвените 4000 дребни преживни животни заради чумата, обяви земеделският министър Румен Порожанов.\r\n\"В контекста на форсмажора, който възникна за стадата, които са евтаназирани - вървят протоколите, утре ще отидем и на място, за да могат да получат именно тези първоначални големи плащания, които са по обвързаната подкрепа и в преходната национална помощ\", заяви той.\n\n\n\n\r\nПорожанов бе категоричен, че протестите срещу ниските обезщетения на стопаните, чиито стада са засегнати от чумата, се подкрепят от 25-30% от бранша.\r\n\"Освен това иска се оставката на мой заместник-министър, днес вече ще се иска и моята оставка, което би ме притеснило, ако не се иска, защото може би не си върша работата, както трябва. Аз го поставих, те го поискаха вчера на Съвета по животновъдство, нито един от всички останали членуващи десетки асоциации, не беше солидарен с тях\", категоричен бе той.\r\r\n                    \r\n                    По думите му УС на ДФ \"Земеделие\" е гласувал увеличение на средствата за земеделските стопани, отглеждащи овце-майки и/или кози-майки по помощта \"де минимис\".\r\nТя е за компенсиране на допълнителните разходи заради болестта. Сумата е допълнение към вече започналото от понеделник изплащане на компенсациите за евтаназираните животни.\r\nУвеличена е помощта \"де минимис\" за 7-те общини от областите Бургас и Ямбол с въведени ограничения заради чумата. Тя се вдига от 25 на 40 лв. на овца или коза. Хората ще получат и още 7 лв. за животно. Така общата сума за стопаните от 7-те общини с въведени ограничения става 47 лв. на овца или коза, пресметна министърът.\r\nМинистърът отново посочи, че се вземат всички мерки за ограничаване на чумата по дребните преживни животни.\r\nПорожанов съобщи, че ще бъде обявена обществена поръчка за обеззаразяване на  засегнатите региони. Предстои заседание на Оперативния щаб за справяне  със ситуацията.", "date": "2018.07.18", "title": "1 млн. държавна пара за убитите животни в Странджа"}
{"url": "https://www.dnes.bg/akoshtete-vqrvaite/2018/07/18/svryhestestveni-sili-ovenyt-upravliava-ogynia-lyvyt-blesti.382574", "text": " \r\nТой е първият знак в зодиака и първият огнен знак. Горещите и изпепеляващи страсти, които изпитва, го правят очарователен. Не всеки може да издържи на тези горящи пламъци, на устрема му и на силния характер. Но той знае как да използва огнената стихия. Войникът на зодиака.\r\n \r\n\r\n \r\nНаясно е с биоритмите на Земята и е в синхрон с тях. Изключително сензитивен. Сякаш е роден с часовник в себе си и знае как да разпределя времето си винаги. Може и перфектно да знае какви са били отминалите времена и да усеща какво ще донесе бъдещето.\r\n \r\n\r\n \r\nХамелеонът на зодиака. И гений под прикритие - има остър ум, мислите му се движат със скоростта на светлината. Слуша различните гледни точки, не се страхува да променя вижданията си, адаптивен е и оцелява винаги.\r\n\r\n\r\n \r\nЗнакът е свързан с Луната и приливите и отливите. Притежава някаква космическа енергия, усеща емоциите на другите, състрадателен е. Умее да помага на децата, когато са разстроени и да решава проблемите на възрастните само с няколко думи и ласки.\r\n\r\n\r\n \r\nСърцата на лъвовете са пълни с радост, смях, обич, фантазии. Затова имат такова чаровно и силно излъчване. Като влязат някъде, светят като диаманти и събират хората около себе си. Сякаш са направени от злато.\r\n \r\n", "date": "2018.07.18", "title": "Свръхестествени сили: Овенът управлява огъня, Лъвът блести!"}
{"url": "https://www.dnes.bg/notifikacii/2018/07/18/svyrshi-se-delio-rosi-veche-ne-e-trenior-na-levski.382627", "text": "Италианският специалист Делио Роси вече не е треньор на Левски, съобщава \"Дарик радио\".\r\n\"Разделихме се с Делио Роси по взаимно съгласие\", заяви пред радиото Спас Русев.\r\nОт сутринта собственикът на \"сините\" разговаря с бившия наставник на Лацио в опит двамата да се разберат за раздялата.\r\n\"Ултрасите\" на сините не желаят повече Делио Роси да води отбора, но той отказа да хвърли оставка след снощното позорно отпадане от Вадуц.\r\n", "date": "2018.07.18", "title": "Свърши се! Делио Роси вече не е треньор на Левски"}
{"url": "https://www.dnes.bg/eu/2018/07/18/maloleten-zadyrjan-u-nas-za-grupovo-iznasilvane-v-germaniia.382625", "text": "14-годишно момче е арестувано в България за групово изнасилване на 13-годишно момиче в Германия, пишат от , позовавайки се на информация на \"Билд\". \r\nМомчето е седми заподозрян по случая, като според органите на реда участниците в груповото изнасилване са поне 8. Престъплението е извършено в гора в покрайнините на немския град Фелберт.\n\n\r\nВсе още продължава издирването на още един от заподозрените – 15-годишно момче, а междувременно прокуратурата във Фелберт вече е повдигнала обвинения на задържаните за блудството. \r\nЗаключителното съдебно заседание ще се води при закрити врата, тъй като задържаните са малолетни. Все още, обаче, дата за делото не е насрочена. \r\nСпоред официални източници на разследването двама от осемте младежи са избягали в България. Интерпол също се включи в издирването.\r\n ", "date": "2018.07.18", "title": "Малолетен задържан у нас за групово изнасилване в Германия"}
{"url": "https://www.dnes.bg/obshtestvo/2018/07/18/izkustvoto-kato-politika-i-dvete-zavisiat-ot-talanta-nastoia-rashidov.382548", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСкулпторът и народен представител Вежди Рашидов откри преди седмица своята изложба от скулптури и картини в прочутата лондонска галерия \"Галиарди\". Творецът сравни изкуството с политиката, като каза, че и двете зависят от таланта и нивото на хората, от които се прави.\n\n\r\nКато народен представител Рашидов коментира и случаите с чумата по животните в Южна България и сълзите на хората, чиито животни бяха умъртвени. По думите му това не е приятно, но също така не е приятно, ако наистина има такава зараза, която при по-голямо разпространение, може да нанесе огромни щети.\r\r\n                    \r\n                    \"Важното е да се установи дали има болест или няма. Първо диагноза и едва тогава да има мерки за лечението. Ако тук някъде има такава грешка, това не е приятно\", каза Вежди Рашидов пред .\r\nРашидов дари заплатата си за дъщерята на Мартарита Петкова и коментира упреците срещу него, че информацията е станал явна за всички.\r\n\"Дарителят не е безмълвен мушморок. Ние приехме модела на Русия, когато Елцин ходеше с мръсни дрехи, за да покаже, че е част от народа, а дъщеря му строеше къща в Монако. Дарих, за да се сетят, че в труден момент хората са хора, за да си помагат\".\r\nТой каза, че е правил много жестове - дарявал е за сиропиталище, детската онкология. Рашидов върна времето назад, за да припомни, че помогнал и на режисьора Рангел Вълчанов.\r\n\"Жената, с която живееше дойде до мен и проплака: Не ни стигат парите. Уредих да имат кола във Виена, да бъдат настанени. Бръкнах в джоба си и им дадох да имат пари за джобни, за комуникация\".\r\nДепутатът обясни, че е бил упрекнат от техните близки, че си прави PR. Но според него, у нас хората, които нищо не даряват, са много активни да дават акъл.\r\nТой допълни също, че в България проблемите са много големи и не са толкова прости за решаване, а социалното напрежение се трупа.\r\n\"Разбира се, че държавата ни е една от най-бедните\", коментира Рашидов.\r\nСпоред него социалните проблеми трябва бавно и хладнокръвно да бъдат решени.", "date": "2018.07.18", "title": "Изкуството като политика: И двете зависят от таланта, настоя Рашидов"}
{"url": "https://www.dnes.bg/stranata/2018/07/18/ot-kafe-aperitiv-v-pazardjishko-otkradnaha-nad-230-sladoleda.382630", "text": "Собственик на кафе-аперитив в село Бошуля е подал сигнал към РУ-Септември за това, че от хладилна витрина в търговския обект били откраднати над 230 сладоледа, съобщава МВР.\r\nНа мястото е извършен оглед, а със случая се заели криминалистите.\r\nНе след дълго били установени авторите на посегателството - двама жители на същото село на 23 и 22 години. В дома на единия от тях е открит и откраднатият сладолед, съобщава \"\".", "date": "2018.07.18", "title": "От кафе-аперитив в Пазарджишко: Откраднаха над 230 сладоледа"}
{"url": "https://www.dnes.bg/zvezdi/2018/07/18/deivid-i-viktoriia-bekym-na-plaja-v-hyrvatiia.382610", "text": "Британската футболна звезда Дейвид Бекъм и неговата съпруга – модният дизайнер Виктория Бекъм се забавляваха с децата си на красотата на адриатическо море в Хърватия.\r\nФотографи успяха да уловят звездното семейство да си почива на плажа, отпивайки студени напитки. Футболният ас се качи на джет с дъщеря си Харпър, която е на 7 години, а по-късно се разходи със синовете си Бруклин, Ромео и Круз.\r\n43-годишният Дейвид показа татусите си, облечен само със сини панталони и бейзболна шапка, обърната назад, докато Виктория се придържаше към тъмните нюанси с  Nike Air Max. \r\nСъвсем скоро стана ясно, че Бруклин прекъсва за момента обучението си по фотография в Ню Йорк и се мести в Лондон, за радост на майка си Виктория. Там той ще стажува при известен фотограф.\r\nВижте още новини за звездите в ", "date": "2018.07.18", "title": "Дейвид и Виктория Бекъм – на плажа в Хърватия"}
{"url": "https://www.dnes.bg/obshtestvo/2018/07/18/sestra-izdirva-svoia-brat-vidian-posledno-na-hemus.382600", "text": "Близки издирват 30-годишен мъж, изчезнал на 15 юли, става ясно от пост в социалната мрежа Facebook на сестра му – Йоанна Грозданова.\r\nМладият мъж се казва Илиан Димитров Грозданов, на 30 години. Висок е 1.73 см.\r\nИлиан е в неизвестност от 19:30 часа на 15 юли. Последно е бил локализиран на 35-ти км. от София на магистрала \"Хемус\", посока Варна.\r\nОблечен е с черна тениска, черно долнище на анцунг и зелени кецове.\r\n\"Моля, ако някой го види или получи някаква информация за него, да се обади на номер 0885 024 000. Ще бъда благодарна на всеки, който сподели поста ми\", споделя младото момиче.", "date": "2018.07.18", "title": "Сестра издирва своя брат, видян последно на \"Хемус\""}
{"url": "https://www.dnes.bg/politika/2018/07/18/zaradi-chumata-radev-iska-dialog-kabinet-jivotnovydi.382628", "text": "Проблемът с чумата по дребните преживни животни е много сериозен и не се изчерпва само с компенсациите. Става въпрос за поминъка на хората и тяхната съдба в този беден граничен район. Това заяви в Болярово президентът Румен Радев след среща с животновъди и ръководството на общината.\n\n\n\r\nПризовавам правителството за диалог с протестиращите и със стопаните на място, когато се взима всяко едно решение и особено за начина, по който това решение се изпълнява.\r\nНачинът на унищожаване на животните тук унищожава крехкото доверие на гражданите в българските институции, заяви президентът, цитиран от прессекретариата на Президентството. Държавният глава подчерта, че в региона има сериозен проблем, който не се изчерпва само със сектор \"Животновъдство“.\r\r\n                    \r\n                    \"Това е проблем за поминъка на хората и тяхната съдба в този беден граничен регион, както и за националната сигурност, държавността и функционирането на нашите институции. Тази празнина, която се получи между хората тук и властта, не може да се запълни само с финансови компенсации. Трябва дълготрайна, устойчива политика на държавата за възстановяване на поминъка на тези хора“, добави Радев. \n\r\nПрезидентът призова правителството да обърне внимание на проблемите на хората, така че те да почувстват държавата на своя страна. \"Очаквам най-сетне да има един продуктивен диалог, не може само с механичен подход, механично изтребване на животните и механично даване на пари до следващата криза“, каза още президентът.\r\nПопитан дали ситуацията налага да бъде свикан Консултативен съвет за национална сигурност, президентът заяви, че всички последствия от това заболяване трябва да бъдат ограничени по възможно най-бързия и ефективен начин и е нужно първо да се оцени как ще бъдат извършени тези дейности и какви дългосрочни стъпки ще бъдат предприети за възстановяване и стабилизиране на поминъка на местните хора.\n\r\nПредставителите на местните власти призоваха за възможно най-бързо възстановяване на традиционния поминък, какъвто е животновъдството в засегнатите места, за да не се допусне обезлюдяване на района и поискаха юридическа помощ за запазване на субсидиите за използваните пасища. Отправен беше и апел за осъществяване на програмата \"Странджа-Сакар“, в която са включени проекти за 70 млн. лева за развитието на пограничните райони.", "date": "2018.07.18", "title": "Заради чумата: Радев иска диалог кабинет-животновъди"}
{"url": "https://www.dnes.bg/zvezdi/2018/07/18/bulkata-e-bremenna-svetlana-ochakva-gushterov-mladshi.382615", "text": "Светлана Василева е бременна според слухове на близки и приятели до младото семейство.\r\nИменно това е причината двамата да не се отдадат на меден месец, а да го отложат във времето, пише \"България днес\".\n\r\nВместо да заминат за екзотична страна, както обикновено се случва след сватбено тържество, двамата ще останат у дома, в столичния квартал Бояна.\n\r\nСпоред източници и двамата, Христиан Гущеров и Светлана Василева, искат да имат наследник, защото това е естественото продължение на любовта им.\n\r\n\"Станах на 30 години и ми е време да създам семейство и да имам деца. Повечето ми приятелки са вече омъжени и аз трябва да направя тази крачка. Освен това смятам, че Христиан би бил идеал\", това сподели преди време настоящата госпожа Гущерова.\r\n                    \r\n                    \r\nДвамата вдигнаха пищна сватба преди дни в столичен хотел, на която изпълниха всички традиционни ритуали, като менче с цветя, от което излезе първо червено цвете. Според традициите това вещае първото им дете да бъде момиченце.\r\nВижте още за звездите в ", "date": "2018.07.18", "title": "Булката е бременна! Светлана очаква Гущеров младши"}
{"url": "https://www.dnes.bg/health/2018/07/18/kryven-test-moje-da-opredeli-vyzrastta-na-kletkite-ni.382632", "text": "Според изследователите от университета \"Йейл\" (The Yale University) този тест е най-точен, практичен и резултатите се анализират лесно за разлика от останалите изследвания, защото се измерват факторите, които влияят през цялата година.\r\n \r\nТози тест може да определи възрастта на клетки за разлика от реалните години. Според д-р Морган Ливайн, патолог от университета \"Йейл\", следваща цел на изследователския екип е да се открият причините, които довеждат до стареене на клетките. Така медицината ще бъде в състояние да подмогне пациентите да постигнат по-продължителен живот в здраве, променяйки режима им на хранене и някои навици.\r\n \r\nТя твърди още, че младите и хората на средна възраст смятат, че са здрави, но това невинаги е така. Благодарение на теста могат да се открият индивидуалните рисковете за здравето преди те да са се превърнали в сериозни проблеми.\r\n \r\n", "date": "2018.07.18", "title": "Кръвен тест може да определи възрастта на клетките ни?"}
