{"url": "https://www.dnes.bg/notifikacii/2019/01/22/burgazliia-s-beleznici-otdal-pomeshtenie-za-bardak.399945", "text": "СДВР задържа 56-годишен бургазлия, предоставял помещения за платени сексуални услуги в София.\r\nМъжът е криминално проявен и осъждан, а задържането му е станало на 18 януари.\r\nУстановено е, че той системно предоставял помещение в центъра на града с видео зали и индивидуални сепарета за платени сексуални услуги, съобщиха от МВР.\r\nДо споменатите помещения се минавало през търговски обект, обособен като секс шоп. В процеса на разследването е установено, че задържаният преди няколко години е осъждан за разпространение на порнографски материали.\r\nСлед доклад на събраните материали в Софийска районна прокуратура, 56-годишният е привлечен като обвиняем. Наложена му е постоянна мярка за неотклонение \"задържане под стража“.\r\n ", "date": "2019.01.22", "title": "Бургазлия с белезници – oтдал помещение за бардак"}
{"url": "https://www.dnes.bg/notifikacii/2019/01/22/pyt-kym-bezsmyrtieto-li-e-izkustveniiat-intelekt.399955", "text": "Футурологията е не само е наука за бъдещето на света, а и науката, която работи върху моделите му за развитие. Тя се опитва да обяснява процесите в света на бъдещето. В бъдеще ние ще живеем в един все по-технологизиран свят. И това ще е така до момента, в който решим, че това ни дехуманизира и отдалечава от нашата човешка природа и решим да изберем друга посока. Но в следващите 20 до 50 години ние ще живеем в свях, доминиран от технологиите, в който ние ще ползваме от техните преимущества, но вероятно ще изпитаме и техните негативи. Такава е представата за нашия бъдещ свят, описана от  Мариана Тодорова, доктор по футурология и главен асистент в Института за изследване на обществата и знанието в БАН, председател на „Милениум проджект”-  тинк танк, за България, класиран на 6-то място в  света по иновативност и нови идеи, в ефира на .\r\n                \n                \"Светът ще е и по-технологичен и по-технологизиран. Когато се опитваме да очертаем няколко големи трендове, идващи към нас от бъдещето в настоящето, можем да говорим в няколко посоки. Това със сигурност ще бъде изкуственият интелект, първоначално този, на който вече сме свидетели - ограничения или първичния, а в следващите 30 години ще се появи генералният, общият и супер изкуственият интелект, този, който ще е равностоен на нас или ще ни превъзхожда, това е виртуалната и смесена реалност, напредъкът в медицината, възможността ние да удължим неколокократно живота си и да вървим към безсмъртие\", посочи Тодорова.\r\nСред другите трендове на бъдещето футурологът посочи, че към нещата ще се прибави определението \"умен\", това е бъдещето на умните автомобили, умните градове.\r\n\"Умните градове ще са управлявани от изкуствен интелект, който ще определя какви ще са фасадите на сградите. Те ще са изработени от 4D-принтер, а разликата от 3D-принтера и 4D-принтираните тъкани и материи е в това, че материята може да променя характеристиките си. Ако през лятото стената е бяла, за да не поема повече топлина, през зимата ще е черна, за да поема повече топлина. Ще се подава информация до хората, които сав домовете си, в офисите си, в сградата, за да се пести енергия, разбира се сградите ще са снабдени със соларни и вятърни панели\", така че до голяма степен сградите ще са независими енергийно, технологии за рециклиране на боклука ще захранват електроцентралите\", посочи Тодорова, а умният град ще е \"една автономна, независима, самостоятелно функционираща единица, в която всичко функционира ефективно и максимално целесъобразно, ориентирана към екологията\".\r\nПо повод мотивацията на учените да създават изкуствен интелект, Тодорова уточни, че има поне 3 вида изкуствен интелект.\r\n\"Ограниченият, тесният, първичният изкуствен интелект е ограничен в изпълнението на една, две, три задачи, според това, което му е зададено, но той няма съзнание. Има робот - лекар изкуствен интелект, който може да поставя диагнози за по-тривиални заболявания. В правната система също има изкуствен интелект за решаване на по-елементарни казуси. Такъв изкуствен интелект ще ни е личен асистент, ще извършва някои наши рутинни дейности, ще подава автобиография, когато кандидатстваме за работа, ще пазарува, ще търси в интернет пространството информацията, която ни интересува и ще я селектира според профила ни\".\r\nФутурологът съобщи, че такъв тесен изкуствен интелект вече функционира - Google може да определи диагнозата биполярно разстройство според поведението на потребителя в мрежата, по търсенето. Дори някой да не знае, че има такъв психологически проблем,  Google и опериращите зад него знаят и могат не само да предупреждават, но и да подават насочваща информация за определен трафик на фармацевтичната индустрия.\r\n\"Въпреки че живеем в ерата на свръх информацията, хората се затварят все повече в определени теми, които ги интересуват, т.е. социалните медии в зависимост от нашия интерес ни заливат с определена информация и теми. Това доста ни лишава от критичното мислене, смятат футуролозите. Можем да кажем и за медиите, както и за социалните мрежи, които ползват изкуствен интелект за писане на тривиални информативни статии, в бъдеще учебното съдържание, поднесено от изкуствен интелект, ще дехуманизира някои професии като журналистика, медицина, те ще се изпълняват от тесен изкуствен интелект\".\r\nС оглед на пределната целесъобразност, в един момент ще се стигне до етап на вземане на решения от изкуствения интелект. А ние все повече отдаваме от нашата емоционалност и чувствителност и ги губим, понасяйки негативите на технологичното бъдеще,  добави към картината на света с изкуствен интелект Тодорова. Изкуственият интелект все повече ще лишава хората от тяхната критичност, която биха имали при личен подбор на информацията.  \r\nОще подробности вижте на сайта на ", "date": "2019.01.22", "title": "Път към безсмъртието ли е изкуственият интелект?"}
{"url": "https://www.dnes.bg/obshtestvo/2019/01/22/kyde-e-noi-da-kontrolira-poveche-telk-ovete.399963", "text": "\n                    \n                    \n                \r\nЗам.-социалният министър Султанка Петрова е сигурна, че НОИ трябва да упражнява още по-строг контрол над ТЕЛК-овете и болничните, защото проблемът в сферата съществува от години и е крайно време порочните практики да спрат. \n\r\n\"Най-добрите мерки, които трябва да се вземат, са електронната здравна карта, електронна рецепта, единна електронна система, която да свързва всички страни в здравеопазването. Това са нещата, които трябва да изпълним, за да има ефективност и контрол в сектора\", категорична е Петрова в \"Денят ON AIR\". \n\r\nЗам.-социалният министър е на мнение, че трябва всички съмнения, които сме имали през годините, да паднат точно чрез адекватни действия и мерки от страна на прокуратурата, МВР и другите институции. \n\r\nПо думите на бившия социален министър Иван Нейков има много служители, които ползват болничния си по предназначение, но има и много хора, които злоупотребяват. \n\r\n\"Съветвам работодателите да направят анализ, когато болничните се увеличат. Често едно джипи издава по 10-15 болнични на хора от една фирма. Контролът е едно от най-слабите места в системата. Ние искаме друг да плати сметката, но всъщност това е улица без изход\", коментира експертът пред . \n\r\nТой посъветва всички работодатели да имат свой доверен лекар, при когото да бъдат пращани съмнителните служители, които са си пуснали болнични. Така тези, които мамят, веднага ще бъдат хващани. \n\r\n\"Всеки случай на злоупотреба трябва да бъде строго санкциониран, за да се стреснат измамниците\", добави бившият социален министър.", "date": "2019.01.22", "title": "Къде е НОИ? Да контролира повече ТЕЛК-овете!"}
{"url": "https://www.dnes.bg/usa/2019/01/22/lockheed-martin-shte-proizvejda-f-16-v-indiia.399883", "text": "Lockheed Martin вижда потенциален износен пазар на стойност над 20 млрд. долара за изтребителите си F-16 от завод за сглобяване в Индия, който предложи да създаде, за да спечели голяма военна поръчка в страната, съобщи ръководител на компанията, цитиран от Ройтерс.\n\r\nАмериканската компания се конкурира с F/A -18 на Boeing, Gripen на Saab, Rafale на Dassault Aviation, Eurofighter Typhoon и руски самолет за доставката на 115 бойни самолета на индийските военно-въздушни сили в сделка на стойност над 15 млрд. долара. \n\n\n\n\r\nLockheed Martin е предложила да мести производствената си линия на F-16 от САЩ в Индия, което би дало най-големия тласък на проекта \"Произведено в Индия\" на премиера Нарендра Моди за създаване на отбранителна индустрия и генериране на работни места за хиляди младежи, които навлизат на трудовия пазар всеки месец.\n                    \n                    \n                \r\nВивек Лал, вицепрезидент на отдела за стратегическо и бизнес развитие в Lockheed, заяви пред Ройтерс, че компанията ще превърне Индия в единствения си глобален производствен център за F-16, който ще отговаря на изискванията на индийската армия, както и на чуждестранните пазари.\n\r\n\"Към момента търсенето извън Индия надхвърля 200 самолета. Стойността на първоначалните програми за придобиване вероятно ще надхвърлят 20 млрд. долара\", заяви Лал.\n\r\nБахрейн и Словакия избраха изтребителите F-16 Block 70, които са били предложени на Индия, отбеляза Лал. \"Водим преговори с България и още десет страни. Наблюдаваме нещо като възраждане на F-16\", допълни той.\n\r\nОчаква се индийското министерство на отбраната да обяви интерес в идните няколко месеца, последван от искане за предложения в дълъг процес за сключване на договор за доставка на изтребители на военно-въздушните сили.\n\r\nИндийската армия съобщи, че иска 42 ескадрили, или около 750 самолета, които да я защитават от Китай и Пакистан. В момента тя разполага със стари руски самолети като МиГ-21, използвани за първи път през 60-те години, които скоро излизат от употреба. Така че страната може да разполага само с 22 ескадрили до 2031 г., предупредиха официални представители.\n\r\nЛал заяви, че планът за преместване на завода за F-16, който сега се намира във Форт Уърт, щата Тексас, няма да навреди на една от основните цели на американския президент Доналд Тръмп за връщане на производството в Америка.\n\r\nЗаводът в Тексас се използва за производството на петото поколение F-35 Joint Strike Fighter, към който преминават американските военно-въздушни сили.\n\r\nЛал заяви, че дейността извън САЩ ще продължи, дори ако производството на F-16 се премести в Индия и се окаже, че целите на стратегиите \"Произведено в Индия\" и \"Да направим Америка велика отново\" не си противоречат.\n\r\nLockheed е избрала Tata Advanced Systems за свой индийски партньор за предлагания завод на F-16 и миналата година обяви, че съвместното им дружество ще произвежда крила за самолетите в Индия независимо от това дали получи поръчката на индийската армия.\n\r\nПрипомняме, че миналата седмица българският парламент разреши на правителството да започне преговори със САЩ за закупуване на нови изтребители F-16 за военно-въздушните ни сили. Първоначалната оферта на САЩ за нови изтребители F-16 надвишава тавана на бюджета от 1.8 млрд. лева с ДДС, но властта очаква да се стигне до компромисен вариант, каквито ангажименти поеха официални американски представители.\n\r\n", "date": "2019.01.22", "title": "Lockheed Martin ще произвежда F-16 в... Индия!?"}
{"url": "https://www.dnes.bg/obrazovanie/2019/01/22/gripyt-niama-da-poprechi-uchenicite-niama-da-otuchvat.399960", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        1071 училища и детски градини са в грипна ваканция. Днес стана ясно, че в различни градове в страната заради усложнения от грип са починали няколко души. \n\n \"В 13 области има грипна ваканция. От утре в Сливен и Хасково също ще има грипна ваканция. Следи се броят на заболелите в София\", увери в предаването “Директно” по телевизия Bulgaria ON AIR на зам. – министърът на образованието Таня Михайлова. \n\r\nТя допълни, че грипна ваканция винаги е имало и учителите са подготвени и знаят какво да правят. \n                    \n                    \n                \r\n\"В тези месеци винаги има грипна епидемия. Преструктурирането на материала е решение на самия преподавател така, че това да бъде най-добрият вариант за самите ученици - да не загубят от предвидения материал, но също така да не се обединяват уроци и теми механично, за да се каже, че са били усвоени\", коментира още Таня Михайлова. \n\r\nТя увери още, че учебният срок ще приключи навреме и не се коментира отучване през уикендите. \n\r\nНова реформа предстои да се случи в българските учебни заведения. Първата и втората смяна в училище отиват в историята. Планира се поетапното преминаване към едносменен режим в учебните заведения, който според образователния министър Красимир Вълчев ще се случи в рамките на 9-10 години в големите градове. \n\r\nПреходът, обаче, може би ще се случи трудно, а освен това ще струва и голяма сума пари, а освен това ще отнеме и много време, тъй като ще е необходимо изграждането на нови учебни заведения. \n\r\nОт образователното министерство обаче смятат, че тази мярка ще намали процента на отпадналите от системата деца.", "date": "2019.01.22", "title": "Грипът няма да попречи – учениците няма да отучват "}
{"url": "https://www.dnes.bg/notifikacii/2019/01/22/ne-humanno-opitvash-da-se-samoubiesh-popadash-v-zatvora.399933", "text": "Мнозина по света изпадат в безизходица, особено в по-бедните райони и държавите от третия свят. Мнозина решават да се борят и успяват да излязат от дупката на собствената си немотия. Има и хора, които не могат. Хора, които избират друг път – под напора на огромното отчаяние.\r\nДо самоубийство прибягват много хора, а статистиките показват, че най-висок е броят им в Литва, Русия и Гвиана. Цифрите сочат, че годишно близо 800 000 души отнемат живота си в световен мащаб, което означава един на всеки 40 секунди.\r\nДокато отнемането на собствения живот е напълно отречено от църквата, то в някои държави самото законодателство забранява това, а опитът за самоубийство се наказва със затвор. Такава е и съдбата на едно 25-годишно момче от Нигерия, което решава да сложи край на живота си през 2017 г. За негово огромно съжаление не успява.\r\n                \n                Ифеани Угокве губи работата си и прекарва седмици в нищета. Няма какво да яде, а когато отишъл да потърси работа, бил повален на пода и бил изхвърлен навън.\r\n\"Бях уморен от всичко това. Умолявах ги да ме вземат на работа, защото отчаяно се нуждаех от пари, за да се храня\", казва момчето пред CNN.\r\nСлед случката Угокве се почувстал изключително унижен. Затова отишъл до близката лагуна и скочил във водата. Мислил си, че всичко ще приключи там, на дъното.\r\n25-годишният мъж обаче бил спасен от минаващ рибар. Бил моментално предаден на полицията, която директно го тикнала зад решетките, където прекарва няколко седмици.\r\nОпитът за самоубийство е част от член 327 от Наказателния кодекс на Нигерия и се наказва с до една година затвор. Мярката остава още от времето, когато страната все още е била британска колония. Законът е бил декриминализиран във Великобритания през 1961 г., година след като Нигерия получава своята независимост. Във Великобритания влиза в т.нар. \"Самоубийствен акт\", но в бившата британска колония законът все още смята това за престъпление.\r\nУгокве се събудил на рибарската лодка и веднага изпитал разочарование от неуспешния си опит за самоубийство. След като го тикнали в затвора, мъжът започнал да се чуди - какво е сторил и защо е там? Не е убил никого, не е извършил кражба… Угокве не знаел, че опитът за самоубийство в Нигерия попада под ударите на закона.\r\nМалко след ареста си през февруари 2017 г. 25-годишният нигериец среща  Уджеа - криминален адвокат. Пред американската медия жената разказва за огромното отчаяние и разочарование, което било изписано на лицето на 25-годишния мъж.\r\nЮристът представлява Угокве в съда по време на изслушването му през април 2017 г. Съдът ги моли да се грижат за 25-годишния нигериец, а и да гарантират за здравето му, след като бъде пуснат на свобода.\r\nМакар и историята на Угокве да не се проточва дъло, стотици подобни дела в страната продължават с години. Причината за това е, че честите опити за самоубийство са извършени предимно от психично болни хора, твърди специалист по медицинско право.\r\nТова е причината юристът да води активна кампания в Нигерия чл. 327 от Наказателния кодекс. Макар и единица от онези, направили опит за самоубийство, реално да са осъдени на затвор, стресът от ареста и тикането зад решетките на лабилни хора е огромен, а правните експерти твърдят, че съдебният процес е просто жесток.\r\nМнозина смятат, че подобно действие може да подтикне хората още по-силно към самоубийство, защото \"наистина виждаш, че няма причина да продължаваш да живееш\".\r\nСамият Угокве споделя, че е направил нов опит да отнеме живота си докато е бил в затвора. Разказва, че бил сложен в една килия с психично болни хора и бил принуден да пие лекарства, въпреки че нямал ментални проблеми. Официални лица от затвора в Лагос отричат подобни обвинения.\r\nСпоред данни на Световната здравна организация броят на самоубийствата в Нигерия е 9,5 на всеки 100 000 души. Въпреки това, поради факта, че това е тема табу, много от успешните, а и неуспешни опити не са били докладвани.\r\nСпоред СЗО през 2017 г. Нигерия е страната с най-голям брой хора, страдащи от депресия в Африка - тревожно разстройство са имали над 7 милиона души, което представлява 3.9% от населението на страната.", "date": "2019.01.22", "title": "(Не)Хуманно – опитваш да се самоубиеш, попадаш в затвора?!"}
{"url": "https://www.dnes.bg/notifikacii/2019/01/22/policai-spipaha-alo-apash-izmamenata-jena-blagodari.399944", "text": "79-годишна жена е изпратила благодарствено писмо в полицейското управление в Нови пазар по повод задържането на телефонен измамник, който ѝ взел над 11 000 лв., съобщиха от полицията в Шумен. \n\r\nЖената отправила благодарности към униформени служители, които задържали помагач в телефонна измама, извършена на 5 януари. \n\r\nВъвлечена в схемата по добре познат и ползван сценарий, жената до последно не вярвала на цивилните служители, които я информирали, че е била заблудена по телефона и е дала на непознат сумата от 11 100 лева. Едва когато видяла и разговаряла с кварталния полицай се сетила за сценариите на телефонните измамници. \n\r\nБлагодарение на съобразителността на полицейските служители Иван Хаджимарков и Николай Григоров помагачът бил задържан на място с парите. Сумата от 11 100 лева вече ѝ е върната. \n                \n                \r\n\"Пиша и сълзите ми текат. Благодаря Ви момчета, че ви има! Благодаря за човечността и топлото отношение. Винаги съм вярвала и ще вярвам в нашата полиция. Бъдете здрави\", пише в писмото си г-жа Петкова. \n\r\n ", "date": "2019.01.22", "title": "Полицаи спипаха ало апаш, измамената жена благодари"}
{"url": "https://www.dnes.bg/obshtestvo/2019/01/22/eksperti-vs-novite-merki-sreshtu-katastrofite-na-pytia.399964", "text": "При катастрофа на завой виновният шофьор да губи книжката си. Това са само част от новите мерки, които вътрешният министър предлага за обсъждане. Ще имат ли ефект?\n\r\n\"25% от инцидентите през 2018 г. са станали на завои. С вземането на книжките няма да подобрим сцеплението на асфалта. Имаме дупки на завои, понякога се заобикалят през насрещното движение. Някой продължава да експериментира на наш гръб\", коментира председателят на Българското обединение на шофьорите Христо Радков.\n\r\nВ предаването \"Денят ON AIR\" той акцентира върху предложението за увеличаване на часовете за кормуване от 31 на 50. Радков отбеляза, че експертите, които предлагат промяната, са станали шофьори също след 31 часа кормуване.\n                    \n                    \n                \r\n\"Ако не са станали добри шофьори, да отидат и да си върнат книжките\", призова той.\n\r\nТемата пред  коментира и председателят на Конфедерацията на автобусните превозвачи Магдалена Милтенова.\n\r\n\"Опитваме се да направим автобусния транспорт по-атрактивен за хората. Как ще го направим като се движим с 30 км/ч?! Когато намаляваме скоростта, увеличаваме времето на движение на автобуса\", посочи тя и поясни, че с това ще се увеличи натоварването върху превозвачите, шофьорите и пътниците.\n\r\n\"Намалявайки скоростта на движение ще изнервим допълнително шофьорите. В нормални условия няма как да се движите с 30 км/ч\", настоя Милтенова.\n\r\nПо думите ѝ огромна част от катастрофите у нас стават заради това, че не са ревизирани пътните знаци.\n\r\nХристо Радков посочи още, че след въвеждането на тол системата се очаква \"Пътната агенция\" да харчи по 1 млрд. лева, а работата на служителите ще се увеличи четворно. Според него за въвеждането на тол системата е избран най-неудобният ден, тъй като се очаква в средата на август трафикът да е най-натоварен.\n\r\nА Милтенова смята, че тол системата ще увеличи с много разходите на превозвачите, което логично ще доведе до увеличаване на цените на билетите, а вероятно и до фалити.", "date": "2019.01.22", "title": "Експерти vs. новите мерки срещу катастрофите на пътя "}
{"url": "https://www.dnes.bg/obshtestvo/2019/01/22/e-vinetki-veche-ima-reshiha-li-ostavkite-v-api-problemite.399882", "text": "Стартът на електронните винетки у нас се превърна в истинска драма. Много българи, а и пътуващи чужденци из страната ни, с дни се опитваха неуспешно да преборят новата система, но малцина се увенчаха с успех в първите дни.\n\n\n\n\r\nЗаради проблемите последваха и няколко оставки в АПИ, начело с председателя на Управителния съвет на Агенция \"Пътна инфраструктура\" Светослав Глосов. Освен него с постовете си се разделиха двама ръководители в АПИ и един от съветниците на регионалния министър. Като член на Управителния съвет на Агенция \"Пътна инфраструктура\" бе освободен Веселин Давидов, който отговаря за електронната система за събиране на такси за използване на републиканската пътна мрежа.\r\n                    \n                    \n                С постовете си се разделиха още Антон Антонов, директор на Националното тол управление в АПИ и Радослав Николов, съветник в Политическия кабинет на министъра на регионалното развитие и благоустройството.\r\nВ крайна сметка нещата се поуспокоиха, проблемите бяха коригирани и от 15 януари изтече гратисния срок, в който каращите без винетки не бяха глобявани. Какво обаче мислят за целия този хаос читателите на Dnes.bg?\r\nВ традиционната ни анкета, в която участие взеха 2343 души, ние ги попитахме: \r\nВ отговор 10% от анкетираните поискаха оставки в АПИ заради фалстарта на системата, както се и случи в крайна сметка.\r\nЗа други 14% пък най-доброто решение е по-дълъг гратисен период, в който по пътищата у нас да се кара без винетка, до пълното отстраняване на проблема.\r\nНай-много от анкетираните – 40%, смятат, че най-удачното решение е да бъде глобена фирмата, изграждала и обслужваща системата.\r\nНа фона на тях 13% от анкетираните пък не намират особена драма в случилото се и приемат появилите се технически проблеми като нещо нормално за старта на една нова система.\r\nНе липсват и такива, които открито заявяват, че не виждат смисъл от смяната на старите хартиени стикери с електронни такива – на това мнение са 21% от отговорилите в анкетата. А други 2% очакват нови подобни драми още през тази година, свързани с въвеждането на тол таксите за камионите.\r\nА дали такива ще има остава да видим в края на лятото.", "date": "2019.01.22", "title": "Е-винетки вече има, решиха ли оставките в АПИ проблемите?"}
{"url": "https://www.dnes.bg/zvezdi/2019/01/22/megan-ne-otide-na-rojdeniia-den-na-keit-a-beshe-li-pokanena.399946", "text": "За сложните отношения между Кейт Мидълтън и Меган Маркъл се говори все по-често. Според някои медии бившата звезда от сериала \"Костюмари“ отдалечава принц Хари от брат му Уилям.\n\r\nДали това е така, от Двореца не коментират. Факт е обаче че Меган Маркъл не е присъствала на рождения ден на Кейт Мидълтън, пише OK Magazine.\n\r\nСпоред близки до кралската фамилия, Кейт и Меган доста се съревновават, но от време на време се появяват за съвместни снимки. Усмихват се на тях, но според мнението на феновете им, това е просто протоколно.\n\r\nНовината, че херцогинята на Съсекс и принц Хари не са присъствали на празника на Кейт още повече даде повод за съмнение дали отношенията между двете семейства са добри.\n                    \n                    \n                \r\nВсе още не е ясно дали е била отправена покана към Меган и Хари и те просто са преценили да не присъстват или изобщо не са били поканени.\n\r\nВижте още по темата в ", "date": "2019.01.22", "title": "Меган не отиде на рождения ден на Кейт. А беше ли поканена?"}
{"url": "https://www.dnes.bg/notifikacii/2019/01/22/promiana-v-pravilata-na-igrata-ne-gledash-netflix-socialno-izoliran-si.399891", "text": "С появата на интернет традиционните медии бяха изправени пред много сериозно предизвикателство. Все повече млади хора продължават с гордост да твърдят, че нямат телевизор у дома, а появата на стрийминг услугите в мрежата напълно промениха правилата на играта.\r\nПредставят разнообразно, лесно достъпно съдържание, което потребителят сам може да избира - с една дума имаме възможност за нелинейна програма. Това означава, че сами подбираме и приоритизираме какво да гледаме, а телевизиите изведнъж се оказаха неспособни да се борят с това.\r\nС тези доводи може да бъде обяснен и феноменът, в който се превърна Netflx. Стрийминг услугата стана толкова голям и важен играч, а аналазиторите твърдят, че онези, които не я използват, могат да станат социално изолирани.\r\n                \n                Доколко това е вярно, все още остава под съмнение, но е факт, че само онези, които живеят под камък, не са чували за Netflix или пък за Amazon Prime и HBO GO.\n\r\nПрез 2013 г. Nеtflix започна да създава свое собствено оригинално съдържание, а още от самото си начало. Първият сериал на платформата - \"House of Cards\" се превърна в тотален хит, а след това стрийминг услугата създаде свой собствен култ около сериала \"Stranger Things\". Към момента Netflix има над 139 милиона потребители, които заплащат за услугата.\r\nНачинът, по който продуктите на платформата са достъпни, също изглежда достатъчно привлекателен, защото потребителят получава по цял един сезон на любимия си сериал и то наведнъж. Това премахва цялото напрежение и очакване на следващия епизод и се превръща в още едно нещо, с което традиционната телевизия не може да се пребори.\r\nТози месец, обаче, Netflix достигна нов връх с два хитови продукта. Филмът \"Bird Box\" се превърна в тотален хит и само в първия месец от своето пускане, е гледан от над 80 милиона домакинства по цял свят. След излизането му в социалните мрежи се появи лавина от колажи и така наречените \"миймове\", които още повече привлякоха вниманието. Тогава някои дори обвиниха стрийминг платформата в това, че е създала множество фалшиви профили, с които да предизвика още повече вълнение около новия филм.\r\nПояви се и опасно предизвикателство, наречено \"The Bird Box Challenge\", при което младежи снимаха видеоклипове как преминават през реална градска среда със завързани очи. От Netflix напълно се разграничиха от новата мания, но това не попречи предизвикателството да стане изключително популярно, а освен това доведе и до инциденти и грандиозни промени в политиката на YouTube, които забраниха видео съдържанието с опасни номера и предизвикателства. \r\nЕдин от най-новите сериали на платформата - \"You\" също се превърна в абсолютен хит сред потребителите. Сериалът разказва за книжар, който съвсем случайно се среща със студентка, но изведнъж става напълно обсебен от нея и започва да я следи. Сладникавият сюжет в началото отстъпва място пред напрегнат трилър, в който главният герой се превръща в тотален психопат и започва да извършва престъпления \"в името на любовта\". В първите месеци от своето пускане сериалът успява да събере 40 милиона гледания.\r\nДотук нищо кой знае какво. Милиони потребители губят времето си онлайн и гледат сериали, за да запълват свободното си време с нещо, което мнозина биха нарекли напълно непродуктивно.\r\nНачинът, по който подобни стрийминг платформи формират културната и социална среда в интернет обаче, е забележителен, защото това се случва напълно несъзнателно. Сериалите стават част от ежедневието ни, превръщат се в нещо, което виждаме често на стената си в социалните мрежи, а освен онлайн, постепенно успяват да се промъкнат напълно неангажиращо в разговорите ни с хората извън нета. Стават част от дискусиите ни с приятели, колеги на работното място. Препоръчват се от уста на уста като неща, които \"задължително трябва да гледаме\".\r\nТака съвсем несъзнателно, ако не сме част от въпросната мода, няма да можем да разбираме огромна част от шегите в мрежата, няма да можем да се включим в разговора, а това постепенно да доведе до социална изолация.\r\nЧаст от въодушевлението стават дори и знаменитости, които завличат своите фенове, а те своите приятели. Изведнъж всички започват да говорят за това - медии, социални мрежи, а ако не знаете за какво става въпрос, рискувате да останете извън кръга на въодушевлението, да изпуснете нишката, а от там да пропуснете и евентуалните нови тенденции. Рискувате да изостанете в една онлайн среда, която се развива с твърде бързи темпове, и която несъзнателно променя живота ни извън мрежата.", "date": "2019.01.22", "title": "Промяна в правилата на играта: Не гледаш Netflix, социално изолиран си?!"}
{"url": "https://www.dnes.bg/obshtestvo/2019/01/22/nai-bednite-mladeji-v-rumyniia-liuksemburg-i-daniia.399961", "text": "Делът на работещите млади хора на възраст 18-24 години, изложени на риск от бедност през 2017 година в България е бил 14,7 процента, информира на сайта си европейската статистическа служба Евростат. \n\r\nЗа целия ЕС този показател е бил 11 процента или с 1,1 процентни пункта по-малко, отколкото през 2016 година.\r\nДелът на младите работещи, застрашени от бедност, намалява всяка година след пика през 2014 година (12,9 процента).\n\r\nДелът на всички работещи хора в ЕС, застрашени от бедност, е бил 9,4 на сто през 2017 година, а след 2014 година се колебае около 9,5 процента.\n\r\nХората се смятат за застрашени от бедност, когато техният еквивалентен разполагаем доход е под 60 на сто от медианния национален разполагаем еквивалентен доход, след като бъдат взети предвид социалните плащания.\n                    \n                    \n                \r\nНай-голям дял работещи млади хора във възрастовата категория 18-24 години, които са изложени на риск от бедност през 2017 година, е имало в Румъния (28,2 процента), следвана от Люксембург (20 процента), Дания (19,1 процента), \r\nИспания (19 процента) и Естония (18,4 процента).\n\r\nДял под 5 процента е отчетен в Чехия (1,5 процента), Словакия (3,8 процента) и Финландия (4,2 процента", "date": "2019.01.22", "title": "Най-бедните младежи - в Румъния, Люксембург и Дания "}
{"url": "https://www.dnes.bg/eu/2019/01/22/zadava-li-se-recesiia-v-evropa-otgovaria-ivailo-kalfin.399952", "text": "В Европа няма финансова криза, никой не очаква и криза през тази година. Това каза Ивайло Калфин, бивш вицепремиер, в ефира на.\r\nКато една от причините за по-трудното развитие на икономиката Калфин отбеляза фактът, че тя е глобализирана и всички международни сътресения водят до негативни резултати. Все пак, според него, именно глобализацията е правилният път за всяка една страна.\r\n\"Както всяка една система, световната политика има нужда от разтърсване. Това обаче не трябва да води до разпадане на връзки. Няма как ако една държава се затвори в своите граници да получава толкова, колкото от участието си в глобалната система\", посочи той.\r\n                    \n                    \n                Политическите несигурности също имат съществено отражение върху икономиката, подчерта Калфин.\r\n\"Освен с търговското напрежение с Китай, САЩ влияят на икономиката и чрез политическата несигурност, която създават със сигнали за възможно излизане от НАТО, от договора за ядрени ракети с Русия и пр. Brexit в Европа също е съществен фактор в това отношение. Подобни събития водят до повишена предпазливост и забавяне на икономическия растеж\".\r\nТя изрази мнение, че неприсъствието на американския президент Доналд Тръмп, руския му колега Владимир Путин, френския държавен глава Еманюел Макрон, както и британския премиер Тереза Мей на икономическия форум в Давос не е сигнал за отлив от международния диалог, на който форумът дава платформа, тъй като всеки един от лидерите има вътрешнополитически проблеми, които да решава.\r\n\"Смисълът на форуми като този в Давос е да дадат платформа за обсъждането на всички проблеми. Все пак всички очакват изказванията на лидери като новия президент на Бразилия Жаир Болсонаро, който се обяви за \"бразилския Тръмп\", на германския канцлер Ангела Меркел, както и на австрийския ѝ колега Себастиан Курц, който е настроен против миграцията. Всички те са политици с много различно мнение\", отбеляза Калфин.\r\nОще подробности вижте на страницата на ", "date": "2019.01.22", "title": "Задава ли се рецесия в Европа? Отговаря Ивайло Калфин"}
{"url": "https://www.dnes.bg/zvezdi/2019/01/22/preslava-kachi-snimka-na-malkata-paola.399938", "text": "Преслава публикува трогателен кадър в социалните мрежи. Фолк певицата сподели снимка на страницата си в Instagram със своята малка дъщеричка Паола. \r\nПричината за този кадър е рождения ден на нейната сестра - народната певица Ивелина Колева.\r\n \r\n\"Честит рожден ден, лельо Ивелина Колева. Не забравяй за ми купиш подарък от Америка\", гласеше надписът под снимката.\r\n \r\nПо коледните празници Преслава отново зарадва феновете си като се снима с Паола, която бе с коледна шапчица. Съвсем скоро в интервю певицата сподели, че таи надежди дъщеря й да наследи музикалния й талант, предаде marica.bg.\r\n \r\n\"Родовно й пея и й пускам музика\", разказа Преслава за начините да накара детето си да обича музика.\r\n \r\n", "date": "2019.01.22", "title": "Преслава качи снимка на малката Паола"}
{"url": "https://www.dnes.bg/notifikacii/2019/01/22/mysk-shte-stroi-noviiat-ogromen-uskoritel-na-chastici-v-cern.399909", "text": "Илон Мъск се захвана с поредния си амбициозен проект. Този път компанията му Boring ще се заеме с построяването на още по-голям ускорител за частици. Той ще бъде дълъг близо 100 километра и ще се разпростира под Женева в Швейцария.\r\n\"Бъдещият кръгъл ускорител\" ще замени \"Големия адронен ускорител\" и ще помогне на учените да надникнат още по-дълбоко в тайните на Вселената.\r\nЕвропейската организация за ядрени изследвания, позната още като ЦЕРН, публикува плановете си за създаване на нов колайдер миналата седмица, съобщавайки, че той ще е 4 пъти по-голям от стария, който е дълъг 27 километра, ще минава под него и ще струва 24 милиарда евро. Той ще започне работа през 2040 година.\r\n                \n                А днес стана ясно и кой ще помогне на ЦЕРН да осъществи мащабния си план. Разбира се, футористът Илон Мъск би убил за подобна възможност. Компанията му Boring ще се заеме с части от строежа, като милиардерът обещава, че ще свали няколко милиарда евро от обявената цена за построяване на ускорителя.\r\nВ туит, Мъск съобщава, че лично директорът на ЦЕРН му се е обадил, за да го помоли Boring да се включи в копаенето на тунела. Заедно с него обаче по проекта ще работят още 1300 експерти от 150 университета, а цената само за прокопаването на тунела ще е 5 милиарда евро.", "date": "2019.01.22", "title": "Мъск ще строи новият огромен ускорител на частици в ЦЕРН "}
{"url": "https://www.dnes.bg/politika/2019/01/22/sds-iska-dvukameren-parlament-i-pravomoshtiia-za-prezidenta.399926", "text": "СДС поиска създаване на двукамерен парламент у нас със 182 народни представители, стана ясно от думите на  председателя на партията Румен Христов.\r\nПо думите му има няколко стъпки, чрез които може да се отговори на зададените въпроси от протестиращите граждани за промяна на политическия модел в България.\r\n\"Има няколко стъпки според нас – промени в Конституцията, мерки за ускорен растеж на икономиката и инвестициите, справедлив изборен процес, върховенство на закона и правосъдна реформа. Надяваме се, че това са само няколко от важните стъпки за промяна в модела на управление на България\", посочи Христов, цитиран от \"Фокус\".\r\nСпоред него въпросът е как да се засили ролята на гражданите в управлението и да се гарантира по-добро управление на страната.\r\n                    \n                    \n                \"Смятаме, че трябва да се разпусне Великото народно събрание, да се създаде двукамерен парламент – да се намали броят на депутатите на 182 - 120 души в долната камера, а в горната – 62 души, като мандатът на горната да е пет години, а на долната - четири. Смятаме, че президентът трябва да бъде избиран от 2/3 от Народното събрание, като длъжността вицепрезидент да отпадне\", посочи Христов и уточни идеята си - или президентът да има повече правомощия, или да се избира от двете камари на парламента. Според СДС длъжността вицепрезидент трябва да отпадне.\r\n\"Конституцията трябва да бъде променена с цел намаляване броя на общините. Държим за промяна и в насока финансова децентрализация и оставане на част от данъците в общините с цел нуждите на гражданите, а не на кметовете\", каза още той.\r\nХристо посочи още, че СДС предлага и изборът на главен прокурор да става с 2/3 от двете камери на парламента.\r\nРъководството на СДС коментира и предстоящия евровот през май.\r\n\"За евроизборите сме търсени от формации с център \"дясно\". За нас това трябва да бъде коалиция, в която влизат категорични проевропейци - хора, които смятат, че мястото на България е в Европейският съюз. Но това не е бърз процес, има време, предстоят разговори. За мен най-идейната коалиция е с представители на \"Демократична България\", но това не означава, че другите формации, които са ни потърсили, няма да разговарят с нас, уточни Румен Христов.", "date": "2019.01.22", "title": "СДС иска: Двукамерен парламент и правомощия за президента"}
{"url": "https://www.dnes.bg/temida/2019/01/22/socdeputatkata-elena-ioncheva-klient-na-temida.399947", "text": "Депутатът от БСП Елена Йончева вече е с обвинение. Тя ще отговаря пред Темида за пране на пари, съобщиха от прокуратурата.\r\nПрез ноември главният прокурор Сотир Цацаров поиска имунитета й. Тогава Йончева сама се отказа от защитата си на народен представител.\n\n\n\r\nРазследването срещу нея се води от Специализираната прокуратура и започна след сигнал от депутати от ГЕРБ. \n\r\nСтава дума за обвиненията на Делян Добрев срещу Йончева за присвоени пари от фалиралата Корпоративна търговска банка (КТБ), които били прикривани в офшорна фирма.\r\nСпоред прокуратурата присвоените пари са прикривани чрез офшорката \"Далий Трейдинг Лимитид\". \r\n                    \n                    \n                В хода на разследването е установено, че през април 2012 г. Елена Йончева, като едноличен собственик на \"Авторска телевизия\", решила да учреди съвместно с офшорната компания дружеството \"Офроуд\" ООД.\r\nКапиталът на \"Офроуд\" трябвало да бъде 10 000 лева, като всеки от учредителите записва по 50 дяла, с обща номинална стойност от по 5000 лева. Йончева чрез \"Авторска телевизия\" се задължила да внесе 5000 лева, но офшорката трябвало да внесе 315 000 лева срещу 50-те дружествени дяла, като 310 000 лева  били за фонд \"Резервен\" на съвместното дружество. Отделно от това, офшорната компания трябвало до една година да направи и допълнителна вноска от 250 000 евро в \"Офроуд\".\r\nЗа управител на \"Офроуд\" била избрана Елена Йончев и в това си качество тя била единствената, която можела да се разпорежда с всички сметки на фирмата. \r\nВсички договорени суми постъпили по сметките на \"Офроуд\" още през юни 2012 г., като от прокуратурата поясняват, че предстоят множество действия по разследването, свързани с разпореждането с парите и спазването на данъчното законодателство. ", "date": "2019.01.22", "title": "Соцдепутатката Елена Йончева – клиент на Темида "}
{"url": "https://www.dnes.bg/knigi/2019/01/22/teri-pratchet-ni-povejda-iz-sveta-na-diska-s-posledniia-geroi.399942", "text": "Отново в Света на Диска ще ни потопи Тери Пратчет с \"Последният герой“. 27-ият роман от поредицата на британския писател може да се намери вече по книжарниците у нас, като текстът на всяка  страница е придружен с илюстрация на Пол Кидби.\r\nОстанал верен на комичния си стил, Пратчет ни отвежда при Сребърната орда, водена от неунищожимия Коен Варварина готов за поредния поход.\r\nПътят го отвежда до най-високата планина на Диска, където героят иска да се срещне с боговете. Идеята му е да им върне огъня, който някога първият герой им е откраднал. Но с лихви, приели формата на шейна с екзплозиви. А \"подвигът\" му дали ще доведе до края на света? Ще го превърне ли в последния герой? Може ли някой да го спре навреме? И кой всъщност е последния...\r\n                    \n                    \n                \"Последният герой\" е част от фентъзи серията на Пратчет за Света на Диска. Покрай нея,  той се превръща в най-четения автор в родината си през 90-те години и седми сред най-четените неамерикански автори в САЩ. През 1998 г. писателят е отличен от английската кралица за постиженията си в литературата. \r\n ", "date": "2019.01.22", "title": "Тери Пратчет ни повежда из Света на Диска с \"Последния герой\""}
{"url": "https://www.dnes.bg/obshtestvo/2019/01/22/bylgarin-da-se-naricha-no-samo-ako-znae-bylgarski-ezik.399912", "text": "Да отпадне възможността за получаване на българско гражданство заради инвестиции, предлага Министерството на правосъдието.\n\n\r\nВедомството предлага още към кандидатите за гражданство на основание произход да има изискване да владеят български език и да имат работа и доход в страната.\r\nМерките в законопроекта предвиждат още затягане на контрола по придобиване на българско гражданство, съкращаване на сроковете и прецизиране на критериите за предоставянето му.\r\nПромените ще бъдат обсъдени на 30 януари от Съвета за развитие към Министерския съвет и ще бъдат  публикувани за обществено обсъждане.\r\nАнализ на работната група на министерството показал, че не е постигната целта за увеличаване на привлечените реални чуждестранни инвестиции и икономическо развитие чрез даване на гражданство.\r\n                    \n                    \n                В някои случаи на по-късен етап от производството е установено дори, че инвестицията не е налична поради извършена продажба на закупените ценни книжа или по други причини.\r\nЗа предприетите мерки за повишаване на контрола и предотвратяване на възможни злоупотреби при предоставяне на българско гражданство е уведомен и еврокомисарят по правосъдието Вера Йоурова.\r\nОчаква се утре Европейската комисия да публикува доклад, в който предупреждава, че програмите в някои страни от Европейския съюз, които позволяват на богати чужденци да си купуват гражданство или жителство, могат да помогнат на организирани престъпни групи от страни извън ЕС да проникнат в блока и да увеличават риска от пране на пари, корупция и избягване на плащане на данъци.\n\r\nМалта, Кипър и България са единствените страни членки на ЕС, в които действат програми за гражданствос рещу инвестиции.\n\r\n\n\r\n\n\r\n\r\n \n\r\n ", "date": "2019.01.22", "title": "Българин да се нарича... Но само ако знае български език!"}
{"url": "https://www.dnes.bg/tenis/2019/01/22/nadal-otnese-lesno-palacha-na-grisho.399954", "text": "Испанецът Рафаел Надал се класира за полуфиналите на Откритото първенство на Австралия по тенис, след като постигна успех с 6:3, 6:4, 6:2 над американеца Франсис Тиафо. \n\r\nНадал, поставен под номер 2 в основната схема, нямаше никакви затруднения срещу младия си съперник и го победи за едва час и 49 минути. Именно американецът острани в предния кръг Григор Димитров.\r\nБившият водач в световната ранглиста се класира за шести път в кариерата си за полуфиналите в Мелбърн, а негов съперник за място на финала ще бъде гръкът Стефанос Циципас, който по-рано днес победи Роберто Баутиста-Агут в четири сета.\n\r\n\"Циципас е играч, който през поселдната година успява да отбележи напредък през всеки месец. Вече има и титли, а освен това игра финали в Барселона и Торонто. Той е чудесен играч, днес се представи страхотно и съм сигурен, че той ще бъде един от най-добрите играчи в света за много дълъг период от време\", каза Надал след срещата по адрес на предстоящия си съперник.\n                    \n                    \n                \r\nВ сряда ще станат ясни имената и на другите двама полуфиналисти. В последните два четвъртфинала водачът в схемата Новак Джокович среща японеца Кей Нишикори, а канадецът Милош Раонич се изправя срещу французина Лука Пуий.", "date": "2019.01.22", "title": "Надал отнесе лесно палача на Гришо"}
{"url": "https://www.dnes.bg/usa/2019/01/22/gore-rycete-boso-2-godishno-se-predade-na-shtatskata-policiia.399919", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМомиченце на 2 годинки се предаде на полицията сам само, след като арестуваха родителите му.\r\nВластите във Флорида се отзовали на сигнал за въоръжен грабеж, който се случил миналия четвъртък.\r\nПолицаите спрели пикап, в който пътували заподозрените 38-годишен мъж и 34-годишна жена, съобщава .\r\nСлед като двамата са били арестувани от властите, от автомобила излиза 2-годишно момиченце, което започва да върви босо с вдигнати ръце към служителите на полицията. Всичко това е заснето от поставените камери на светофарната уредба, а кадрите обиколиха социалните мрежи.\r\n                    \n                    \n                От тяхната перспектива обаче историята изглежда малко различна. Не се виждат задържаните родители, а детенцето върви срещу въоръжените полицаи съвсем само, които са насочили пистолетите си към него.\r\nЗаради недоразумението от полицейското управление пускат видео от същата случка, но погледната от друг ъгъл, където всъщност става ясно каква точно е истината.\r\nПолицаите са насочили оръжията си към превозното средство, а освен това се чуват и думите на органите на реда: \"Добре си миличка, ела тук, свали си ръчичките!\"\r\nНа задната седалка на пикапа е бил намерен пистолет, който по-късно се оказал играчка. Полицията е установила извършителите.\r\nБащата на 2-годишното момиченце, заедно с още един мъж са били задържани. На майката е било дадено позволението да се грижи за детето.", "date": "2019.01.22", "title": "Горе ръцете: Босо 2-годишно се предаде на щатската полиция?!"}
{"url": "https://www.dnes.bg/stranata/2019/01/22/gripna-epidemiia-obiavena-i-v-sliven-i-haskovo.399948", "text": "От днес РЗИ – Сливен обявява грипна епидемия на територията на област Сливен, съобщиха от Министерството на здравеопазването. \r\nНа началника на РУО - Сливен е направено предложение за преустановяване на учебните занятия в училищата на територията на областта за периода от 23 януари 2019 г. до 27 януари 2019 г.\r\nОт 23 януари РЗИ – Хасково обявява грипна епидемия на територията на област Хасково. Издадено е предписание за прекратяване на учебните занятия в училищата в областта за периода от 23 януари 2019 г. до 28 януари 2019 г. (включително).\r\nДо второ нареждане се преустановяват детските и женските консултации, свижданията в лечебните заведения за болнична помощ, плановите операции и провеждането на профилактични имунизации. \r\n ", "date": "2019.01.22", "title": "Грипна епидемия обявена и в Сливен и Хасково"}
{"url": "https://www.dnes.bg/za-da-se-razbirame/2019/01/22/sedmicata-v-liubovta-kakvo-gi-chaka-zodiite.399925", "text": " \r\nНепрекъснато ще се налага да променяте плановете си по независещи от вас причини. Тези изненади ще ви развалят настроението, но пък и ще ви осигурят малко повече свободно време, което можете да използвате в компанията на половинката си. Подходящ момент да обсъдите спорните въпроси, заради които напоследък се гледате на криво. Причините не само ще ви учудят, но и ще ви разсмеят. Не отлагайте спешните домашни задължения, последното от което имате нужда е разправии с родителите.\r\n \r\n\r\n \r\nПочти през ден ще се налага да избирате между собствените си интереси и тези на приятел/ката си. Лошото е, че той/тя ще настоява на своето и почти със сигурност няма да приема аргументите ви. Помислете добре дали има възможност да направите някакви комбинации, за да не се стига до остри разговори и обяснения. Липсата на време ще ви притиска, а желанието ви да сте полезни на половинката не бива да е за сметка на училищните и домашни ангажименти и на неизпълнени обещания.\r\n \r\n\r\n \r\nТекущата работа ще изисква от вас повече старание и ще сте доста по-невнимателни спрямо желанията и предпочитанията на приятел/ката си. Най-вероятно той/тя ще забележи разликата в поведението ви и ще изрази недоволство. Не е изключено да се стигне и до остри реплики. Поемете отговорност за случващото се, ако държите на връзката си. Ако обаче, тези пререкания напоследък се случват прекалено често помислете дали наистина си допадате с него/нея и дали пътищата ви няма да се разминат „на следващия светофар“.\r\n \r\n\r\n \r\nМного интересен период предстои. И вие, и той/тя ще сте толкова ангажирани, че възможностите да се виждате наистина ще са минимални. За това пък, в краткото време, когато сте заедно ще сте безкрайно всеотдайни и всеки ще се опитва до колкото може да помогне на другия. Взаимната подкрепа ще ви сближи и ще ви даде някои полезни уроци, като например, че разликите между хората са нужни, важни и желателни. Бъдете предпазливи спрямо мераците на околните да ви дават „полезни“ съвети. Може да е опит да навредят на връзката ви.\r\n \r\n\r\n \r\nЕжедневието ще е динамично. В желанието си да свършите всичко и на време ще сте доста припрени и насочени предимно към себе си. Подсъзнателните ви опити да манипулирате половинката си няма да получат одобрение и може да станат тема на остри спорове. Това, че вие сте си изградили някаква схема на работа не означава, че той/тя трябва да я одобри и да я спазва. Проявите на егоцентризъм никога не са били стимулиращи за една връзка и, ако искате да запазите вашата, ще трябва да помислите за поведението си. Непредвидена среща ще ви подскаже къде грешите.\r\n\r\n", "date": "2019.01.22", "title": "Седмицата в любовта: Какво ги чака зодиите?"}
{"url": "https://www.dnes.bg/notifikacii/2019/01/22/biznesyt-da-se-prebroiat-zelenite-organizacii.399893", "text": "Работодателите ще искат преброяване на екологичните организации, намаляване на данъците за малките фирми от 15 на 10%, по-добри условия за бизнес, държавни енергийни компании - на борсата\n\r\n\"Не можем да допуснем всеки проект да се атакува от т.нар. \"зелени\", от групи, финансирани от конкуренти отвън или просто от рекетьори, които работят на принципа за това да обжалват, ако не получат финансиране на свои проекти\", заяви изпълнителният директор на КРИБ Евгений Иванов, цитиран от .\r\nПо думите му престъпление е насърчаването на референдуми, които визират инвестиционни намерения. По повод битката със сивата икономика, Иванов бе категоричен, че укриването на данъци и осигуровки дава нечестно предимство на сивите компании пред лоялните.\n                \n                \r\nТой отново обяви несъгласието на работодателите и с корекциите, които държавата прави всяка година с минималната заплата по административен път. Иванов обясни, че ще подадат оплакване в МОТ, защото заплатата е за извършен труд, не е помощ за бедни.\r\nРаботодателите ще настояват държавата да помогне за създаването на равноправни условия за търговия с наши стоки, където влиза и политиката на двойните стандарти. Когато купуваме български продукти - 1 лев отива за заплати и пенсии, т.е. при равни други условия ще си помагаме като държава, призова Васил Велев от АИКБ. Той обясни още, че работодателите ще настояват да се отчита целият разход за един работник, а не както сега само това, което той получава.\n\r\nЦветан Симеонов от БТПП представи искането на работодателите да се въведе по-широко обратното начисляване на ДДС. Същността на тази система е, че по веригата на доставките не се пускат фактури, само последният, който получава стоката, начислява целия по веригата и ползва данъчен кредит. Така се преодолява неспособността на данъчните да следят кухите фирми.\r\nТой постави акцент и върху искането на капитала да се премахне неравноправното третиране на различните фирми и да се приложи реално принципа \"Мисли първо за малките\". Затова, данъкът за тях от 15% да се свали на 10%, колкото е за останалите, ще настояват работодателите.\n\r\nРадосвет Радев от БСК пък представи друг приоритет - да се облекчат условията за бизнес. У нас за започване на бизнес са нужни минимум 23 дни, в Румъния -. 12 дни и 3,5 в Естония. За регистрацията на фирма процедурите са 7, в Румъния - 6, в Естония - 3.", "date": "2019.01.22", "title": "Бизнесът: Да се преброят \"зелените\" организации!"}
{"url": "https://www.dnes.bg/index/2019/01/22/eto-ia-izbraha-misis-baba-na-bliaskava-ceremoniia.399940", "text": "\n\r\nПо традиция на Бабинден се състоя 10-тото издание на конкурса \"Мисис Баба\". Успоредно с него се проведе и единственият в света международен конкурс за баби \"Mrs Grandma Universe\" и \"Mrs Classic Universe\", съобщава Булфото.\r\n \r\nЖурито, съставено от досегашните носителки на титлите, определи за \"Мисис Баба България\" 2019 Стефка Стаменова. Нейни подгласнички станаха Цветанелия Колева, Славка Йовчева, Марияна Станчева и Айше Дрянова.\r\nЗа \"Mrs Classic Universe\" 2019 журито определи Светлана Исаева от Русия, а титлата \"Grandma Universe\" 2019 грабна испанката Изабела Хереро.\r\n ", "date": "2019.01.22", "title": "Ето я! Избраха \"Мисис Баба\" на бляскава церемония"}
{"url": "https://www.dnes.bg/notifikacii/2019/01/22/za-1-g-imotite-v-stranata-ni-poskypnali-sys-7-5.399898", "text": "България е на 14-то място в света по ръст на цените на жилищата според класация на консултантска компания на пазара на имоти за третото тримесечие на 2018 г. Имотите в страната ни са поскъпнали със 7,5% на годишна база и с 2,8% спрямо предходното тримесечие. През второто тримесечие на 2018 г. страната ни беше на 12-то място в класацията с ръст на цените от 8,2% за година.\n\r\nСредната цена на жилищните имоти в 57-те страни и територии, включени в индекса, е нараснала с 4,9% за година. Ниските лихви и силният прираст на населението са стимулирали повишаването на цените на имотите, но по-високото предлагане на нови апартаменти и затягането на правилата за отпускане на кредити в някои страни забавят темпа на поскъпването. \n\n\n\n                \n                \r\nНай-силен ръст на цените на жилищата е отчетен в Централна и Източна Европа, която е представена с три страни в топ десет на класацията. Словения, Литва и Унгария отбелязват двуцифрен ръст на цените на имотите. Цените в региона са отбелязали средно покачване от 7,6%, докато в Западна Европа повишението достига 4,3% на годишна база. Сред факторите за увеличаването на цените на жилищата в региона на ЦИЕ са повишаването на заплатите и подобряването на достъпа до ипотечно кредитиране. Това са основните фактори за повишаването на цените на имотите и в България.\n\r\nХонконг заема първото място в класацията с ръст на цените на жилищата от 15,7% на годишна база, както и с 2,3% спрямо предходното тримесечие. Прогнозите обаче са ръстът на цените на жилищата в града-държава да се забави през 2019 г. заради търговските спорове, засилването на китайската валута и предложения данък върху незаетите жилища за предприемачите.\n\r\nМалта отстъпва от първото място и остава втора след Хонконг, като цените на жилищата в островната страна също са отбелязали годишен ръст от 15,7%, но спрямо предходното тримесечие повишението е само с 1%, пише в. \"Труд\".\n\r\nСловения запазва третото си място в индекса с ръст на цените от 13,4% на годишна база и 4,2% спрямо предходното тримесечие. Челната десетка се допълва от Литва (+11,5% за година), Унгария (+10,5%), Турция (+10,5%), Мексико (+9,9%), Холандия (+9,3%), Китай (+8,9%) и Сингапур (+8,8%). Преди България са също Латвия, Ирландия и Колумбия.\n\r\nНа другия полюс е Саудитска Арабия, която заема последно място в индекса със спад на цените на жилищата от 3,7% на годишна база. Сред десетте най-слаби жилищни пазари в света са още Финландия, Швеция, Израел, Украйна, Австралия, Бразилия, Италия, Мароко и Полша.\n\r\nСамо в осем страни е отчетено годишно понижение на цените на жилищата, а в Италия те запазват равнището си. Швеция попада в тази група за първи път от шест години.\n\r\nМексико се представя най-силно в Латинска Америка с ръст на цените от 9% на годишна база. Нова Зеландия, която въведе забрана за закупуване на съществуващи жилища от чужденци през юли, отчита забавяне на покачването на цените на жилищата от 6,6% на 4,9%.\n\r\nСАЩ отчитат най-бавния си годишен ръст на цените на жилищата от последното тримесечие на 2016 г. насам. Повишаването на лихвите по ипотеките е довело до намаляване на достъпността на жилищата. Продажбите на съществуващи жилища в страната са се свили с 9,3% на годишна база, докато спадът при новозапочнатите жилища достига 8,7%.\n\r\nОчаква се цените на жилищните имоти в страната да нараснат с около 2-3% през 2019 г.\n\r\n", "date": "2019.01.22", "title": "За 1 г.: Имотите в страната ни поскъпнали със 7,5%"}
{"url": "https://www.dnes.bg/eu/2019/01/22/brexit-s-otvorena-granica-e-fantaziia-mei-prodyljava-da-ia-presledva.399923", "text": "За Тереза Мей предпазният механизъм за границата между Република Ирландия и Северна Ирландия е еквивалентът на стената (на границата с Мексико) за Доналд Тръмп. Това е воят на една власт, спъвана от непреклонното противопоставяне на демократично избран законодателен орган. Премиерът Тереза Мей днес отново се изправя срещу депутатите, които сега отчаяно се опитват да постигнат парламентарен консенсус как да се излезе от ЕС.\n\r\nТя ще призове дясното крило на своята Консервативна партия - което е такова, каквото е - да подкрепи споразумение за ирландската граница, всъщност представляващо по все общо мнение само \"леко пипната\" версия на предишното. В продължение на две години експертите преследваха фантазията \"Brexit с отворена граница\", само за да стигат винаги до противоречия. Не може хем да си в митнически съюз, хем да не си в съюз. Мей изглежда смята, че може да убеди своята все по-нестабилна коалиция в обратното. Този път обаче тя разполага не с дни, а само с часове, за да го стори, пише Саймън Дженкинс, в. \"Гардиън\".\n                    \n                    \n                \r\nОще от самото начало Мей правилно се стремеше споразумението за Brexit да бъде такова, че да може да получи подкрепата на мнозинството от партиите в парламента. За министър-председателката би било невъзможно да управлява авторитетно, ако срещу нея са една трета от депутатите от собствената й партия и я подкрепят единствено лейбъристите на Джереми Корбин. Миналата седмица тази тактика претърпя пълен провал. Когато беше призована да отговори на блъфа на Корбин и да изключи варианта \"Brexit без споразумение\", нервите й не издържаха. Тя не можа да накара сама себе си да жертва единството на своята партия в името на националния интерес. Вместо това премиерът реши да заложи на безразсъдно последно хвърляне на заровете.\n\n\n\r\nОсвен ако не е откъсната от реалността, Мей би трябвало да осъзнава, че в момента най-разумен изглежда вариантът, лансиран от все по-голяма част от високопоставените депутати в парламента - и то от представители на всички партии. Ивет Купър от лейбъристите, Ники Морган от торите и други предлагат задействането на член 50 да бъде отложено, да се изключи вариантът с Brexit без споразумение, да се изоставят предишните \"червени линии\" и да започнат активни дебати по въпроса какъв Brexit всъщност иска Великобритания.\n\r\nТези дебати трябваше да се състоят още преди две години и Мей има лична вина за това, че не ги инициира. Подобна дискусия, както заяви в неделя британският министър на международната търговия Лиъм Фокс, не трябва да се възприема като насочена срещу Brexit. Би било полезна отстъпка към подкрепящата Brexit част от обществото, ако вариантът да не се изпълни решението от референдума от 2016 г. остане извън дневния ред. Тази част от обществото от своя страна трябва да приеме предложението за граждански събрания, подкрепяно от в. \"Гардиън\", бившия премиер Гордън Браун и други. Целта на това предложение е да бъде даден отговор на въпроса, на който референдумът очебийно не отговори: ако има Brexit, какъв да бъде?\n\r\nЗа Мей няма оправдание да ограничава тези дебати единствено в рамките на хардлайнерско малцинство в своята партия, а и се видя, че този подход не работи. В парламента категорично няма мнозинство за излизане от ЕС без споразумение. Мей обаче рискува да се стигне точно до това. Парламентът трябва да се обедини и да я спре. \n\r\n\r\n \r\n/БТА/\r\n ", "date": "2019.01.22", "title": "\"Brexit с отворена граница\" е фантазия – Мей продължава да я преследва"}
{"url": "https://www.dnes.bg/politika/2019/01/22/radev-ne-bil-nito-balansior-nito-uspeshen-prezident.399962", "text": "Росен Плевнелиев, президент на страната от 2012-2017 година, остро критикува дейността на президента Румен Радев и подчерта, че той не изпълнява основните задължения на институцията - да е символ на баланса, да има открояваща се външнополитическа роля и да има обединяваща вътрешнополитическа функция, предаде БНР.\n\n\r\nВ деня, в който се навършват две години от встъпването на Румен Радев в длъжност, предшественикът му обясни, че неуспехът на президента не може да бъде успех за нито един от българските граждани, затова се надява, че на \"Дондуков\" 2 ще има промяна в курса.\n\r\n\"На днешната дата всички президенти досега даваха пресконференции, за да отчетат какво е свършено през годината, но президентът Радев реши да не прави пресконференция. За мен това е донякъде обяснимо, защото се чудя какво би отчел като свършено в тези две години, през които той, според мен, игра ролята на опозиционер, а не на президент. Все още се надявам, че генерал Радев ще се превърне в президента Радев\", отсече Плевнелиев.\n                    \n                    \n                \r\nРосен Плевнелиев беше в Русе, за да изнесе лекция, посветена на професиите на бъдещето и развитието на икономиката.\n\r\n\r\n ", "date": "2019.01.22", "title": "Радев не бил нито балансьор, нито успешен президент"}
{"url": "https://www.dnes.bg/obshtestvo/2019/01/22/germaniia-kani-studentite-ni-za-leten-trud.399941", "text": "Започна приемът на документи за лятна ваканционна заетост на български студенти в Германия\n\r\nЗа лятото на 2019 г. тя ще е по договореност с Федералната агенция по труда – Кьолн. Желаещите да се възползват от възможността могат да подават заявления по образец до 15 февруари 2019 г. в бюрото по труда, на чиято територия се намира висшето учебно заведение, в което се обучават, съобщиха от Агенцията по заетостта. \n\r\nИзискванията към кандидатите са да бъдат български граждани на възраст между 18 и 35 години, да са студенти в български висши учебни заведения в редовна форма на обучение и да не са последен курс на семестриално обучение. Младежите трябва задължително да имат добри познания по немски език и да са готови най-малко два месеца да работят в Германия.\n                    \n                    \n                \r\nПредложенията за работа са в сферата на селското стопанство, хотелиерството и ресторантьорството (сервитьори, камериерки, бармани, помощен персонал в кухня, общи работници), фирми за почистване на помещения и индустриални обекти, вериги за бързо хранене, както и германските пощи.\n\r\nВ заявлението си кандидатите трябва да декларират, че са изучавали немски език най-малко 3 години, като езиков изпит няма да бъде полаган. Трябва да посочат още, че са свободни от други ангажименти по време на официално обявената за всяко училище лятна ваканция (задължително се упоменават точните ѝ начална и крайна дата), както и че притежават необходимите средства да финансират заминаването си за Германия. Кандидатите следва да предоставят и попълнено уверение за студент по образец, заверено от висшето училище, в което се обучават.\n\r\nДокументите на избраните студенти ще бъдат подадени от германските работодатели директно в Централата за чуждестранно и специализирано посредничество – гр. Бон.\n\r\nИнформация относно пълните условия и документи за кандидатстване желаещите могат да получат в Информационния център на Агенцията по заетостта на тел. 02/980 87 19, на електронен адрес: https://www.az.government.bg/pages/mezhdunarodna-deynost-normativna-uredba/, както и в бюрата по труда по местонахождение на висшето училище.", "date": "2019.01.22", "title": "Германия кани студентите ни за летен труд"}
{"url": "https://www.dnes.bg/stranata/2019/01/22/romi-napadnaha-medici-v-tyrnovo-niama-da-izlezete-jivi.399951", "text": "Роми са нападнали медицински екип в Центъра по хемодиализа в МОБАЛ \"Д-р Стефан Черкезов\", съобщиха от лечебното заведение.\r\nИнцидентът е станал този следобед, когато екип бил повикан по спешност да реанимира възрастна жена в тежко състояние в резултат на диабет.\r\nДокато лекарите се опитвали да спасят жената, близките ѝ нахлули в Центъра по хемодиализа в болницата, започнали да се саморазправят с медиците, като отправяли закани и заплахи към тях: \"Няма да излезете живи оттук!\".\r\nВъпреки усилията на лекарите, възрастната пациентка е починала, което още повече ожесточило близките ѝ.\r\nНа мястото веднага били повикани охранители и екип на полицията, който се наложило със сила да изведе нападателите - двама мъже и една жена.", "date": "2019.01.22", "title": "Роми нападнаха медици в Търново: Няма да излезете живи!"}
{"url": "https://www.dnes.bg/eu/2019/01/22/myj-opita-da-blysne-kolata-si-v-portala-na-prezidentstvoto-vyv-varshava.399953", "text": "Неизвестен мъж се опита да се вреже с лек автомобил в портала на президентския дворец във Варшава, след като блъснал полицай, предаде ТАСС, като се позова на ПАП и полското радио \"Зет\". Нападателят е бил задържан.\r\nОт пресслужбата на президента и от службата за охрана на правителството потвърдиха съобщението.\r\nТрийсет и шест годишният мъж се е движел в насрещното движение и откъм улица \"Краковско пшедмешче\" опитал да пробие портала към вътрешния двор на двореца. По пътя си блъснал полицай, който се опитал да го спре. Раненият служител на реда е откаран в болница. Районът на местопроизшествието е отцепен от полицията, пише БТА.\r\nПо време на инцидента президентът Анджей Дуда не е бил в сградата. От вчера той е в Давос за Световния икономически форум.", "date": "2019.01.22", "title": "Мъж опита да блъсне колата си в портала на президентството във Варшава"}
{"url": "https://www.dnes.bg/business/2019/01/22/modernoto-obshtestvo-iziskva-socialnata-spravedlivost.399903", "text": "Модерното общество изисква социалната справедливост като глобализация, коментира проф. Анна Кръстева, политолог в ефира на\r\nДавос е привилегировано място за среща, посочи проф. Анна Кръстева. Елитите искат да спасят глобализацията такава, каквато те я виждат. Гражданите все по-малко виждат тази глобализация. Елитите използват Давос като мегафон. Гражданите пък  превърнаха улиците в мегафон – от \"Жълтите жилетки\" в Париж до гражданите в Будапеща и т.н.\", спомена тя.\r\nНеравенствата в света дават стряскащи цифри, спомена политологът. \"26 души притежават толкова, колкото половината човечество. Богатството на най-богатите на ден се увеличава с 2,5 млрд. Само за миналата година то е нараснало с 11%. Неравенствата са знак за неефективни политики. Несъразмерни са данъците за богатите и тези за бедните\", отбеляза гостът.\r\n                    \n                    \n                \"Фундаменталното изискване на модерното и развито общество е социалната справедливост да бъде другото лице на глобализацията. Тя е необходима. Проблеми като тероризма и трафика изискват международна координация. Голямото противоречие на глобализацията е, че компаниите са глобални. Мобилността на хората никога не е била така свободна, както тази на стоките. Новата световна архитектура е такава, защото един лидер като Тръмп прояви нечувания кураж да я пренарежда  икономически и политически. Все повече граждани, неудовлетворени от елитистката глобализация, дават мандат на национални лидери, затворени в протекционистки мерки\".\r\nИ трите варианта около Брекзит са възможни с различна степен на вероятност, уточни проф. Анна Кръстева по темата за евентуалния развой по Брекзит. \r\n\"Вариантът без Брекзит е най-малко възможен. На кантара са твърд или мек Брекзит\", допълни тя.\r\nОще по темата вижте на сайта на .", "date": "2019.01.22", "title": "Модерното общество изисква социалната справедливост"}
{"url": "https://www.dnes.bg/stranata/2019/01/22/hemus-do-boaza-prez-esenta-uchastykyt-gotov-na-67.399890", "text": "Близо 67% е изпълнението на участъка между Ябланица и Боаза от магистрала \"Хемус\". Изграждането на 9,3 км от автомагистралата стартира в края на март миналата година. \n\r\nОрганизацията на работа е много добра и е напълно възможно обектът да бъде завършен в началото на есента тази година.\r\nПо договор участъкът трябва да е готов през март 2020 г. В момента на обекта работят около 200 души и над 100 специализирани машини. Извършват се земни и пътни работи, водостоци и др., каквито дейности са възможни при настоящите метеорологични условия, съобщиха от АПИ.\n\n\n\r\nАвтомагистралният участък ще бъде с по две ленти за движение в посока по 4 м, две ленти за спиране по 3 м, средна разделителна ивица - 2 м, водещи ивици и банкети. Ще бъдат построени 5 селскостопански подлеза и 2 селскостопански надлеза, както и подлез при общинския път Брестница - Съева дупка.\r\n                    \n                    \n                Връзката с път I-4 Коритна - Белокопитово ще се осъществява чрез етапна връзка при 87-ти километър, която ще се изгради в близост до село Брестница. Инвестицията е за близо 55 млн. лв.\r\nВ момента със средства от републиканския бюджет се изграждат близо 26 км от автомагистралата. Това са участъците между Ябланица и Боаза и Белокопитово - Буховци в посока Търговище.\r\nСтроителството на отсечката между Буховци и Белокопитово започна на 16 август м. г. Този участък е 16 км и на него ще има 7 виадукта, едно мостово съоръжение и 10 селскостопански подлеза. Автомагистралният участък ще бъде с две ленти за движение, две ленти за изпреварване, две аварийни ленти, водещи ивици, два банкета и средна разделителна ивица. Извършените до момента строително-монтажни работи включват почистване и изсичане на храсти и дървета, изкопи за отстраняване на хумусния пласт, изкопни работи и оформяне на терена, взривни работи, трасиране на проектното трасе.\r\nЦялостното доизграждане на АМ \"Хемус\" е основен приоритет в управленската програма на правителството, тъй като бъдещето на Северна България и модернизирането на региона е свързано със строителството на автомагистралата и осигуряването на бърза и безопасна пътна комуникация между София и Варна.", "date": "2019.01.22", "title": "\"Хемус\" до \"Боаза\" през есента – участъкът готов на 67%"}
{"url": "https://www.dnes.bg/stranata/2019/01/22/hvanaha-drogiran-shofior-na-avtobus-v-panagiurishte.399896", "text": "Задържан е шофьор на автобус от Панагюрище, превозвал пътници след употреба на наркотици, съобщиха от МВР.\n\n\r\nЗадържането е станало вчера следобед при рутинна проверка на автобус \"Мерцедес\", превозващ работници по линията Пазарджик - Панагюрище и обратно. \r\nНа улица \"Георги Бенковски\" в средногорския град автопатрул спрял за проверка возилото, управлявано от 37-годишен панагюрец с инициали И.А. Последвал тест с дрегер, като била отчетена положителна проба за употреба на наркотици. \r\nПри направения личен обиск на водача у него било открито топче с бял прах, който реагирал положително на кетамин.\r\nМъжът е задържан в ареста на РУ - Панагюрище, а спрямо него е образувано полицейско производство. \r\nПо време на проверката и задържането в автобуса са били превозвани общо 12 пътници.", "date": "2019.01.22", "title": "Хванаха дрогиран шофьор на автобус в Панагюрище"}
{"url": "https://www.dnes.bg/science/2019/01/22/mrysen-vyzduh-hem-ni-razboliava-hem-ni-natyjava.399902", "text": "Мръсният въздух, който \"задушава\" големите градове не влияе само на здравето на хората, но и на тяхното настроение.\n\r\nВръзката между нещастието у хората и  лошото качество на въздуха, който те дишат, откриват учени от Китай, където положението със замърсяването е най-тежко.\r\nСтраната е в период на икономически подем, което трябва да означава едно – по-щастлив народ. Но китайците далеч не са щастливи. Трафикът и фабриките, които работят на въглища, се увеличават, а с тях се увеличават и частиците, замърсяващи въздуха.\r\nУчените използват данни за настроението на гражданите, взети от социалните мрежи и ги сравняват с нивата на фини прахови частици, които водят до белодробни заболявания.\r\n                    \n                    \n                Чрез алгоритъм експертите проверяват щастието в 144 града, анализирайки настроението на 210 милиона туита.\r\n\"Социалните медии дават най-точна представа за състоянието на хората, а също така и огромно количество данни за жителите на различни градове\", обяснява професор Съц Жънг от институтът по технологии в Масачузетс.\r\nПри сравнението екипът открива, че покачването на нивото на фини прахови частици води до спад в настроението, особено при жените и... богатите хора.\r\nМръсният въздух вече струва на Китай 36 милиарда долара годишно и е отговорен за смъртта на 1,1 милиона души заради различни болести. Но макар връзка между него и лошото психическо здраве да има, никой не знае точно на какво се дължи това. \r\nНай-вероятно става дума за множество фактори, които оказват влияние върху начина, по който се справяме със стреса или такива, които затрудняват мисловния ни процес.\r\nОще няколко научни изследвания целят да разнищят връзката между психическото здраве и мръсния въздух, за да може правителствата да реагират още по-бързо в опитите си да изчистят градовете.", "date": "2019.01.22", "title": "Мръсен въздух: Хем ни разболява, хем ни натъжава"}
{"url": "https://www.dnes.bg/muzika/2019/01/22/ostavat-broeni-dni-do-shouto-na-uriah-heep.399892", "text": "Остават броени дни до концерта на рок легендите от Uriah Heep в София. Шоуто ще се проведе в столичната зала \"Универсиада\" на 6 февруари, от 19:00 часа. \nКонцертът ще специален, защото е посветен на половинвековния юбилей на британската банда. Групата е създадена през далечната 1969 година и е сред легендите на рока, заедно с групи като LED ZEPELIN, DEEP PURPLE, BLACK SABBATH, ROLLING STONES и KISS. \n\r\nБилетите са в продажба онлайн и в мрежата на Ивентим, както и техните партньори. В момента и до деня на концерта цената им ще е 45 лева, а в случай на останали места в деня на събитието и на място в залата цената на входа ще е 50 лева.\n                    \n                    \n                \r\nОрганизаторите от BGTSC учняват, че деца до 7 годишна възраст включително влизат без билет, но задължително с придружител. Всеки пълнолетен може да придружава максимум двама непълнолетни или деца. Декларация за придружител . \n\r\nОрганизаторите препоръчват навременното закупуване на билети и спазването на реда в залата!\r\n", "date": "2019.01.22", "title": "Остават броени дни до шоуто на Uriah Heep"}
{"url": "https://www.dnes.bg/politika/2019/01/22/vmro-kym-nfsb-i-ataka-stiga-borichkaniia-obedinenie.399895", "text": "Скандалите в \"Обединени патриоти\" трябва да спрат и да се потърси единство около общи приоритети. За това зоват от ВМРО в съобщение, изпратено до медиите.\n\n\n\n\n\r\nВ средата на мандата на настоящото управление на страната, част от което е и ВМРО, войводите са категорични, че е крайно време да бъдат застъпени основни приоритети, за които Организацията се бори от години. Сред тях категорично не са личните амбиции, водещи до боричкания на база его между едни или други политически фигури в коалицията \"Обединени патриоти\", пише в позицията на ВМРО.\r\nПрез последните месеци съществуването на коалицията \"Обединени патриоти\" бе под знака на скандали и междуличностни противопоставяния. Това трябва да спре, трябва да се потърси единство около общи приоритети и да бъдат постигнати реални резултати в управлението, иначе съществуването на коалицията става безсмислено, допълват войводите.\r\n \r\nВМРО очертават и задачите, върху които според тях трябва да се съсредоточат общите усилия на коалицията.\n                    \n                    \n                \r\nТе настояват за мерки за противодействие на ромската престъпност и социалния паразитизъм, като се изготви на правителствена програма.                     \n\r\nВМРО искат преодоляване на чувството за безнаказаност сред представителите на маргиналните общности чрез въвеждане на административни наказания \"обществено полезен труд\" и \"задържане под стража\"; единна база данни за социалните помощи и въвеждане на сумарен максимум на годишна база, строг контрол срещу злоупотреби със социални плащания, включително обвързване на получаването им със степента на социализация и грамотност; поощряване на отговорното родителство за сметка на намаляване на помощите за деца на несоциализираните групи; възможност за създаване на Доброволни отряди към МВР с цел охрана на обществения ред.\n\r\nВойводите настояват и за финализиране на промените в Наказателния кодекс за криминализиране на проповядването на радикален ислям и приемане на правила за прозрачност на финансирането с източник зад граница на НПО и вероизповедания.\n\r\nДруга тема е достойния живот на възрастните хора. От ВМРО искат Закон за възрастните хора, който да регламентира социалните услуги и възможностите за трудова и творческа реализация; реализиране на ревизията в инвалидните пенсии и преизчисляване на т.нар. \"стари пенсии\"; успоредно с повишаване на доходите, пренасочване на ресурси на МТСП за борба с пенсионерската бедност за сметка на социалния паразитизъм.\n\r\nВМРО ще работят за укрепване на българското национално самосъзнание в България и зад граница. Те настояват за държавна програма за разпространение на българския език и култура, включително създаване на институт \"Св.св. Кирил и Методий\"; законодателни промени за улесняване на получаването на българско гражданство и създаване на \"Карта българин\", с която да се урежда правото на пребиваване и труд в България на сънародниците ни от диаспората; български паспорти за всеки българин по етнически произход без чакане, бумащина и корупционни схеми; програма за подпомагане на завръщането на наши сънародници от чужбина, като най-силна демографска мярка; преглед на учебното съдържание и заличаване на остатъците от десетилетията антинационална пропаганда в учебниците; въвеждане на часове по родинознание и начално военно обучение.\n\r\nВойводите ще поставят пред ГЕРБ и въпроса за по-справедливо данъчно облагане имуществото на богатите – включително \"Данък лукс\". \n\r\nОсобено очеваден е случаят с крупните собственици на земя. 31 стопански субекта притежават над 3 милиона декара земя, а не плащат никакъв данък върху собствеността. Същевременно тази концентрация вреди на развитието на земеделието, обезлюдява селата и не създава принадена стойност в икономиката, се допълва в съобщението.\r\n \r\nНастоящите приоритети са утвърдени на Организационен съвет на ВМРО - БНД и следва да са основа за дискусия както в коалицията \"Обединени патриоти\", така и с ПП ГЕРБ. Считаме, че в разумен срок трябва да има видим напредък по тях. Само това би осмислило реално нашето участие в управлението на страната, казват в заключение от партията.", "date": "2019.01.22", "title": "ВМРО към НФСБ и \"Атака\": Стига боричкания, обединение!"}
{"url": "https://www.dnes.bg/eu/2019/01/22/brexit-se-zadava-a-franciia-i-germaniia-s-nov-dogovor.399916", "text": "Франция и Германия ще подпишат днес нов договор с цел отново да затвърдят мястото си в центъра на Европейския съюз.\n\r\nВ момент, когато Обединеното кралство напуска ЕС и нарастващата вълна от популизъм отправя предизвикателство към изконните либерални ценности на блока, новият договор се ангажира напълно да ги защити.\n\r\nИма богата символика в подписването в германския град Аахен, който през вековете е преминавал от ръцете на едната страна в тези на другата и обратно, и е известен на френски език като Екс ла Шапел, пише Би Би Си.\n\r\nНо в крайна сметка ще промени ли нещо договорът?\n\r\nКакво има в договора?\n\r\nВ проектоспоразумението Франция и Германия се споразумяват да установят общи позиции и да правят съвместни изявления по важни въпроси на ЕС - формализирайки сегашното си сътрудничество. Те също така планират да действат като единна сила в ООН.\n                    \n                    \n                \r\nОт външната политика до вътрешната и външната сигурност, двете страни се ангажират да излизат с общи позиции, като същевременно се стремят да укрепят \"способността на Европа да действа автономно\".\n\r\nДвете страни се ангажират за:\n\r\n- Задълбочаване на икономическата интеграция с френско-германската \"икономическа зона\"\r\n- Развиване на военните способности на Европа, общи инвестиции за \"запълване на пропуските в капацитета, като по този начин се укрепят\" ЕС и НАТО\r\n- Поощряване на създаването на \"обща култура\" във въоръжените сили на двете страни и съвместни разгръщания, както и френско-германски съвет за отбрана и сигурност.\n\r\nЗа младите хора има споразумение да се наблегне върху културния обмен и да се повиши изучаването на езиците на другата страна, като целта е да бъде създаден френско-германски университет.\n\r\nИма и планове за по-тесни трансгранични връзки и по-голямо \"двуезичие\" от двете страни на границата.\n\r\n\n\r\nМного от тези стремежи са чувани и преди.\n\r\nТочно преди 56 години в Париж бе подписана първата Съвместна декларация за френско-германско приятелство.\n\r\n\"Оттогава различни френски и германски правителства говорят за духа на договора от 1963 г.\", казва Дирк Льофен, началник на катедрата по политология и международни отношения в университета в Констанц.\n\r\nПроф. Льофен смята, че няма драстична промяна, но вместо това договорът \"продължава да преследва или нагажда старите цели в условията на днешните предизвикателства\".\n\r\nТой изтъква икономическите планове като потенциален сигнал за следваща стъпка за по-голямо сближаване двете страни.\n\r\nЗа Алистър Коул от Кардифския университет значението на договора се крие в неговата символика. В контекста на Европа след Brexit той смята, че е предназначен да \"обяви централната роля на Франция и Германия, макар че на практика между двете страни често има разногласия\".\n\r\nГерманският канцлер Ангела Меркел заяви, че ще подпише договора, \"защото вярваме, че светът се е променил драстично\" от 1963 г., а неща като европейската интеграция \"още не са били измислени\" преди 56 години.\n\r\n\n\r\nНякои държави членки на ЕС смятат, че двете страни вече имат твърде голяма власт. Държавите от Централна и Източна Европа отказаха да приемат лидерска роля на Германия и Франция по въпросите на миграцията.\n\r\n\"Време е да се противопоставим на френско-германската ос с италианско-полска ос\", заяви десният вътрешен министър на Италия Матео Салвини в деня на обявяването на окончателния текст на договора.\n\r\nТой каза това при посещение в Полша с цел да оспори господството на Франция и Германия в ЕС с помощта на евроскептичен съюз, преди изборите за Европейски парламент през май.\n\r\nСамият договор бе предмет на редица фалшиви новини във Франция и имаше конспиративни теории, че Макрон ще предаде територия като част от сделката.\r\nФренският евродепутат Бернар Моно, бивш член на Националния фронт, заяви във видеообръщение, че договорът действително ще отстъпи граничните области Елзас и Лотарингия на Германия.\n\r\nТвърдението се разпространи бързо в социалните медии, въпреки няколкото опровержения в традиционните медии - и факта, че Моно изтри видеото си. Той също така заяви, че немският ще стане официален език на двете области.\n\r\nЛидерката на крайната десница Марин Льо Пен стигна дотам, че да обвинява президента Макрон, че заминава за Аахен, за да \"унищожи по същество онова, което генерал Дьо Гол постигна, т.е. вкара Франция в първа лига (на великите държави)\".\n\r\n\n\r\nЗа Ангела Меркел историята има значение - нейната политика е повлияна от наследството на оцапаната с кръв Европа от 20 век.\n\r\nВ лицето на Еманюел Макрон тя е намерила партньор, който споделя виждането й поне за символичната тежест на миналото. Помислете за въздействащия момент, когато двамата лидери се прегърнаха, когато почетоха загиналите през Първата световна война.\n\r\nНищо чудно, че са избрали такава значима годишнина, за да стартират плана си да изведат Европа от сегашния период на нестабилност.\n\r\nКритици в Берлин твърдят, че договорът е несъстоятелен и че - символично или не - възобновяването на господстващото френско-германско партньорство рискува да изплаши държавите от Източна Европа.\n\r\nТя ще подпише договора с едно на ум за това как ще остане в историята. \n\r\nЖената, която се възприема от мнозина като де фактически лидер на Европа, все пак управлява по време на редица тежки кризи.\n\r\nСкептици посочват, че е малко вероятно тя да остане достатъчно дълго време, за да види реализирането на всички обещания на договора.\n\r\n\n\r\nВластта на президента Макрон е намаля, откакто бе е избран през 2017 г. с обещание за редица от проевропейски мерки, включително общ бюджет за еврозоната.\n\r\nСпоред проф. Коул основният въпрос не е договорът, а \"много несигурното бъдеще на програмата за европейски реформи на Макрон\".\n\r\nТой обаче смята, че може да има някакво придвижване към по-интегрирана стратегия за сигурност и отбрана и дори към по-противоречивото споделяне на дълга в еврозоната.\n\r\nПо думите на германския външен министър Хайко Маас двете страни \"обединяват силите си за борба за силна Европа, способна да предприеме действия, за мирен свят и основан на правила международен ред\". \r\n/БТА/ ", "date": "2019.01.22", "title": "Brexit се задава, а Франция и Германия с нов договор"}
{"url": "https://www.dnes.bg/temida/2019/01/22/ptp-v-drujba-makedonec-vs-policai-ili-koi-kogo-butna.399881", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСлед пътен индицент в квартал \"Дружба\" гражданин беше арестуван по подозрения, че е упражнил агресия към униформен полицай. Зоран Маглешев твърди, че не той е нападнал полицаите и не той е бил агресивен към тях.\r\n\"Комшийката дойде при мен и ми каза, че има полиция пред колата ми. Аз слязох, за да видя за какво става въпрос. Те ми връчиха да попълня декларация за участие в ПТП - казах, че не съм участвал и отказах да я попълня\", разказа пред  македонецът Зоран.\r\nТой обясни, че не е управлявал автомобила си от предишния ден и след като е отказал да попълни декларацията от полицията са заявили, че ще напишат, че е напуснал произшествието.\r\n                    \n                    \n                \"Започнах да ги снимам и да снимам колата, за да имам доказателство, защото съм на мястото\", обясни Маглешев.\r\nОт МВР твърдят, че макоденецът е проявил агресия, докато самият той категорично отрича да е бутал полицая.\r\nМаглешев се е свързал с адвокат и заяви, че ще си търси правата в съда.\r\n ", "date": "2019.01.22", "title": "ПТП в \"Дружба\". Македонец vs. полицай. Или кой кого бутна?"}
{"url": "https://www.dnes.bg/sofia-film-fest/2019/01/22/3-lica-na-zabraneniia-djafar-panahi-na-sff.399897", "text": "След три нискобюджетни експериментални творби \"Това не е филм“ (2011), \"Спусната завеса“ (2013) и \"Такси“ (2015), преследваният заради творбите си ирански режисьор Джафар Панахи (гостувал два пъти на София Филм Фест!), носител на \"Златен лъв“, \"Сребърна мечка“, \"Златен леопард“ и десетки международни отличия, представя на света своя нов филмов разказ \"3 ЛИЦА\", удостоен с награда за най-добър сценарий в Кан през 2018 година.\r\n \r\nЖените – тяхната съдба, професионалното им развитие и борбата за независимост в родината му – това са предпочитаните теми във филмите на Джафар Панахи. От 2010 година иранецът има забрана да напуска Иран и да снима филми, но политическата реалност не може да го спре и той продължава да прави кино - това е четвъртият проект на режисьора, замислен и реализиран в този строг режим на ограничения. \n                    \n                    \n                \r\nРазказът в \"3 ЛИЦА\" се движи на границата между реалността и фикцията като се фокусира върху една необикновена история, развиваща се в пътуване из иранските селца. Заснет от ръка, филмът представя на зрителите три жени – актриси, намиращи се в различен етап от своята кариера. Едната е младо момиче от отдалечено селце, което мечтае да стане актриса и изпраща зов за помощ към популярната иранска звезда Беназ Джафари – тя тръгва да я търси в компанията на самия Панахи. Двамата пътешественици обикалят множество населени места и откриват хора с интригуващи съдби, между които и една пенсионирана вече актриса, отдала се на усамотение и занимания с изобразително изкуство...\n\r\nЗа филма си \"3 ЛИЦА\", с който Джафар Панахи изказва почит към своя ментор – покойния Абас Киаростами, режисьорът е удостоен още с наградата за най-добър филм от кинофестивала в Анталия, както и с награди от фестивалите в Сао Пауло и Хамбург. \n\r\n\"Драматичната история \"3 ЛИЦА\" на Джафар Панахи е нежна, провокативна медитация за ролята на творческите души в съвременния Иран”, пишат за филма в Timeout.", "date": "2019.01.22", "title": "\"3 лица\" на \"забранения\" Джафар Панахи на СФФ"}
{"url": "https://www.dnes.bg/science/2019/01/22/revoliuciia-v-3d-printa-izkustveni-syrca-v-kosmosa-do-5-godini.399884", "text": "Близо 7600 сърдечни трансплантации са се извършили през 2017 година. Но числото на починалите хора, които дълго време са стояли в листата на чакащите, ала така и не да дочакали нов орган, също е голямо.\r\nВ цял свят има проблем с донорите. И точно поради този факт, учените работят неуморно в лабораториите, за да създадат изкуствени органи.\r\nПрез лятото на изминалата година учени успяха да присадят бели дробове на прасета. Само за няколко седмици, органът, отгледан в лаборатория, се снабдява с мрежа от кръвоносни съдове. Два месеца по-късно, продължава да функционира и да снабдява организма на животните със 100% кислород.\r\nТова бе голям напредък, който ще помогне в кризата за донори. Създаването на човешко сърце обаче се оказва малко по-сложна задача за учените. Усилията, които те полагат, изглеждат обещаващи, но за да са сигурни, че органът няма да колабира по време на процеса, експертите го отглеждат около \"скеле\". Когато дойде време за неговото премахване, идват и проблемите.\r\n                    \n                    \n                Но всеки проблем има своето решение. И според някои, това е нулевата гравитация.\r\nНад главите ни, спокойно се рее Международната космическа станция. Всичко и всеки вътре в нея, също се рее в пълна безтегловност, позната като микрогравитация.\r\nКосмическата компания Techshot вярва, че в близкото бъдеще, сърцето, което ще спаси човешки живот, може да бъде отглеждано в Космоса, при нулева гравитация, без нуждата от \"скеле\". Така рискът при неговото отстраняване се елиминира.\r\n\"Главната ни цел е да решим проблема с липсата на органи, защото близо 20 човека умират всеки ден само в САЩ докато чакат за трансплантация - обяснява Рич Болинг, зам. президентът на  Techshot – И първата стъпка към това е да открием нашата лаборатория BioFabrication на Международната космическа станция\".\r\nУстройството, което е с размерите на микровълнова печка, използва 3D принтираща технология, която позволява от клетките на болния да бъде създадено ново сърце. Тя е построена в партньорство с НАСА и ще бъде изпратена на Космическата станция с ракетата на SpaceX, която ще бъде изстреляна през май.\r\n\"Тестовете ни ще започнат със създаването на сърдечна тъкан. След като приключим с тях, ще позволим на други учени да доразвият нашата машина\", допълва Болинг.\r\nСлед като се установи какви промени трябва да се направят, 3D принтера ще бъде изпратен отново на Земята, ще претърпи нужните модификации и изпратен отново в Космоса, където да произвежда сърца.\r\nВсичко това, ще отнеме време, разбира се. Според експертите, присадили бели дробове на свине, до пет години всеки ще може да си отгледа свой орган сам. Произвеждането на напълно работещи сърца също се очаква да започне след около шест години. Или по-точно – 2025 г.  Но да бъде възприета трансплантацията на изкуствени сърца, ще минат още 10 години.\r\nАла може ли отглеждането на органи в Космоса да се превърне в нещо комерсиално? \r\nРаботата на Илон Мъск и SpaceX успява да снижи цената на пътуването в Космоса, но все пак, най-евтината ракета все още струва 60 милиона евро.\r\nНо по думите на Болинг, след трансплантацията на изкуствено сърце, пациентът няма да има нужда от допълнителните лекарства, които да възпрепядстват отхвърлянето на органа от тялото. Тоест, човек ще спести от тях, но ще вложи спестеното в това да получи качествено сърце от Космоса.\r\nТук се появява и друг въпрос – Международната космическа станция не е особено голяма. Как ще побере всичките продукти, които ще са нужни за производството на едно сърце?\r\nНовата компания Space Tango планира да изстреля няколко автономно функциониращи фабрики в небето, носещи името ST-42, които могат да се превърнат в новия дом на 3D принтера на Techshot. Те ще бъдат в орбита, близо до повърхността на Земята, между 10 и 30 дни и след това ще се връщат с това, което са произвели.", "date": "2019.01.22", "title": "Революция в 3D принта: Изкуствени сърца в Космоса! До 5 години"}
{"url": "https://www.dnes.bg/sofia-film-fest/2019/01/22/rejisioryt-kshishtov-zanusi-s-nagradata-na-sofiia.399894", "text": "Световноизвестният режисьор, сценарист и продуцент ще бъде специален гост на фестивала, а киноманите ще могат да видят най-новия му филм \"Етер“ и още шест класики\n\r\n\"Не са много режисьорите, които могат да вкарат високата култура в душата на своите филми така, както прави това Кшищоф Зануси в \"Етер”, пише в ревюто за филма \"The Hollywood Reporter”. Вдъхновена от Фаустовия мотив, впечатляващата психологическа драма среща зрителя с военен лекар, експериментиращ с науката, за да получи власт над хората.\n\r\n\"Моят герой е човек, който смесва науката и религията, а двете никога не са имали нищо общо. И ето за това става дума във филма. Етерът беше източник на голямо очарование в края на XIX век. В моя филм той е метафора, тъй като се превръща в средство за спасение и подчинение”, казва Кшищоф Зануси.\n                    \n                    \n                \r\nРоден във Варшава през 1939 година, Зануси завършва физика във Варшавския университет (1955-1959), философия в Университета в Краков (1959-1962) и режисура в Държавната театрална и филмова школа в Лодз (1960-1966), а новият му филм отново съчетава в едно всичките му професии.\r\nПрез 1994 година режисьорът е избран за председател на Европейската организация за аудиовизуална култура EUROVISION със седалище в Рим. От 1999 година е президент на Европейската федерация на създателите на аудио-визуални продукти FERA. Той е един от първите полски творци, които започват да правят копродукции (Германия, Италия, Франция). „Етер” също не е изключение – творбата е резултат от съвместните усилия на Полша, Украйна, Унгария и Литва.\n\r\nДнес Кшищоф Зануси е професор по кино- и телевизионна режисура във Висшата академия за филмово и телевизионно изкуство в Лодз, Полша, консултант на Комисията по култура на Ватикана, един от основателите на Европейската филмова академия. Професор Зануси води лекции в Националната филмова академия във Великобритания, в киноинститутите в Белград, Будапеща и др.\r\nНосител е на редица престижни полски и международни награди и отличия. Сред тях са наградата \"David di Donatello\", Кавалерският кръст на Ордена на възродена Полша, Командорски орден за изкуство и литература (Франция), както и много международни награди за филмите му от Кан, Венеция, Москва, а също и за цялостно творчество и принос в европейската филмова култура.\n\r\nОсвен най-новия филм на Зануси \"Етер”, публиката на 23-тия СФФ ще може да види и кинодебюта на известния режисьор \"Структурата на кристала” (1969) - психологическа драма за приятелството, кариерата и смисъла на щастието. \n\r\nСлед това почти всеки филм на Зануси е с награда – \"Просветление\" (1973), който също ще бъде част от ретроспективата в София, е със \"Златен леопард\" в Локарно. Сюжетът следва търсенията на героя - студент по физика - между 20 и 30-годишната му възраст. \n\r\n„Камуфлаж” (1976), отличеният в Кан \"Спирала\" (1978), \"Константа“ (с награда на журито в Кан, 1980) и \"Годината на спокойното слънце\" (със \"Златен лъв\" във Венеция, 1984) са останалите кинотворби на Кшищоф Зануси, които ще бъдат представени пред публиката на 23-тия София Филм Фест.", "date": "2019.01.22", "title": "Режисьорът Кшищов Зануси с Наградата на София"}
{"url": "https://www.dnes.bg/rusia/2019/01/22/ruski-bombardirovach-tu-22m3-katastrofira-pri-kacane.399921", "text": "Бомбардировач Ту-22М3 катастрофира при кацане на военното летище в Мурманска област. Това съобщи източник от руските силови структури за ТАСС.\n\r\n„Бомбардировач Ту-22М3 катастрофира при захождане за кацане на летището на полка от далечната авиация в Оленегорск /Мурманска област/. Авиоинцидентът е станал около 13,40 ч.“, каза източникът. \n\r\nОт четиримата души екипаж на катастофиралия Ту-22М3 по предварителни данни са оцелели командирът и щурманът, каза още източникът.\r\nБомбардировачът \"Ту22М3\" с променлива геометрия на крилата достига скорост от 2300 км/ч при далечина на полета 7000 км. Първият изпитателен полет на този пореден член на семейството \"Ту-22М\" е през 1977 г. Серийно се произвежда от 1978 до 1993 г. в Казанското авиационно обединение, съобщи ТАСС.\n                    \n                    \n                \r\nРуската агенция цитира свой източник, според когото вероятната причина за катастрофата е грешка на пилота, след като при захода към пистата машината е попаднала в зона с обилен снеговалеж и виелица.\n\r\nАсошиейтед прес допълни, че значителен брой от двумоторните машини \"Ту-22М3\" са все още на въоръжение в руските ВВС и са били използвани във въздушната кампания в Сирия. \r\n ", "date": "2019.01.22", "title": "Руски бомбардировач Ту-22М3 катастрофира при кацане"}
{"url": "https://www.dnes.bg/akoshtete-vqrvaite/2019/01/22/planetarna-dieta-plodove-i-zelenchuci-vmesto-meso.399889", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nУчени от британски университет са разработили нова диета, наречена \"планетарна\". Според нея трябва да намалим наполовина консумацията на месо, хляб и захар, а в същото време да удвоим приема на плодове и зеленчуци.\r\nУчените смятат, че това ще удължи живота ни, ще запази биоразнообразието и ще намали емисиите парникови газове.\r\n\"Британците са имали за задача да изкарат нещо гръмко на пазара. Да, защо да не намалиш месото? Въпросът е да не се отрича нещо за един месец и да се пропагандира нещо друго. Балансът в сезоните е нещо много важно\", коментира проучването телевизионният водещ и кулинар Ути Бъчваров.\r\n                    \n                    \n                Пред той подчерта, че големият проблем на човечеството е качеството на храна, която отива в пагубна посока заради \"тоталната индустриализация\".\r\n\"Ежедневно докосваме и консумираме боклуци. Дори в образователния ценз на децата трябва да залегне познаването на продуктите и храната. Това стресирано общество и това забързано ядене на крак водят до отмъщение на храната към нашите организми\", обясни Бъчваров.\r\nТемата коментира и един от най-известните вегетарианци у нас - певецът Костадин Георгиев - Калки.\r\nТой се съгласи с тезата, че храната на пазара е крайно неудовлетворяваща. Калки е на мнение, че голяма част от причините за високата заболеваемост от рак са добавките, които са слагани в храните.\r\n\"Планетата има капацитет и хората се замислят как ще си изхранят населението\", отбеляза той. За него обаче е странно, че групата учени ще дадат своите препоръки до СЗО и правителствата.\r\n\"Как си представят, че тези препоръки ще бъдат изпълнени - правителството да промени хранителния режим\", чуди се той.\r\nПевецът е на мнение, че с годините човек трябва да си изработи система за това какво иска организмът му и какво е полезно за него.", "date": "2019.01.22", "title": "\"Планетарна диета\": Плодове и зеленчуци вместо месо?"}
{"url": "https://www.dnes.bg/stranata/2019/01/22/policai-pochina-dokato-shofira-lichniia-si-avtomobil.399908", "text": "Полицай от Смолян издъхна зад волана на личния си автомобил, в района на болницата в родопския град, съобщава Дарик. Нещастният инцидент е станал днес, малко преди 11:00 часа.\r\n40-годишният мъж е имал здравословни проблеми, за което бил на медицински преглед. \r\nНа тръгване с автомобила си \"Хонда\" му прилошава и е починал на място, след което колата, която изкачвала нагорнището, тръгва назад и се удря в паркираните в района коли.\r\n\"Други пострадали няма. Извършва се оглед на местопроизшествието\", коментира директорът на полицията в Смолян старши комисар Николай Димов.\r\nПочиналият полицай е служител на РУ-Смолян. Инцидентът става извън работно време.", "date": "2019.01.22", "title": "Полицай почина докато шофира личния си автомобил"}
{"url": "https://www.dnes.bg/notifikacii/2019/01/22/shokirashto-samolet-s-izvesten-futbolist-izchezna-misteriozno.399932", "text": "Рекордната покупка в историята на Кардиф Сити Емилиано Сала е бил на борда на частен самолет, който изчезна по време на полет от френския град Нант към уелската столица, съобщават медиите на Острова.\r\nАржентинският нападател подписа с отбора от Уелс преди дни, а трансферната сума от 15.5 милиона паунда е най-голямата в клубната история.\r\nИздирването на самолета, превозващ двама души, е било преустановено през нощта, но подновено тази сутрин. На този етап обаче от него няма и следа.\r\nЕмилиано Сала игра за Нант от 2015 година, като за отбора има 117 мача и 42 гола. Очакваше се той да дебютира съвсем скоро за борещия се за спасение тим от Висшата лига.\r\n\r\n ", "date": "2019.01.22", "title": "Шокиращо: Самолет с известен футболист изчезна мистериозно"}
{"url": "https://www.dnes.bg/stranata/2019/01/22/izmamnici-v-neta-mishenata-im-samotni-jeni.399910", "text": "Все по честа цел на измамниците в мрежата се оказват самотни жени, предупреждава директорът на ОДМВР Добрич старши комисар Никола Панчев.\r\nМошениците се запознавали със своите мишени предимно по скайп, като се представяли за мъже, живеещи в чужбина. Обикновено измамниците били на добра работна позиция и с добри доходи.\r\nСлед като успеят да спечелят доверието на своите жертви, в един момент ги заблуждавали, че от тяхно име бил изпратен колет със злато и други ценности, който обаче трябвало да бъде освободен от митницата. Жертвите трябвало да преведат пари по банкови сметки в страни извън Европейския съюз, а в един от случаите една от измамените трябвало дори да тегли заем. Веднага след като сумата била преведена, банковата сметка се закривала, съобщават от местните власти, цитирани от БТА.\r\n                    \n                    \n                За половин година в региона са били регистрирани три подобни случая, като единият опит за измама е бил успешно предотвратен.\r\nОрганите на реда призовават жените да бъдат внимателни и мнителни към подобни запознанства и оферти.\r\nОсвен това, от Областната дирекция в града предупреждават и за новост в традиционните телефонни измами. Ало апашите се преструват на полицаи, които търсят съдействие от граждани и ги карат да носят поисканите пари в друго населено място.\r\nПричината за новата схема е, че по този начин измамниците смятат, че бавят работата на полицията.\r\nПри един от последните подобни случаи жена от Тервел е била принудена да занесе 3700 лв. в Силистра\n\r\n ", "date": "2019.01.22", "title": "Измамници в нета! Мишената им – самотни жени"}
{"url": "https://www.dnes.bg/index/2019/01/22/receptata-dnes-salata-s-vareni-iaica-i-shunka.399759", "text": ":\r\n \r\n:\r\n \r\nСварете и обелете яйцата. Сложете ги в голяма купа и ги намачкайте с помощта на вилица. Може и да ги рендосате. Прибавете към тях нарязаната шунка, лука, магданоза, майонезата и дижонската горчица. Овкусете със сол и черен пипер и разбъркайте.\r\n\r\n", "date": "2019.01.22", "title": "Рецептата Dnes: Салата с варени яйца и шунка "}
{"url": "https://www.dnes.bg/eu/2019/01/22/naslednici-na-rim-atina-lio-pen-osydi-multikulturalizma.399859", "text": "Френската крайнодясна лидерка Марин Льо Пен осъди в Женева \"провалилото се навсякъде в Европа подчинение на мултикултурализма\" в реч с наближаването на изборите за Европейски парламент, предаде Франс прес.\n\r\n\"Ние сме европейци, защото споделяме наследството на Ерусалим и Рим, на Атина и Константинопол. Това наследство определя кои сме и вписва нашите различни и постоянно еволюиращи култури в една цивилизация. Не може да прахосваме това наследство в името на едно подчинение на мултикултурализма, което се е провалило навсякъде\", заяви лидерката на крайнодясната партия Национален сбор на конференция, организирана от фондация \"Спиноза\" в Женева.\n\r\n\"Навсякъде по света мултикултурните общества са тези с най-голямото насилие, с най-тежката престъпност, най-голямото вътрешно разделение\", заяви Льо Пен, споменавайки Мексико и Бразилия, където според нея \"броят на убийствата е като в страна, обхваната от гражданска война\".\n                    \n                    \n                \r\n\"Европейският съюз ще е само смут и безредие, ако не оправи външната си граница. Това е едно от условията за добросъседство с нашите съседи\", заяви Льо Пен. Тя осъди страните, които \"въвеждат закони против богохулството, допускат забулване на жените или приемат части от територията им да са подчинени на шериата\".\n\r\nМарин Льо Пен разкритикува също \"върховенството на радикалния индивидуализъм, на икономиката и пазара, което стига до завръщането на робството и продажбата на хора, които са истинските названия на извършвания около Средиземно море трафик на хора\".\r\n/БTA/", "date": "2019.01.22", "title": "Наследници на Рим, Атина... Льо Пен осъди мултикултурализма"}
{"url": "https://www.dnes.bg/obshtestvo/2019/01/22/5-godishno-dete-pochina-sled-uslojneniia-ot-grip.399865", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n5-годишно дете почина в реанимацията на Благоевградската болница  вследствие на пневмония, развита след прекаран грип. В Пловдив пък усложненията след болестта взе други  две жертви - две жени на 40 и 42 години.\r\nГрипната епидемия обхваща вече общо 12 области в страната. Данните сочат, че в момента от грип боледуват около 100 000 българи.\r\n\"Вероятно тази или най-късно в началото на другата седмица ще достигнем пика на заболеваемостта в страната и ще започне бърз спад. Ако трябва да съпоставим със същия период от миналата година, заболелите от грип са по-малко, усложненията са повече\", коментира в студиото на \"България сутрин\" главният държавен здравен инспектор д-р Ангел Кунчев.\n                    \n                    \n                \r\nПо неговите думи най-често срещани са пневмониите, както и възпаления на ушите при малките деца, а по-рядко се развиват и по-тежки усложнения.\n\r\nТой обясни пред Bulgaria ON AIR, че най-засегнати са хората на възраст от 10-15 до 55-60 години и за разлика от другите щамове на вирусите, където най-възрастните са по-уязвими, в случая те са предпазени.\n\r\n\"Трудно можем да предотвратим грипна епидемия, но можем да повлияем на броя на хората, които са засегнати и на процента на усложнения. Това става по няколко начина. Първо и основно - имунизация, по нататък при вече започнал сезон поддържане на добро състояние на организма и на имунитета\", обясни д-р Кунчев.\n\r\nПо неговите думи от всички ваксини, които ползваме, грипната е най-малко ефективна, но все пак е най-добрата защита срещу грипа. Според него в рамките на месец февруари пикът ще отмине и нещата ще се нормализират.\n\r\n", "date": "2019.01.22", "title": "5-годишно дете почина след усложнения от грип"}
{"url": "https://www.dnes.bg/tenis/2019/01/22/ekzekutoryt-na-federer-niama-spirka-veche-e-na-polufinal.399863", "text": "Гръцката сензация Стефанос Циципас се класира за 1/2-финалите на Откритото първенство на Австралия, след като победи със 7:5, 4:6, 6:4, 7:6(2) опитния Роберто Баутиста-Агут.\r\nСрещата между двамата приключи за 3 часа и 19 минути, а гръцкият тенисист, който в миналия кръг детронира Роджър Федерер, за пореден път изуми целия тенис свят.\r\nИнтересно е да се припомни, че той ще играе и на предстоящия турнир в София, който ще започне веднага след надпреварата в Мелбърн.\r\nТова бе първи мач между двамата и първо класиране за младока на такава фаза в турнир от \"Шлема\". Той ще срещне в спор за място на финала Франсис Тиафо или Рафаел Надал, които ще се срещнат в другия 1/4-финал за деня.", "date": "2019.01.22", "title": "Eкзекуторът на Федерер няма спирка: Вече е на полуфинал"}
{"url": "https://www.dnes.bg/notifikacii/2019/01/22/spravedlivost-li-bogatite-vse-po-bogati-danycite-im-vse-po-niski.399860", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nУвеличава се икономическото неравенството между хората. Двадесет и шестимата най-богати в света притежават авоари, равняващи се на общото финансово състояние на най-бедните 3 милиарда души на планетата, предаде . \r\nСтряскащите данни бяха разпространени от организацията \"Оксфам\". Още по-впечатляващото е, че тези 26-ма най-богати хора разполагат с толкова, колкото половината население на Земята.\n\r\nНа фона на нарастващата бедност в редица страни през изминалата година, общото богатство на милиардерите се увеличавало с над 2 милиарда и половина долара всеки ден. Ако милиардерите плащат само с половин процент повече данък, парите биха стигнали за образованието на 262 милиона деца, изпаднали от системата, и за здравни услуги на над 3 милиона души.\r\n                \n                Въпреки че броят на богатите расте – в глобален мащаб те плащат по-ниски данъци. Така, най-високата ставка на данъка върху доходите на физическите лица в богатите страни е спаднала от 62% през 70-те до едва 38% през 2013 година. \r\nВ Бразилия най-бедните 10% от населението всъщност плащат по-високи данъци като дял от приходите си.\n\r\n ", "date": "2019.01.22", "title": "Справедливост ли? Богатите все по-богати, данъците им все по-ниски"}
{"url": "https://www.dnes.bg/eu/2019/01/22/briuksel-stresiran-bogati-chujdenci-si-kupuvat-bg-grajdanstvo.399861", "text": "Европейската комисия предупреждава, че програмите в някои страни от Европейския съюз, които позволяват на богати чужденци да си купуват гражданство или жителство, могат да помогнат на организирани престъпни групи от страни извън ЕС да проникнат в блока и да увеличават риска от пране на пари, корупция и избягване на плащане на данъци, предаде Ройтерс.\r\nПредупреждението се съдържа в проектодоклад, който се очаква да бъде публикуван от ЕК в сряда.\r\nМалта, Кипър и България са единствените страни членки на ЕС, в които действат програми за продажба на гражданство.\r\nВ трите държави богати чужденци могат да си купуват паспорти, които им дават пълен достъп до повечето страни от ЕС, срещу инвестиции, вариращи между един и два милиона евро, посочва Ройтерс.\r\n                    \n                    \n                Според доклада в трите държави няма достатъчни проверки на произхода на богатството на хората, които си купуват гражданство.\r\nРазрешенията за получаване на местожителство се продават за от малко под 15 000 евро в Хърватия до над 5 милиона в Люксембург и Словакия.\r\nПортугалия също е критикувана, че не проверява произхода на богатството, и плащанията, направени от чужденци, които получават местожителство там, създават потенциален риск от пране на пари, смята ЕК.\r\nЕврокомисията казва, че ще сформира експертна група, която ще даде до края на годината препоръки как да се предотвратят опасностите, произтичащи от тези схеми.\r\n ", "date": "2019.01.22", "title": "Брюксел стресиран: Богати чужденци си купуват BG гражданство!"}
{"url": "https://www.dnes.bg/notifikacii/2019/01/22/tyjen-rekord-nad-33-000-ubiistva-v-meksiko-za-godina.399864", "text": "Мексико е регистрирало 33 341 убийства през 2018 г., което е най-високият брой за страната откакто е започнала да се води тази статистика през 1997 г., предаде Франс прес.\n\r\nПредишната 2017 година вече беше отбелязала рекорд с 28 866 убийства.\n\r\nБроят на убийствата в Мексико осезаемо нарасна от края на 2006 г., когато правителството на президента Фелипе Калдерон (2006-2012 г.) започна военна кампания срещу организираната престъпност.\n\r\nУбийствата продължиха да растат и при управлението на приемника му Енрике Пеня Нието (2012-2018 г.).\n\r\nПрез декември м.г. в първия месец от мандата на сегашния държавен глава Андрес Мануел Лопес Обрадор са регистрирани 2842 убийства, което е с близо 10 процента повече спрямо декември 2017 г., пише БТА.\n                \n                \r\nСпоред експертите увеличаването на убийствата в Мексико се дължи на неефикасността на службите за сигурност.\n\r\n\"Армията се оказа парализирана в много операции срещу наркотрафика от страх да не бъде обвинена в нарушения на човешки права\", каза Раул Бенитес от Националния автономен университет на Мексико.\n\r\nДруга причина за повишеното насилие са войните между наркокартелите и други престъпни групировки.\n\r\n ", "date": "2019.01.22", "title": "Тъжен рекорд: Над 33 000 убийства в Мексико за година"}
{"url": "https://www.dnes.bg/stranata/2019/01/22/a-karakalyt-si-krachi-koi-ne-si-svyrshi-rabotata.399866", "text": "\r\nМоже ли диво животно да живее затворено между бетон? Оказа се възможно в Пловдив, след като каракал бе забелязан да се разхожда свободно по улиците и бе заснет от минувачи. Хищникът изненада пловдивчани и градската власт. Оказа се, че каракалът е избягал от собствената си стопанка, която според информация на фондация \"Четири лапи\" е руска гражданка, живееща у нас.\r\n\n\r\n\"Нито е редно, нито е законно. Единствено зоопаркове и спасителни центрове може да притежават диви котки\", обясни пред  Явор Гечев от фондация \"Четири лапи\" и допълни, че е възможно да има и повече от един каракал, отглеждан от частни лица у нас.\r\n                    \n                    \n                Той съобщи, че от Фондацията отдавна са подали сигнал за животното до екоминистъра Нено Димов. Все още обаче не са получили отговор. По думите на Гечев някой не иска да си свърши работата.\r\nТой подчерта, че със сигурност каракалът изисква специфични грижи, тъй като е диво животно и е различно от домашната котка. А попадне ли на улицата инстинктът му на диво животно ще се събуди много бързо. Животното може да стане опасне, ако остане на улицата и не се храни 4-5 дни, предупреди той.\r\nСпоред Гечев трябва Регионалната инспекция по околната среда и водите да организира залавянето на каракала и настаняването му в съответната институция.\r\n\"Проблем представлява това, че животното се отглежда абсолютно незаконно и със знанието на властите\", настоя Явор Гечев и добави, че според закона животното трябва да бъде отнето.\n\r\n\r\n ", "date": "2019.01.22", "title": "А каракалът си крачи: Кой не си свърши работата?"}
{"url": "https://www.dnes.bg/mish-mash/2019/01/22/9-idei-za-kakvo-da-izpolzvate-avokadoto.399832", "text": "Приготвено под формата на гуакамоле, добавено към смути рецепти, авокадото е един от най-често консумираните плодове. То е подходящо за консумация и от диабетици. Богато е на витамини А, Е, витамини от групата В, калий, фосфор и други важни хранителни елементи. За какво може да го използвате, вижте в следващите редове.\r\n\r\nАвокадото е чудесно за подхранване на сухата и изтощена коса. Направете си маска като намачкате 1 добре узряло авокадо и добавите към него малко зехтин. Получената маска се нанася върху предварително измита и влажна коса по дължината. След 15 минути може да изплакнете с вода.\r\n\r\nСандвичите са бърза и лесна закуска или обяд. Винаги можем да ги направим по-здравословни, като добавим в тях полезни съставки.\r\n                    \n                    \n                Заменете майонезата с намачкано авокадо. Намазано върху филийки, има чудесен кремообразен вкус. Вижте едно предложение за .\r\n\r\nАвокадото е добър естествен овлажнител за кожата. То подхранва, възстановява и ѝ придава блясък. Към ½ намачкано авокадо добавете малко зехтин, мед или кисело мляко. Нанесете маската върху почистена и суха кожа и след 10-15 минути изплакнете с хладка вода.\r\n", "date": "2019.01.22", "title": "9 идеи за какво да използвате авокадото"}
{"url": "https://www.dnes.bg/obshtestvo/2019/01/22/liberalen-energien-pazar-no-v-monopol-paradoks.399867", "text": "Цените на тока скочиха отново. В края на миналата седмица бизнесът е купувал електроенергията за дейността си на 211 лв. за МW/h. Сега цената на тока е 155 лв. за MW/h. Поредният скок накара бизнеса и синдикатите да поискат втора среща с премиера Бойко Борисов.\n\n\r\n\"За съжаление нищо от това, което се направи, не постигна нужния ефект. Дневната цена на тока поскъпва. Това се дължи и поради квотите за въглероден диоксид. Разходът на ток расте. Няма как цената да е същата. Най-вероятно има изкривяване на пазара, щом цената драстично се променя. Една от причините за това е, че пазарът ни е малък\", отбеляза в \"България сутрин\" бившият директор на ECO проф. Валентин Колев.\r\n                    \n                    \n                Според него ценовата политика не дава възможност за пълна либерализация на пазара.\r\n\"Цената за битовите потребители трябва да се повишава. Битовият потребител няма никаква отговорност за покриване на вредните емисии\", посочи той.\r\nПред Добрин Иванов от Асоциацията на индустриалния капитал подчерта, че проблемите в енергетиката са от 20 години.\r\n\"За разлика от други страни, у нас цената за ток расте скокообразно. Българският индустриален бизнес плаща най-високата цена на тока – това го прави неконкурентоспособен. Има проблеми с енергийната и газова свързаност. Не се вземат адекватни мерки и затова продължават големите изменения в цената. Говорим за либерализиран пазар с пълен монопол – БЕХ и НЕК. Когато имаме един доставчик, сиреч държавата, това изкривява пазара. Голямата част от производителите работят с дългосрочни договори. Това ги прави неконкурентоспособни\", изтъкна още той.\n\r\n ", "date": "2019.01.22", "title": "Либерален енергиен пазар, но в монопол, парадокс?"}
{"url": "https://www.dnes.bg/notifikacii/2019/01/22/google-moje-da-ottegli-google-news-ot-evropa.399876", "text": "Законодателите в Европа са склонни да проверят доколко важна за Google е услугата за генериране на новини.\r\nЕвропейският съюз работи над приключването на спорния нов закон за авторското право. Правилата дават право на издателите да изискват пари от подразделението на Alphabet Inc., Facebook Inc. и други уеб платформи, когато малки фрагменти от техните статии се появяват в резултатите от търсенето на новини или се споделят от потребителите.\r\nТази перспектива кара Google да обмисли изтеглянето на Google News от континента като отговор на новия закон, твърди пред Bloomberg Дженифър Бернал, мениджър на Google за обществените политики за Европа, Близкия Изток и Африка. Интернет гигантът има различни опции и ще анализира окончателния текст на закона, преди да вземе каквито и да било решения, каза тя, добавяйки, че Google ще оттегли неохотно услугата си.\r\n                \n                ЕС планираше да финализира закона в началото на тази седмица, но това бе отложено поради несъгласие между държавите членки относно някои елементи от пакета. Отлагането забавя и законодателния процес, който стартира, когато Европейската комисия, изпълнителният орган на ЕС, предложи за първи път правилата през 2016 г. Както стана ясно по-рано, т.нар. триалог между Европейския парламент, Европейската комисия и Съвета на ЕС бе отложен за неопределено време, въпреки че по план трябваше да се състои тази седмица. Причината за това е фактът, че голяма част от страните членки са се обявили против законодателното предложение дори и в \"компромисния\" му вариант, предложен в рамките на румънското председателство на Съвета на ЕС. Държавите, които не подкрепиха реформите, са Германия, Белгия, Холандия, Финландия, Словения, Италия, Полша, Швеция, Хърватия, Люксембург и Португалия.\r\n„Предложението за Директивата за авторското право е много сложно\", заяви представител от Румъния, сегашният ръководител на Европейския съвет. „Съветът се нуждае от повече време, за да обмисли текстовете и за да достигне стабилна позиция\".\r\nGoogle твърди, че не печели пари от новинарската си услуга, така че е малко вероятно оттеглянето да доведе до финансов удар. Но резултатите от новини карат мобилните потребители да се връщат към своята търсачка, където често въвеждат други заявки, които генерират доходоносни рекламни приходи. Google също така се конкурира с конкурентни услуги за мобилни агрегатори на новини от Apple Inc. и Facebook.\r\nЗаконодателите все още се чудят как да определят малките откъси от новини и дали отделните думи трябва да бъдат обхванати от новите правила, пояснява служител на ЕС, който е поискал да не бъде идентифициран. Отделно от това, новите правила за авторските права ще изискват от Google и Facebook активно да възпрепятстват появата на музикално съдържание, видеоклипове и друго защитено с авторски права съдържание в техните платформи, ако притежателите на права не им предоставят лиценз.\r\nВъпреки закъснението ЕС би могъл да постигне съгласие по правилата през следващите месеци, поясняват двама представители на съюза. Но ако депутатите не успеят да се споразумеят до пролетта, когато има избори за Европейския парламент, процесът ще бъде отложен до края на тази година.\r\n", "date": "2019.01.22", "title": "Google може да оттегли Google News от Европа"}
{"url": "https://www.dnes.bg/notifikacii/2019/01/22/svilengradchanka-operira-rodnina-s-14-bona-i-zlato.399870", "text": "71-годишна жителка на Свиленград стана жертва на измамници, съобщават от МВР в Хасково.\r\nЖената е посетила полицейското управление в граничния град и заявила, че е била измамена по схемата \"пари за операция на близък роднина\". \r\nПотърпевшата споделила, че в телефонния разговор не успяла да разбере за кой родственик точно й искали пари, но въпреки това събрала наличните си пари и злато.\r\nСледвайки инструкциите на измамниците, тя оставила в междублоковото пространство на улица \"Ген. Скобелев\" 14 000 лева, 2 златни пръстена и гривна.\r\nСлед като разбрала, че е подведена, сигнализирала в РУ - Свиленград. Работата по образуваното досъдебно производство продължава.", "date": "2019.01.22", "title": "Свиленградчанка \"оперира\" роднина с 14 бона и злато"}
{"url": "https://www.dnes.bg/sofia/2019/01/22/mnenie-prezidentstvoto-ne-se-konfrontira-s-kabineta.399869", "text": "\"Дълги години Президентството беше патерица на изпълнителната власт. Така хората отвикнаха да чуват гласа на българския президент. Затова сега се получава впечатлението, че търсим конфронтация, а ние просто имаме мнение по всеки важен въпрос. Имаме много ограничения според Конституцията, но пък никой не може да ни отнеме правото на мнение\", обяви вицепрезидентът Илияна Йотова.\r\nТя подчерта, че техният екип с държавния глава Румен Радев е първият на \"Дондуков\" 2 от началото на демокрацията, в който има разбирателство.\n\n\n\r\nЙотова категорично отказа да коментира темата с покупката на нови изтребители за армията ни. Тя каза само, че няма основание да не вярва на преценката на президента.\r\n                    \n                    \n                \"Не искам да съм един от онези хора, които за едно денонощие станаха експерти по темата. Това не е сериозно. Но у нас много лесно се раздават квалификации. Ако не си съгласен с мнозинството, веднага те упрекват в лобизъм\", заяви Йотова пред Нова тв.\r\nТя коментира и казуса \"Войводиново\", като заяви, че ромският въпрос няма да се реши \"с насилствени мерки и събаряне на къщи\".\r\n\"Така нищо няма да стане. Няма държава, която да наложи правила и наистина да се заеме с този проблем\", настоя вицепрезидентът.\r\nСпоред Йотова следващият български еврокомисар трябва да отговаря за разширяването. Вицепрезидентът изрази мнение, че страната ни заслужава това и трябва да си го поиска.\r\n\"В края на този месец ще изнесем статистиката за това колко затворници са помилвани от нашия екип. Ако не ме лъже паметта, това са 11 човека, като ¾ от тях са помилвани по чисто хуманни причини и заради здравословни проблеми. Но като цяло затегнахме режима\", каза още вицепрезидентът.\r\nТя коментира и допусканията, че Румен Радев готви нов политически проект.\r\n\"За мен въпросът с политическата партия много отдавна е решен. Аз съм кандидатура на БСП, човек с леви убеждения. На мен не ми трябва никаква нова формация. Що се отнася до това дали президентът трябва да прави нова партия, смятам, че през изминалите две години Румен Радев показа, че е държавният глава на Република България\", заяви Йотова.", "date": "2019.01.22", "title": "Мнение: Президентството не се конфронтира с кабинета!?"}
{"url": "https://www.dnes.bg/sofia/2019/01/22/vijte-kyde-niama-da-ima-voda-na-23-ianuari-v-sofiia.399874", "text": "На 23 януари 2019 г. (сряда), във връзка с изграждане на сградно водопроводно отклонение на бул. \"Президент Линкълн\" кв. \"Овча купел\" , се налага спиране на водоподаването от 10:00 до 22:00 часа на клиентите на \"Софийска вода”, живеещи в района на: бул. \"Президент Линкълн\", ул. \"Централна\", ул. \"Братя Прошек\".\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Петър Димков\" №2 – пред болница \"Доверие\"; пред бл. 2А.\n\r\nНа 23 януари 2019 г. (сряда), във връзка с подмяна на сградно водопроводно отклонение на ул. \"Гургулят\" Център , се налага спиране на водоподаването от 09:30 до 19:30 часа на клиентите на \"Софийска вода”, живеещи в района на: ул. \"Гургулят\", ул. \"Княз Борис I\", бул. \"Ген. Скобелев\", ул. \"Цар Асен\".\n                    \n                    \n                \r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Гургулят\" ъгъла с ул. \"Цар Асен\".\n\r\nНа 23 януари 2019 г. (сряда), във връзка с подмяна на сградно водопроводно отклонение на ул. \"Дунавски лебед\" кв. \"Васил Левски\" , се налага спиране на водоподаването от 10:00 до 17:00 часа на клиентите на \"Софийска вода”, живеещи в района на: ул. \"Дунавски лебед\" от ул. \"Поп Грую\" до ул. \"Станислав Доспевски\".\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Дунавски лебед\" №24.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на \"Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.\n\r\n\"Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.\r\n ", "date": "2019.01.22", "title": "Вижте къде няма да има вода на 23 януари в София"}
{"url": "https://www.dnes.bg/muzika/2019/01/22/muzikata-koiato-ubiva-depresirani-idoli-razkysvashti-plytta-medii.399831", "text": "Ницше пише: \"Животът без музика би бил грешка\"\r\nИ е прав – десетки изследвания доказват, че музиката има огромно положително влияние върху психическото ни здраве. Но защо тогава, голяма част от съвременните музиканти често страдат от депресия, тревожност и най-различни ментални заболявания?\r\nОще Платон твърди, че музиката лекува тревожността. Аристотел също има подобни наблюдения. Според него, музиката има терапевтичен ефект върху емоциите на хората и дори \"прочиствала душата\".\r\nВ съвремието се доказва, че тя влияе и на физическото ни здраве. Променя пулса, вкарва в норма кръвното ни, понижава хормоните на стреса и дори може да повлияе на страдащите от епилепсия и изпадналите в кома.\r\n                    \n                    \n                Други проучвания доказват, че активира толкова много зони в мозъка, че ни прави по-умни. Дори тъжните мелодии, които слушаме, когато не сме в настроение, не ни правят по-тъжни. Напротив, те те карат да съпреживяваш емоции, които всъщност те карат да се чувстваш по-добре. Музиката помага и на когнитивната функция.\r\nНо да се върнем на звездите, които често прибягват до наркотиците и алкохола, а често психическото им състояние води до физическа неразположеност.\r\nПрез 2016 г. Лейди Гага споделя пред Mirror, че подтиска спомена за пътя й към върха, защото бил \"травматизиращ\".\r\nЗейн Малик, който дълги години бе на турнета с групата си One Direction, отменя множество солови участия, защото изпитва страх да излезе пред публика. Докато момчетата са били заедно с него, той успявал да контролира състоянието си, но не и когато трябвало да излезе и да пее сам.\r\nРапърката Ники Минаж сега е една от най-известните жени, но отказите в началото на кариерата я карали да иска да се самоубие.\r\nОказва се, че това, което носи спокойствие и радост на обикновените хора, е ад за онези, които искат да пробият, пише Ройсин О'Конър за Independent.\r\nМузикалната индустрия е толкова брутална, че едва малцина успяват да пробият и да оцелеят в нея. Младите изпълнители изпитват съмнения в качествата си, подложени са на стрес. Тези емоции са провокирани от провали, отхвърляния, лошо взимане на решения и експлоатация. А фактът, че продажбите на музика на даден музикант скачат в момента, в който той умре, е показателен за влиянието, което имат медиите и пазарът върху живота им.\r\n60% от съвременните изпълнители имат проблеми с психическото си здраве. Голяма част от тях са самотни, разделени от семейството си, други просто не могат да се справят с излизането пред публика.\r\nПримерите за музиканти, които страдат по един или друг начин са много. Деми Ловато беше приета в болница миналата година заради свръх доза, но успя да се възстанови. Още преди това, тя често споделя, че страда от биполярно разстройство, провокирано от годините й в \"Дисни\". Рапърът Мак Милър, който страда от депресия, също взе свръх доза. За жалост той не оцеля.\r\nВсъщност, най-голямото влияние върху разговора за психическото здраве и начините да се помогне на хората, оказва именно смъртта на известните. Музиканти като Авичи, Джордж Майкъл и Принс провокират дискусия, която понякога спасява животи.\r\nТака, най-голямото наследство, което е оставила Ейми Уайнхаус освен прекрасната си музика, е фондацията на нейно име, която помага на млади таланти. Младата звезда Чарли XCX също е откровена за борбата си с тревожността, която я \"връхлита винаги, когато най-малко очаква\".\r\nНякои звезди не просто използват социалните медии и интервютата, за да споделят какво им тежи. Те вплитат тези емоции в музиката си, като рапърът Лоджик, който пусна песента си \"1-800-273-8255\". Това е номера на линията за превенция на самоубийства в Америка, а хората, на които са помогнали скачат с 27% през следващите няколко седмици. А посещенията на сайта скачат от 300 хил. на 400 хил. през следващия месец.\r\nИ докато обикновените хора се чувстват една идея по-добре, като знаят, че техните идоли са в същата лодка като тях, то на плещите на мениджмънта, организаторите на турнета и музикалните компании пада огромна отговорност.\r\nДесетки организации се опитват да оказват психическа помощ на певците, като през 2016 Sony са първата компания, която сключва договор с клиника, за да окаже \"психическа първа помощ\" на хората, които работят за нея.\r\nНачинът, по който медиите се справят с крехката тема за психическото здраве, също е критичен. Твърди се, че вестниците и списанията са далеч по-еволюирали от годините, в които слагаха обръснатата глава на изпадналата в нервна криза Бритни Спиърс на първите си страници, докато замахва гневно с чадър към папарак.\r\nНо дали наистина е така? По-скоро не!\r\nДори ситуацията с Деми Ловато бе отразена по един изключително напрягащ начин. Телефонни записи на жената, открила обесения Честър Бенигтън се появиха в интернет пространството, забивайки още един нож в сърцето на вече порасналите младежи, които са оцелели благодарение на музиката на Linkin Park. Всъщност, медиите имат навика да възвеличават подобни истории, вместо да изтъкват поуката от тях.\r\nНякак си, те успяват да предадат чар на психическите разстройства, бърнаута и дори смъртта, която витае около музикантите. Така създават впечатлението за един опасен, живот на ръба, изживян бързо. Това е чудесно за маркетинга и продажбите, но далеч не помага на младите и беззащитни звезди, които имат нужда да достигнат до тези високи очаквания.\r\nЕдин от най-пресните случаи на музикант, третиран грешно от медиите, е Матю Хаали, вокалът на алтърнатив бандата 1975. Той е типичното рок&рол момче, което е представено романтично, като \"измъчен гений\". Самият Матю е казвал многократно, че това не е така, не е истинско и той никак не се гордее.\r\nНереалистични изисквания, желание за продажби, или просто експлоататорски музикални компании стоят в основата на това съвременните музиканти да страдат повече от колегите си от 90-те например. Макар да изпускат парата, пишейки собствената си музика, често, те не могат да се справят с емоциите, които се насъбират у тях. И дори собствените им мелодии нито редуцират стреса, както при повечето хора, нито са способни да ги извадят от дупките, в които са попаднали.", "date": "2019.01.22", "title": "Музиката, която убива! Депресирани идоли – разкъсващи плътта медии"}
{"url": "https://www.dnes.bg/stranata/2019/01/22/trima-nepylnoletni-razbivali-sladkarnici-v-burgas.399878", "text": "Полицията залови трима непълнолетни, разбили няколко търговски обекта в Бургас.  \r\nВ резултат на съвместните полицейски действия на служители от Второ и Пето Районни управления – Бургас са установени тримата младежи (двама от които на 14, а един – на 16 години).\n\n\n\r\nНа 15 декември 2018 г. чрез счупване стъклото на входната врата те проникнали в кафе-сладкарница, разположена в кв. \"Славейков\", а впоследствие счупили стъклото на хладилната витрина на сладкарницата, нанасяйки по този начин материални щети в размер на около 2 000 лв.\n\r\nНа 10 януари, чрез счупване на стъклопакет с бетонна плочка, тримата проникнали в баничарница, разположена до жк. \"Славейков\", откъдето откраднали монетник с пари.\r\n                    \n                    \n                На 14 януари чрез натиск на входната врата младежите проникнали в кафе-сладкарница, разположена в к-с \"Славейков\", откъдето откраднати сладкарски изделия и алкохолни напитки на обща стойност 180 лв.\r\nТримата младежи направили пълни самопризнания за извършените деяния. Работата по случая продължава от служители на Второ Районно управление – Бургас.", "date": "2019.01.22", "title": "Трима непълнолетни разбивали сладкарници в Бургас "}
{"url": "https://www.dnes.bg/stranata/2019/01/22/stolichani-vse-poveche-se-strahuvat-ot-chujdencite-zashto-li.399822", "text": "Миналата година, бившият вътрешен министър Валентин Радев заяви, че органите в държавата се справят добре с миграцията. Дали така смятат самите граждани обаче?\r\n2.5% от общото население на София са чужденци по данни на изследователския център Integra-eu, обезпечен от Фонда за убежище, миграция и интеграция към ЕК.\r\nЗаетостта на мигрантите като цяло в България е 65% при средно 63% за ЕС, което показва, че всъщност по-голямата част от тях не бездейства, а участва активно в икономиката на страната.\n\n\n\n\r\n\r\n                    \n                    \n                73% от хората в столицата не познават лично мигранти. 55% пък считат интеграцията на мигранти извън ЕС за неуспешна. 52% считат имиграцията извън ЕС за проблем, а 14% от столичаните биха дали свободна стая на бежанец.\r\nПри проучване, проведено през 2014 година, 5.1% от интервюираните жители на София свързват думата \"заплаха\" с чужденец. През 2016 г. те са 6.5%, което говори за нарастващ страх у хората.\r\n\n\r\n\"България доказа, че като страна на първа линия, може да се справи с бежанския натиск\", обяви през лятото на 2018 г. в Брюксел премиерът Бойко Борисов.\n\r\nМинистър-председателят посочи, че добрите резултати, които страната ни отчита с опазването на външната граница на ЕС, се дължат както на добрата работа на гранична полиция и ФРОНТЕКС, така и на споразумението с Турция.\n\r\nМалко по-рано пък Борисов предложи незабавно затваряне на външните граници на ЕС и задължителното преминаване през граничните пунктове, релокацията на вече влезли в територията на ЕС мигранти и активна работа на споразуменията с трети страни.\n\r\nПрез миналата година от ВМРО настояха да се закрият центровете за мигранти в София. Според евродепутатът Ангел Джамбазки и общинският съветник Карлос Контрера, със закриването им ще се реши един от основните въпроси, свързани със сигурността в столицата.\n\r\nТе определиха като груба политическа грешка допускането за разкриване на регистрационно-приемателни центрове в София и посочват, че гражданите на столицата са платили висока цена за уникалната управленска глупост, която бе сътворена тогава.\n\r\n\"Тази ситуация подложи на сериозно изпитание както системата за сигурност, така и живота и здравето на столичани\", казват Ангел Джамбазки и Карлос Контрера.\n\r\nТе са категорични, че въпросните три регистрационно-приемателни центъра нямат място на територията на Столична община, както и че центрове у нас не трябва да бъдат от открит, а от затворен тип.\n\r\nИстината обаче е, че в България има съвсем малко мигранти и те не представляват проблем, с който органите на реда не биха могли да се справят. От друга страна има годишен спад от 80% на бежанския наплив в Европа. \n\r\nВъпреки ниската безработица, 45% от предприятията в София изпитват недостиг на работна ръка - столицата ни е на 5-то място в света по този показател.\n\r\nСамата безработица в София е 2.3% при средна 6.8% за ЕС.", "date": "2019.01.22", "title": "Столичани все повече се страхуват от... чужденците. Защо ли?"}
{"url": "https://www.dnes.bg/stranata/2019/01/22/ot-berlin-do-shipka-s-kolelo-liubovta-kym-bylgariia-ne-spira-na-terminal-2.399852", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Българин, който живее в Германия, поема на поход към родината с колело. Крайната му цел е връх Шипка, иска да е там за трети март.\r\nПътешестевник и мечтател. Родолюбец, който живее извън пределите на България. Ще се върне за кратко, но ще пътува дълго. Пътуването на Тодор към родината ще започне на 20-и февруари. Изходната точка е Александър Плац в Берлин, а крайната българския връх Шипка.\r\n\"Искам да покажа с това пътуване, че любовта към България не спира, когато хванем самолетния полет за чужибна на Терминал 2\", споделя Тодор Андреев пред Bulgaria ON AIR.\r\nИска да се върне, но му се струва невъзможно. В Германия животът на Тодор потръгнал добре. Работи в хранителен склад, а отскоро организира и своя фирма с която да внася работна ръка от България. Смята, че така ще помогне финансово на страната ни.\r\n ", "date": "2019.01.22", "title": "От Берлин до Шипка с колело: Любовта към България не спира на Терминал 2!"}
{"url": "https://www.dnes.bg/stranata/2019/01/22/230-globa-ot-holandiia-za-nash-shofior-dyrjal-gsm.399853", "text": "Държане в ръка на мобилен телефон по време на шофиране струва на мъж от Разградско 230 евро, след като го хванали в това нарушение в Холандия преди година, пише \"Труд\".\r\nСанкцията е за нарушение на разпоредбите за движение по пътищата. Тя е изпратена в България и Разградският окръжен съд я призна в отсъствието на нарушителя, който не бил намерен на адреса си у нас и бил представляван от служебен адвокат. Глобата от 449,84 лева се изпраща на НАП за изпълнение.\r\nВ решението не е записано да е говорено по телефона и вероятно само държането на апарата в ръка е достатъчно основание за налагане на глоба, коментират магистрати.\r\nУ нас законът не позволява говоренето по телефон при шофиране. Санкцията е 50 лв. и отнемане на 6 контролни точки, припомниха  катаджии. Засечените с телефон до ухото обикновено твърдели, че не са говорили по него.", "date": "2019.01.22", "title": "€230 глоба от Холандия за наш шофьор: Държал GSM?"}
{"url": "https://www.dnes.bg/notifikacii/2019/01/22/na-pyt-6-poveche-turisti-v-sveta-nai-mnogo-v-iujna-italiia.399854", "text": "Броят на международните туристи в света е продължил значително да се увеличава през 2018 година с растеж от 6 процента до 1,4 млрд. души, според предварителна оценка на Световната туристическа организация (СТО) към ООН, предаде АФП.\n\r\nТова увеличение се дължи основно на туристите в Южна Европа (+7%), сочи статистиката на базираната в Мадрид организация. Броят на туристите, посетили Европа, се е увеличил с 6% до 713 млн. души миналата година, предава \"Монитор\".\n\r\nБлизкият изток, който е продължил с възраждането си, също е бил една от дестинациите, допринесли за растежа (+10% в Северна Африка и 6 процента в Субсахарска Африка) с 67 млн. туристи. Тихоокеанска Азия е посрещнала 343 млн. туристи (+6%), а американският континент е отбелязал увеличение от +3 на сто.\n                \n                \r\nПрез 2019 година СТО залага на увеличение от 3 до 4 процента.\n\r\n\"Растежът на туризма през последните години потвърждава, че секторът днес е един от най-мощните двигатели на растежа и на световното развитие\", заяви генералният секретар на СТО Зураб Пололикашвили, цитиран в комюникето.\n\r\nНо \"ние носим отговорността да го управляваме по устойчив начин, за да превърнем тази експанзия в реални ползи за всички страни\", добави той.\r\n ", "date": "2019.01.22", "title": "На път: 6% повече туристи в света, най-много в Южна Италия"}
{"url": "https://www.dnes.bg/rusia/2019/01/22/nai-malko-11-jertvi-vze-pojar-na-dva-koraba-v-cherno-more.399855", "text": "Най-малко единадесет души загинаха при пожар на два кораба под танзанийски флаг в Черно море близо до Керченския проток, съобщиха световните агенции, като се позовават на руските власти. По-рано бе съобщено за девет загинали моряци. Четиринайсет души са спасени, седем са в неизвестност. Спасителните операции продължават.\n\r\nФедералната агенция за морски и речен транспорт (Росморречфлот) заяви, че пожарът избухнал на корабите \"Маестро\" и \"Кандий\", по време на прехвърляне на гориво от единия на другия, извън териториалните води на Русия. На борда на \"Кандий\" се намирали 17 души, девет от които - граждани на Турция и осем - на Индия. На борда на \"Маестро\" имало 14 души - седем турци и седем индийци, предава БТА.\n                    \n                    \n                \r\nПет морски съда продължават издирването на членовете на екипажите на двата запалили се кораба в Черно море, като на сутринта е предвидено да се включи и хеликоптер, съобщи Новоросийският морски спасително-координационен център, цитиран от ТАСС.\n\r\nТази нощ времето в района се влоши. Лошото време засега не позволява спасените моряци да бъдат закарани на брега.\n\r\nПо последни официални данни са загинали 11 души, а 12 са спасени. Продължава издирването на останалите девет души.\n\r\nАсошиейтед прес съобщи за 14 загинали, като уточни, че телата на трима от тях са били единствено забелязани във водата, но не е било възможно да бъдат извадени.", "date": "2019.01.22", "title": "Най-малко 11 жертви взе пожар на два кораба в Черно море"}
{"url": "https://www.dnes.bg/sofia/2019/01/22/remontite-prez-2019-g-bul-bylgariia-no-v-koia-chast.399856", "text": "Столичната община ще отдели 6,5 млн. лв. за ремонт на бул. “България”. Това е нов обект, включен в капиталовата програма на града, съобщи зам.-кметът на София Дончо Барбалов. \n\r\nПредстои да бъде решено дали ремонтът да бъде в по отсечката от НДК до бул. “Гешов”, или в района от бул. “Гоце Делчев” до Околовръстния път, пише \"Труд\".\n\n\r\nПроектобюджетът на София за 2019 г. ще бъде гледан в Общинския съвет на 31 януари. Сега той е 1,7 млрд. лв., а първоначално обявения беше 1,5 млрд. лв. \n\r\nКапиталовата програма към него нарасна с 90 млн. лв. и стана 632 млн. лв. заради доброто изпълнение на приходите на общината. 15,7 млн. лв. – с 8 млн. лв. повече от предвиденото, отиват за ремонти на улици и мостове. \n                    \n                    \n                \r\nОтпускат допълнително и 22 млн. лв. за покупката на 10 нови метровлака. Те струват 88 млн. лв. и идват в София до 3 г. С тях влаковете за третия метролъч ще станат 30.\n\r\n3 млн. лв. допълнително отиват за нови велоалеи. С 5 млн. лв. ще бъдат изградени две сгради за яслени групи в “Триадица” и “Красно село” и ще бъдат разкрити места за 120 деца. 5,7 млн. лв. са за ремонти и апаратура в здравни заведения. За образователна инфраструктура отпускат 40,1 млн. лв. което е с 4,5 млн. лв. повече от предвиденото. През 2019 г. строят 15 забавачки. С 5 млн. лв. градят детски площадки, а с 9,9 млн. лв. – паркове.", "date": "2019.01.22", "title": "Ремонтите през 2019 г.: Бул. \"България\", но в коя част?"}
{"url": "https://www.dnes.bg/notifikacii/2019/01/22/ikonomicheskiiat-elit-v-davos-bez-trymp-putin.399857", "text": "Световни политически и бизнес лидери се събират в швейцарския град Давос тази седмица, за да обсъдят каква политика да следват на фона на опасенията, породени от забавения икономически растеж, търговските войни и Брекзит, предаде Ройтерс.\n\r\nСветовният икономически форум ще продължи до 25 януари. Въпреки че предварително обявената основна тема е глобализацията в периода на четвъртата индустриална революция, организаторите отделят не по-малко внимание на признаците за задаваща се световна криза. Те определят като основен риск за световната общност през 2019 година растящото напрежение в геополитиката и икономиката, пише БТА.\n\r\nОчаква се в работата на форума да вземат участие общо над 3000 души, включително представители на правителствата на над 100 страни и ръководители на хиляди компании от \"най-високо равнище\" , отбелязват организаторите, цитирани от ТАСС.\n                \n                \r\nМного политически лидери, включително президентите на САЩ и Франция - Доналд Тръмп и Еманюел Макрон, както и премиера на Великобритания Тереза Мей се отказаха да пътуват за Давос. Президентът на Русия Владимир Путин също няма да присъства на форума, но руските лидери не всяка година пътуват за швейцарския град, отбелязва ТАСС.\n\r\nВ Давос се очаква да пристигнат канцлерът на Германия Ангела Меркел и премиерите на Израел, Япония и Италия - Бенямин Нетаняху, Шиндзо Абе и Джузепе Конте. Президентът на Бразилия Жаир Болсонаро ще изнесе реч, а със специално послание към участниците във форума ще се обърне вицепрезидентът на Китай Ван Цишан.\n\r\nДоналд Тръмп, който бе звездата на миналогодишното издание при едно от редките появявания на действащ американски президент на форума, отказа участие тази година заради частичното блокиране на работата на федералното правителство, предаде Ройтерс.\n\r\nВ края на миналата седмица Белият дом оповести, че Тръмп е анулирал и пътуването на американската делегация, начело на която според високопоставени източници трябваше да са министърът на икономиката Стивън Мнучин и държавният секретар Майк Помпейо.\n\r\nФорумът в Давос е годишна среща на представители на световния политически и бизнес елит. От 80-те години на миналия век мероприятието има статута на едно от главните международни събития на годината. Освен политици и бизнесмени в дискусиите участват представители на обществени организации, научните среди, културни деятели и ръководители на медии.\n\r\nЗа бизнес лидерите стойността на Давос е не толкова в общите заседания, колкото във възможностите за контакти и споразумения встрани от основната програма, коментира Ройтерс.\n\r\n\"Това е най-доброто място за обмен на идеи, създаване на връзки и пропагандиране на марката\", посочва Чън Линчевски, главен изпълнителен директор на Прикъгнайз (Precognize), софтуерна стартъп компания с централа в Израел.\n\r\n\"Това е едно от онези места, където за няколко дни срещаш хора, които трудно ще срещнеш иначе\", заявява Линчевски, който е платил 50 000 швейцарски франка (50 495 долара), за да присъства на събитието.", "date": "2019.01.22", "title": "Икономическият елит в Давос – без Тръмп, Путин..."}
{"url": "https://www.dnes.bg/snimka-na-denia/2019/01/22/dyjd-i-oblaci-dnes-na-mesta-shte-prevali-i-sniag.399858", "text": "Днес ще е облачно. Слаби валежи от дъжд и сняг ще има в Северозападна България, докато в югозападните райони ще вали слаб дъжд. \n\r\nВ останалата част от страната ще е почти без валежи, но вечерта и през нощта срещу сряда ще завали и в централните части на страната. В Южна и Източна България ще духа слаб до умерен югоизточен вятър. \n\r\nПреобладаващите максимални температури ще са от 2° до 7°. Такава е  на Националния институт по метеорология и хидрология.\n\r\nНад Черноморието ще е облачно, но валежи не се очакват. Вятърът от югоизток ще се усили, ще е до умерен. Максималните температури ще са 4°-6°. Температурата на морската вода е около 6°. Вълнението на морето ще бъде 3 бала, в заливите – 2 бала.\n                \n                \r\nНад планините ще е облачно, в масивите в Западна България и Родопите със слаби валежи от сняг, под около 1200 метра – от дъжд и сняг. Ще духа умерен до силен югозападен вятър. Максималната температура на височина 1200 метра – около 2°, на 2000 метра – около минус 4°.", "date": "2019.01.22", "title": "Дъжд и облаци днес, на места ще превали и сняг"}
{"url": "https://www.dnes.bg/temida/2019/01/22/falshivi-invalidi-oshtetiavat-dyrjavata-no-ima-li-dokazatelstva.399873", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Прокуратурата вдигна мерника на хората с фалшиви инвалидни пенсии. От Прокуратурата съобщиха, че схемите с фалшиви ТЕЛК-ове са ощетили държавата с милиони, а голям процент от хората, получаващи инвалидна пенсия, са напълно здрави. Оказва се, че най-голям е процентът на ТЕЛК-овите решения в Силистра.\n\r\nВаня Григорова от КТ \"Подкрепа\" заяви пред , че зам.-главният прокурор Иван Гешев не е изнесъл никакви доказуеми данни. Според нея от Прокуратурата са направили фалшиви внушения и са си позволили да произведат фалшиви новини.\n\r\n\"България е на последните места в ЕС по разходи за социално подпомагане и пенсии. 0,26% от всички пенсии са със завишени проценти, а за 7 години само 20 човека от над 1 милион проверени са обявени за работоспособни\", каза още Григорова.\n                    \n                    \n                \r\n\"Не виждам доказателства за тези милиарди, които се тиражират\", каза и Валя Ташкова от \"Системата ни убива всички\". Според нея дори драстично се орязват проценти в ТЕЛК решенията на множество хора.\n\r\n\"Силистра е фрапантен случай, защото там инвалидните пенсии са почти два пъти повече отколкото стандартното за страната. Проблемът се влачи от 10 години. Реформа е задължително да се направи и трябва да има механизми за контрол. Такива спорадични проверки не са механизъм за контрол\", коментира Ташкова.", "date": "2019.01.22", "title": "Фалшиви инвалиди ощетяват държавата. Но има ли доказателства?"}
{"url": "https://www.dnes.bg/za-da-se-razbirame/2019/01/22/7-neshta-koito-se-sluchvat-v-tialoto-dokato-synuvame.399834", "text": "Питали ли сте се някога какво точно се случва в тялото ви, когато заспите? Този въпрос терзае учените много отдавна. Провеждат се всевъзможни изследвания, за да се разгадае този тайнствен процес в организма, който изпълнява толкова много функции.\r\nСпоред Международната асоциация за изследване на сънищата всички хора сънуват, дори да не помнят. Сънуването е естествена част от съня. Дори да ви се струва, че не сънувате, че спите прекалено дълбоко и имате усещането, че са минали 10 минути, откакто сте заспали, а пък вече е сутрин, през това време със сигурност сте сънували.\r\nОказва се, че сънищата вървят в синхрон с още куп други функции по време на съня. Телата ни правят много, докато сънуваме.\r\n                    \n                    \n                \r\nВ първата фаза на съня тялото се намира между будното състояния и заспиването. Очите се движат, докато тялото бавно започва да се подготвя за среднощната си почивка.\r\nМускулите започват да се отпускат и да потрепват. Понякога може да ви се стори, че сякаш падате от леглото. Това са така наречените хипнотични конвулсии. Невинаги човек осъзнава какво точно изпитва. В много случаи спящият не подозира, че потрепва с очи и мърда с ръце или крака.\r\n\r\nВтората фаза от цикъла на съня е потъването му в по-дълбоки дебри, където мозъкът изключва някои свои функции, една от които е пространствената ориентация. Тя е нужна само през деня, когато тялото се движи. В този момент човек изпитва редуване на по-бързи с по-бавни мозъчни вълни и импулси. Възможно е да се почувствате дезориентирани, ако внезапно бъдете събудени в тази фаза от съня.\r\n", "date": "2019.01.22", "title": "7 неща, които се случват в тялото, докато сънуваме"}
{"url": "https://www.dnes.bg/notifikacii/2019/01/22/romyt-napadnal-baba-ivanka-s-noj-tia-mu-dala-35-te-si-leva.399872", "text": "83-годишната баба Иванка от Гурково, която беше нападната в дома си и ограбена, вече е в по-добро състояние.\r\nВъзрастната жена гледала телевизия в неделя вечерта, когато чула шум от вратата. Станала да провери, но не видяла никого. Нападателят посегнал на баба Иванка, когато жената легнала да спи.\r\n\"Дойде до главата ми и ми затисна устата и започна да ме бие – без да приказва. Колко ме е удрял по лицето… След време ме хвана за дрехите и ме изхвърли на земята. Колко ме е ритал не знам, не знам как съм станала\", спомня си с ужас жената.\n\r\nСлед като я съборил на земята, престъпникът ѝ заповядал да му даде парите си, разказва жената пред bTV. \r\n                \n                След като се възпротивила, той взел нож от масата и в този момент баба Иванка решила да му даде парите от страх да не я убие.\r\nСлед като си тръгнал, възрастната жена отишла при съседа си и оттам извикали полиция.\r\nЖената разказа, че е разпознала нападателя си – ром от града, когото е виждала заедно с други хора. \r\nЖената подчерта, че не е имала пререкания с тях. Мъжът е на 40 години и е криминално проявен.", "date": "2019.01.22", "title": "Ромът нападнал баба Иванка с нож... Тя му дала 35-те си лева"}
{"url": "https://www.dnes.bg/notifikacii/2019/01/22/prognozite-na-ft-brexit-sprian-trymp-na-syd.399877", "text": "По всичко изглежда, че бъдещето в ерата на Доналд Тръмп и Brexit, протекционизъм и популизъм, е по-трудно за предсказване. За анализаторите на Financial Times очевидно е така. Те са отговорили грешно на осем от 20-те въпроса от миналата година, най-лошият им резултат от няколко години. Те сгрешиха, като предвидиха, че срещу Доналд Тръмп ще стартира процедура по импийчмънт (въпреки че Едуард Люс повтаря прогнозата си тази година). Те заложиха и на грешния кандидат на президентските избори в Мексико, не познаха и за бюджета на еврозоната и за победителя на Световното първенство по футбол.\r\nАнализаторите бяха твърде оптимистично настроени по отношение на цените на петрола, ръста на възникващите пазари и индекса S&P 500. В светлината на напускането на гуверньора на централната банка на Индия, може да анализаторите на FT са отишли твърде далече, когато прогнозираха, че премиерът Нарендра Моди ще проведе нов икономически експеримент през 2018 година.\r\n                \n                Да видим какви са прогнозите за 2019 г.\r\n\r\nДа. В дванадесет без пет Великобритания ще се освободи от този акт на самонараняване. Brexit значи Brexit, заяви Тереза Мей през 2016 г., но след две години на горчиви аргументи дори партията на премиера не може да се се разбере какво означава това на практика. Тъй като парламентът няма да може да постигне съгласие за една-единствена версия на Brexit, проблемът ще се върне обратно към избирателите. Те ще могат да гласуват на втори референдум и да възстановят репутацията на Обединеното кралство като нация, която не желае да жертва просперитета и сигурността заради една идеологическа обсесия. Зад тази прогноза се таи и надежда, и очакване, признава Филип Стивънс от Financial Times.\r\n\r\nНе. Въпреки че лидерът на опозицията подобри публичния си имидж, той не успява да надхвърли нивото на лейбъристката партия. Обединеното кралство може да проведе общи избори през 2019 г., но далеч не е сигурно, че Корбин ще ги спечели. Проучванията на общественото мнение показват, че популярността му изостава от тази на Тереза Мей и неговата собствена партия. Корбин не може да убеди избирателите, че е в състояние да поеме ръководството на страната. Но ако Консервативната партия продължи изтощителната си война срещу Европа, лейбъристите биха могли да излязат победители от развалините, особено ако Корбин вече не е начело. Прогнозата е на Себастиан Пейн.\r\n\r\nДа. Френският президент няма избор. Да се откаже от това, означава да се откаже от политическото си съществуване. Тактическа пауза изглежда неизбежна, за да облекчи гнева на антиправителствените демонстранти и за да се усети въздействието на намаляването на жилищния данък и по-високата минимална заплата. Но Макрон ще продължи реформите при пенсионното осигуряване, осигуряването при безработица и корпоративното регулиране. Мерките за рационализиране на държавата ще бъдат по-малко драстични, но те могат да помогнат за отговор на критиките на протестиращите срещу прекомерното данъчно облагане. Въпреки това, за да се избегнат допълнителни смущения, Макрон ще трябва да промени стила си на лидерство и да слуша повече хората. Тази прогноза е на Бен Хол.\r\n\r\nДа, тези избори предполагат идеалната възможност за големи победи на популистите и националистите. Според проучванията имиграцията е най-важният въпрос за гражданите в повечето страни. Европейските избори често се използват за изразяване на протест срещу управляващите политики. Освен това се прилага пропорционалното представителство, което помага на популистите. Националистическите партии като \"Лигата\" на Матео Салвини в Италия, Алтернатива за Германия и Шведските демократи, вероятно ще спечелят значителни победи. Като цяло обаче центристкото проевропейско мнозинство ще остане на власт. Но следващият парламент ще бъде много по-разделен и войнствен. Прогнозата е на Гидеон Рахман.\r\n\r\nДа, разследването на Робърт Мюлер ще стигне до впечатляващо заключение в началото на 2019 г. с цял потоп от обвинения и опустошителен доклад. Тръмп ще отрече, че е имал сътрудничество с Русия, за пробив на канали за комуникация на демократите и координиране на публикациите. Поради растящия гняв на демократите говорителят на парламента Нанси Пелоси ще позволи изслушвания. Президентът Тръмп може да бъде обвинен от доминирания от демократите Конгрес с обикновено мнозинство. Но Сенатът, където за обвинение е необходимо мнозинство от две трети, това няма как да мине. Всичко това би създало условия за президентски избори през 2020 г., които ще се съсредоточат върху върховенството на закона. Прогнозата е на Едуард Люс. \r\n\r\n\r\n\r\n", "date": "2019.01.22", "title": "Прогнозите на FT: Brexit спрян, Тръмп – на съд! "}
{"url": "https://www.dnes.bg/akoshtete-vqrvaite/2019/01/22/myjete-ot-niakoi-zodii-sa-preliubodeici-eto-ot-koi.399835", "text": "Да бъдеш измамен в любовта е може би едно от най-труднопоносимите разочарования, които човек може да претърпи във връзката. Чувството е ужасно. Тъкмо си мислиш, че си единствената за него и откриваш, че той ти е изневерявал отново и отново. Извинява се, кълне се, че това няма да се повтори никога повече, но се случва пак.\r\nМъжете от някои зодии са серийни прелюбодейци. В природата им е да изневеряват. Не могат да устояват на изкушението, а и има толкова много риби в морето. Те винаги се нуждаят от странична връзка, за да се чувстват добре. Трудно е да им се има доверие, особено когато сте ги хванали повече от веднъж в крачка.\r\nЧувствата ви заливат като вълна. Започвате да се чудите дали някога изобщо ви е обичал и какво да правите оттук нататък.\r\n                    \n                    \n                Някои зодиакални знаци са по-верни от други. Ако сте попаднали на някого от най-заклетите прелюбодейци в зодиака, внимавайте. Ето кои са те.\r\n\r\nБлизнаците са една от най-общителните зодии. Те обичат да са винаги в компанията на хора. Могат да разговарят с часове на различни теми. Енергични са, обожават срещите с нови хора и умеят да се забавляват. По тези и още много други причини Близнаците са обаятелни и привлекателни за околните. Те лесно откриват обект, към когото да насочат вниманието си, а често и нещо друго.\r\nЛюбопитната натура на Близнаците ги подтиква да опознават и изучават другите. Те се интересуват от това да бъдат харесвани. Това ласкае егото им. Често заради това и трудно устояват на изкушението. Невинаги е от липса на любов. Просто природата им е такава. Лесно губят интерес и го търсят на друго място.\r\nБлизнаците също така са известни с колебливостта и нерешителността си. На единия ден може да ви обожават, а на следващия да се отнасят с вас с пълно безразличие. Твърде непредсказуеми са.\r\n\r\nВезните мразят да са сами. Изкушението да изневерят идва в моменти, в които половинките им са твърде заети с техните си неща. Везните искат партньор, който да им дава цялото си внимание. Само за миг да не получат онова, от което имат нужда и обръщат погледа си встрани, понякога само за да направят напук.\r\n", "date": "2019.01.22", "title": "Мъжете от някои зодии са прелюбодейци. Ето от кои!"}
{"url": "https://www.dnes.bg/stranata/2019/01/22/kradec-svi-kutiiata-za-dareniia-ot-cyrkva-v-pernishko.399885", "text": "Неизвестен извършител е откраднал пари от кутии за дарения в църква в село Драгичево, съобщиха от МВР – Перник.\n\n\r\nПрестъплението е станало на 20 януари. Извършителят е проникнал в светата обител, счупвайки малко странично дървено прозорче. \r\nИзвършен е оглед на местопроизшествието от служители на Второ РУ. Започнато е досъдебно производство.", "date": "2019.01.22", "title": "Крадец сви кутията за дарения от църква в Пернишко"}
{"url": "https://www.dnes.bg/obrazovanie/2019/01/22/obrazovatelniiat-ministyr-dostignahme-pika-na-gripa.399886", "text": "В 1071 училища и детски градини в страната са преустановени учебните занятия заради грипната епидемия. Това каза министърът на образованието и науката Красимир Вълчев.\r\n\"Днес достигнахме пика от гледна точка на броя на училищата, които са в грипна ваканция. Над една четвърт от всички училища и детски градини в страната са в грипна ваканция\", каза Вълчев, цитиран от bTV.\r\nОт днес в грипна ваканция са 194 училища в Пловдивска област, 122 училища във Варненска област и 69 училища в област Добрич. По предписание на РЗИ няма занятия в 97 училища в София-област.\r\nВ област Пазарджик не се учи в 122 училища, в 60 училища в област Смолян, в 43 училища в област Ямбол и в 40 училища в област Перник.\r\nПоследен ден от грипната ваканция са 137 училища в Бургаска област, в 120 училища в област Стара Загора и в 65 училища в Шуменска област.", "date": "2019.01.22", "title": "Образователният министър: Достигнахме пика на грипа"}
{"url": "https://www.dnes.bg/football/2019/01/22/bfs-izgotvi-programata-levski-cska-na-24-fevruari.399887", "text": "Спортно-техническата комисия към БФС утвърди програмата от 21-и до 26-и кръг в Първа професионална лига. Вечното дерби между Левски и ЦСКА ще се играе на 24-и февруари от 14:45 часа на стадион \"Васил Левски\".\r\nДебютът на новия треньор на \"сините\" Георги Дерменджиев пък ще е на 17 февруари от 17:30 часа, когато Левски приема Локомотив (Пловдив). Шампионът Лудогорец пък ще стартира на 15 февруари от 17:30 часа в Стара Загора срещу Верея.\r\n15.02 /петък/ Верея - Лудогорец 17.30\r\n16.02 /събота/ Ботев Вр - Витоша 12.30\r\nЧерно море - ЦСКА 15.00\r\nБотев Пд - Славия 17.30\r\n17.02 /неделя/ Етър - Дунав 12.30\r\nСептември - Берое 15.00\r\nЛевски - Локомотив Пд 17.30\r\n ", "date": "2019.01.22", "title": "БФС изготви програмата: Левски - ЦСКА на 24 февруари"}
{"url": "https://www.dnes.bg/obshtestvo/2019/01/22/tyrsi-se-spiashtite-akcii-ot-bonovite-knijki-na-privatizaciiata.399871", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСамо преди няколко дни стана ясно, че държавата ще направи опит да събуди така наречените \"спящи акции\" в боновите книжки.\r\nКабинетът призова всеки, който има акции от масовата приватизация, да се поинтересува от тях. В противен случай те отново ще станат собственост на държавата.\r\nПо предварителни разчети около 2 милиона българи притежават акции за около 2 милиарда лева. Голяма част от хората, притежатели на бонови книжки с дялове от приватизирани части от държавната собственост, са ги забравили или не знаят за какво могат да им послужат те.\r\nДруги са загубили данните за притежаваните акции от техни предци, но по-голяма част от обикновените граждани, участници в масовата приватизация, не са потърсили информация какво се случва с техните дялове.\r\n                    \n                    \n                \"Ние сме длъжни да помогнем на хората, които не са информирани и притежават вече 20 години бонове от масовата приватизация, да намерят информация и да получат дивидента, на който имат право, ако има такъв, без да срещат пречки в това\", това каза пред  Васил Големански, заместник-председател на Съвета на директорите на БФБ-София и управител на Централен депозитар.\r\nИнформационната кампания, която ще е основата на обсъжданата концепция, е закъсняла с 20 години, смята Радослава Масларска, председател на УС на БАЛИП.\r\nПо думите й хората не са били наясно за какво са им нужни тези приватизационни бонове и как могат да се възползват от тях. \r\nПо повод коментарите за вариант на нова национализация на частна собственост, Масларска акцентира върху същността на концепцията, предложена за обсъждане.\r\n\"Да не започваме от края на концепцията, а да погледнем нейните части. Хората е добре да знаят, че може би имат дивидент, който може би работи като един банков депозит. 30% от публичните компании, които са раздали дивидент, са основани със собственост от масовата приватизация, а той трябва да бъде потърсен в срок от 5 години\", каза още Масларска.\r\nГолемански пък поясни, че след като мине общественото обсъждане и се натрупат мнения, ще бъде определено и дефинирано какво е спяща акция, а след това ще последват и законодателни промени, за да се решат въпросите.", "date": "2019.01.22", "title": "Търси се: Спящите акции от боновите книжки на приватизацията"}
{"url": "https://www.dnes.bg/obrazovanie/2019/01/22/uvajenie-doverie-koi-sa-lipsite-v-obrazovanieto-v-bylgariia.399888", "text": "Състоянието на образованието в България проследява режисьорът Николай Михайлов в документалния филм \"Ангели в действие\".\r\nЛипсата на уважение и подкрепа на учителите, нищожният престиж на професията, нарушената връзка между деца, родители и преподаватели и нуждата от нови методи, които да възпитават граждани, а не поданици са част от темите в продукцията.\r\nРежисьорът разказва за онези силни изчезващи индивидуалисти, които дават летящ старт на своите възпитаници и ги вдъхновяват да постигат успехи на международно ниво, но често не получават признание за своите усилия, а младите умове, които са обучили, изтичат безвъзвратно в чужбина.\r\n\"Трябва най-накрая да осъзнаем, че това, което от години не се случва в българското образование, касае всеки един от нас и че то е ценност, която услужливо сме делегирали на учителите и държавата, но това не ни носи търсеното спокойствие и просперитет.\r\n                    \n                    \n                Позитивната промяна означава общи, постоянни и смислени усилия и точно това дискутират ангелите във филма – как да върнем престижа на професията и уважението към даскала, за да мотивираме младите да тръгнат по стъпките на своите вдъхновители. Ако не го направим сега, ни чака безрадостно бъдеще на невежество, а то излиза най-скъпо\", коментира Николай Михайлов.\r\nПълнометражният документален филм „Ангели в действие“ е на етап постпродукция и от днес започва да набира средства, за да бъде завършен. Crowdfunding кампанията предвижда разходи и за поетапното му разпространение в цялата страна.\r\n ", "date": "2019.01.22", "title": "Уважение, доверие: Кои са липсите в образованието в България?"}
{"url": "https://www.dnes.bg/stranata/2019/01/22/bavno-li-byrza-speshna-pomosht-zashto-pak-ima-nedovolni.399879", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОтново сблъсък между пациенти и медици. Дете с церебрална парализа от село Лесново получава епилептичен пристъп. Баба му и дядо му, които го гледат, веднага звънят на Бърза помощ. Но според тях, екипът не се е държал адеквато. Историята е на малкия Ангел, който медиците все пак успяват да стабилизират.\r\n\"Петък вечерта Ангел получи гърч. Звънях няколко пъти на 112, но ми казаха, че няма линейка. След това ми казаха, че идва линейка от Ихтиман. Започнах да звъня на 112 в 13.30 часа. След като дойде екип отидохме в Клиниката по пулмология. Там ни казаха, че нямат сестра. Медиците си говореха докато детето беше в гърч. В 15.15 ч. Ангел беше хоспитализиран. Медиците овладяха положението, гърчовете спряха, започна да диша. В неделя той започна да се дави. Но благодарение на дарители имаме аспиратор, който му помага да не се дави. Сега събираме средства за храната, която трябва да го изправи на крака\", сподели бабата на Ангел - Лиляна Саладинова.\r\n                    \n                    \n                Съпругът ѝ Стефан Саладинов потвърди, че медиците са се държали неадекватно с тях.\r\n\"Още се чудя как запазих самообладание. Детето беше в гърч, а лекарите ни задаваха излишни въпроси\", отбеляза той пред репортера на  Димитър Димитров.\r\n\"В 13.53 ч. получихме сигнал, две минути по-късно тръгва екип от Ихтиман. В 14.20 ч. пристига първият екип на място. От Ихтиман до с. Лесново са 30 километра. Впрегнахме наличния си ресурс, за да спасим живота на детето. Изпратихме два екипа. Има излишно сатанизиране на лекарите и медиците. Те помагат с каквото могат, за да спасят живота на пострадалите. Но те не са богове\", поясни говорителят на Спешна помощ Катя Сунгарска.\n\r\n ", "date": "2019.01.22", "title": "Бавно ли бърза \"Спешна помощ\": Защо пак има недоволни?"}
{"url": "https://www.dnes.bg/business/2019/01/22/pilotite-v-regulirana-sreda-s-ogranichena-kreativnost.399904", "text": "Пилотите работят в регулирана среда с ограничено пространство за креативни решения, заяви Марио Бакалов, пилот, в ефира на .\r\n\"Още като малко дете исках да летя. Пилотите в един самолет през 1985 г. ми позволиха да надникна в пилотната кабина. Бях на 5 години, но гледката ме впечатли. Аз мечтаех да стана пилот в чужбина. По онова време това е било нестандартно и трудно постижимо желание. Целият път до мечтата е труден, като продължава и след това. Пилотът трябва да обновява своя лиценз на всеки 3 месеца, трябва да се доказва в тренажори, да ходи на медицински прегледи. Това ни държи активни, така опресняваме знанията си\".\r\n                    \n                    \n                Мениджърите и пилотите имаме много общо, смята Марио Бакалов. Работим в комплексна и динамична сфера с отговорни решения, които водят до важни последици, допълни той.\r\nКандидатствах като стюарт и започнах да летя на Боинг 747 на дълги разстояния като такъв, разкри Бакалов. Така придобих добър опит, уточни още той.\r\nМотивационният лектор сам по себе си трябва да бъде позитивна личност, спомена гостът. Разказвам за своя път, пречки, успех, твърди пилотът.\r\nВ регулирана среда се работи по-лесно, защото всичко е стандартизирано, отбеляза Марио Бакалов. От друга страна, пространството за креативни решения не е чак толкова голямо, сподели той. \r\nПовече подробности прочетете на сайта на", "date": "2019.01.22", "title": "Пилотите – в регулирана среда с ограничена креативност"}
{"url": "https://www.dnes.bg/stranata/2019/01/22/jena-udari-lekarka-s-telefon-zaradi-bolno-bebe.399880", "text": "35-годишна жена е нападнала лекарка от Спешната помощ в Горна Оряховица.\r\nПострадалата е потърсила съдействие в полицията в 01.10 часа на 21 януари.\r\nТя обяснила, че жена с малко дете е дошла в кабинета и се държала агресивно.\r\nДетето било с висока температура и се налагало да бъде транспортирано до великотърновската болница. Докато го преглеждали обаче, придружаващата го жена се развикала и ударила през лицето с телефона си потърпевшата.\r\nИзвършителката е откарана с бебето в болница във Велико Търново, но срещу нея е образувано бързо производство за причиняване на лека телесна повреда.", "date": "2019.01.22", "title": "Жена удари лекарка с телефон заради болно бебе"}
{"url": "https://www.dnes.bg/index/2019/01/22/facebook-i-twitter-znaiat-koi-si-i-bez-profil.399907", "text": "Facebook и Twitter могат да изработят и изчислят огромни подробности за личния ви живот, дори и никога да не сте ги ползвали, според ново изследване на учени от университета Върмонт и Университета на Аделаида.\r\nС други думи - възможно е да се предскаже какво бихте казали, само чрез вглеждане в профилите на хората, с които излизате.\r\nИзследването подкопава идеята, че личният избор е централна част на неприкосновеността на личния живот и че е възможно самостоятелно да се откажете от проследяването и събирането на данни от социалните мрежи.\r\nУчените установиха, че е възможно да се използват съобщенията от осем или девет контакта на даден човек, за да се предскаже с 95% точност какво би могъл да публикува той по-нататък.\r\n                \n                Това ни свежда до мисълта, че създаването на акаунт в социална мрежа като Facebook наистина означава, че предавате данни и за вашите приятели, пише Independent.\r\n\"Няма място за скриване в социалните мрежи\", казва Люис Мичъл, съавтор на новото проучване.\r\nИзследователите всъщност показват, че съществува математически лимит за това колко от предсказуемата информация за дадено лице може да се изчисли в социална мрежа. Но няма значение дали тази информация е предоставена от самото лице, или от някой друг.\r\n\"Не контролираме сами поверителността си на социалните медийни платформи\", казва професор Джим Багроу.  \"Вашите приятели също имат думата\".", "date": "2019.01.22", "title": "Facebook и Twitter знаят кой си... и без профил!"}
{"url": "https://www.dnes.bg/stranata/2019/01/22/isterichna-jena-ritna-policai-v-plovdiv.399915", "text": "Жена е задържана за проявена агресия към служител на реда в Пловдив, съобщиха от МВР.\n\r\nОколо 14 часа вчера при преминаване покрай магазин на бул. \"Пещерско шосе\" автопатрул се намесил, за да прекрати продължително... натискане на клаксон на кола.\r\nШофьорката му била изнервена, че пътят й е препречен от спрял за малко друг автомобил. \r\n43-годишната жена зад волана не само отказала да се подчини на полицейско разпореждане, но и при слизане от колата ритнала единия от униформените.\r\nТя е арестувана за 24 часа, а срещу нея е образувано бързо производство за нанасяне на лека телесна повреда на служител на МВР.", "date": "2019.01.22", "title": "Истерична жена ритна полицай в Пловдив "}
{"url": "https://www.dnes.bg/rusia/2019/01/22/pytnik-opita-da-otvleche-samolet-na-aeroflot.399931", "text": "Руски пътнически самолет кацна аварийно, след като един от пасажерите поиска машината да поеме към Афганистан, предаде ДПА, като се позова на агенция Интерфакс.\r\nПътникът изглежда има психични проблеми, казаха неназовани източници от руския транспортен сектор.\r\nЗасега няма повече подробности за поведението на мъжа.\r\nСамолетът, който е на руската авиокомпания \"Аерофлот\", изпълнявал полет от западния сибирски град Сургут за Москва, когато пътникът, идентифициран като 41-годишен руснак, отправил своето искане.\r\nМашината кацнала на летището в град Ханти-Мансийск, намиращ се на около 300 км западно от Сургут.\r\nПътникът е бил задържан, заяви източник на ТАСС.\r\nЛетището в Ханти-Мансийск съобщи, че работи в нормален режим.\r\n/БТА/", "date": "2019.01.22", "title": "Пътник опита да отвлече самолет на \"Аерофлот\""}
{"url": "https://www.dnes.bg/balkani/2019/01/22/dojiviahme-syrbi-obiaviha-horata-v-makedoniia-za-bylgari.399868", "text": "\r\nЕдно видео от спасяването на кръста на Богоявление, привлякло вниманието на медии в Сърбия, май разкри повече, отколкото са възнамерявали в западната ни съседка.\r\nКадрите са заснети някъде в Република Македония. Чуват се реплики на присъстващите на церемонията. Те са на езика, който се говори в съответния район – за всеки българин е кристално ясно къде все пак се намира той.\r\n                    \n                    \n                Речта е единственият ориентир за хората, непознаващи конкретното място, тоест къде се намира въпросният мост, и очевидно в Сърбия тя се възприема като българска.\r\nВидеото е публикувано във Facebook от Страхиня Чалович с текста: \"За наш късмет освен нас ги има и българите\".\r\nВ сръбския вестник \"Телеграф\" пък има цял материал за тези кадри под заглавието: \"Така българите плуват за честния кръст: когато всички скачат в ледената вода, едно момче се прави \"на по-умно\" и изпързалва всички\" и с подзаглавие: \"Справедлива ли е тази \"победа\"?\r\n\"През последните дни /в Сърбия Йордановден се празнува по старому – на 19 януари/ видяхме безброй видеа от хвърлянето за спасяване на кръста, но това, което идва от България, е абсолютният победител\", пише сръбското издание.\r\nИ обяснява: \"На него се вижда как група млади хора чакат знак да влязат в ледената вода в реката и да доплуват до честния кръст, който чака от другата страна, на брега, а маса хора следят надпреварата от моста. Един от тях обаче решава да надхитри всички останали и след дадения знак не скача във водата, а изтичва по брега и стига до наградата. Накрая всички го поздравяват, а какво мислите вие за тази \"победа\"?\", гласи материалът в сръбското издание.\r\n ", "date": "2019.01.22", "title": "Доживяхме! Сърби обявиха хората в Македония за българи!"}
{"url": "https://www.dnes.bg/snimka-na-denia/2019/01/22/na-mesta-dyjd-na-drugi-sniag-temperaturite-11-gradusa.399913", "text": "Времето ще остане облачно и през следващото денонощие. На много места в страната ще има валежи: в Северозападна България - от дъжд и сняг, в останалите райони предимно от дъжд. Значителни ще са количествата в Рило-Родопската област.\r\nЩе духа слаб, след обяд в Източна и Южна България умерен вятър от юг-югоизток, в северозападните райони - от североизток. Минималните температури ще са предимно между минус 1 и 4 градуса; максималните, в по-голямата част от страната, ще са между 6 и 11 градуса, в северозападните райони ще са по-ниски - 2-5 градуса.\r\nПрез нощта срещу четвъртък валежите ще продължат. Атмосферното налягане е по-ниско от средното за месеца и още ще се понижи, сочат .\r\n                \n                Над Черноморието ще е облачно, на места с валежи от дъжд. Ще духа умерен югоизточен вятър. Максималните температури ще са 10-12 градуса. Температурата на морската вода е около 6 градуса. Вълнението на морето е 3 бала.\r\nНад планините ще е облачно. Ще има валежи от сняг, под около 1200 метра - от дъжд. Значителни ще са валежите в Рило-Родопската област. Ще духа умерен до силен вятър от юг-югозапад, който вечерта още ще се усили.\r\nМаксималната температура на височина 1200 метра ще е около 3 градуса, на 2000 метра - около минус 2 градуса.\r\nВ четвъртък ще е облачно. Валежите ще обхванат цялата страна и ще се усилят. В северозападните райони и по високите полета на Западна България ще превалява сняг, а в останалата част от страната - дъжд. Ще духа до умерен, в източната половина от страната и временно силен вятър от изток. Минималните температури ще бъдат 0 и 5 градуса, а максималните - предимно между 3 и 8 градуса.\r\nВ петък с прекъсвания валежите ще продължат. На места, главно в Западна България и в Рило-Родопската област, валежите ще са значителни. Вятърът ще остане югоизточен и температурите ще са сравнително високи за периода, особено в Източна България. Преобладаващите минимални температури ще бъдат между минус 2 и 3 градуса, а максималните - между 3 и 8 градуса, в Източна България - до 10-11 градуса.", "date": "2019.01.22", "title": "На места дъжд, на други – сняг: Температурите – 11 градуса"}
{"url": "https://www.dnes.bg/stranata/2019/01/22/oshte-dve-jertvi-na-gripa-pochinaha-2-ma-myje-na-39-i-42-g.399929", "text": "42-годишен мъж е починал след сериозни усложнения, вследствие на тежък грип, в реанимцията на областната болница в Пазарджик, въпреки усилията на лекарите да спасят живота му, съобщи за \"\" директорът на здравното заведение д-р Васил Вълчев.\r\nДруги 4 пациенти са на командно дишане в КАРИТ, отново заради белодробни усложнения. \"Обстановката в болницата е неимоверно натоварена, заради многото пациенти с рeспираторни заболявания\", не скри д-р Вълчев.\n\n\n\r\nВ детските отделения са приети по 10-15 деца повече от капацитета. Поради това там са пренасочени допълнителни медицински екипи от други отделения. Препълнени са и вътрешните отделения с болни от пневмония. За пациенти с усложнения от грип са разкрити допълнителни легла в отделенията по хирургия и неврохирургия. Към момента няма върнати пациенти, които се нуждаят от болнично лечение, увери директорът на болницата.\r\n                    \n                    \n                Той очаква пикът на грипа да е до края на седмицата и се надява персоналът на областната болница да издържи на неимоверното натоварване.\r\nДруг 39-годишен помориец вероятно е починал след усложнение от грип, но още няма официално потвърждение от здравните власти.\r\nДимо Колев първо се лекувал в болницата в родния си град, но положението му се влошило и бил преместен в инфекциозното отделение на УМБАЛ-Бургас и издъхнал в реанимацията.\r\n\"Не е доказано, че е починал от грип\", казаха от здравното заведение. Затова отказали на близките му да предадат веднага тялото му и назначили аутопсия, която да определи точната причина за смъртта.\r\nСпоред лекари му били взети проби за грип, но се оказали отрицателни. Но със сигурност е бил посокен от други вируси на остри-респираторни заболявания, които са довели да пневмония, която е преминала в менингит. Колев е баща на две деца.\n\r\n ", "date": "2019.01.22", "title": "Още две жертви на грипа! Починаха 2-ма мъже на 39 и 42 г."}
{"url": "https://www.dnes.bg/notifikacii/2019/01/22/sluchai-na-salmonela-v-detska-iasla-vyv-varna.399918", "text": "Дете от общинската ясла \"Звънче\" във Варна е със салмонелоза, съобщи пред \"Фокус\" директорът на Регионалната здравна инспекция - Варна д-р Дочка Михайлова. \r\nПо думите ѝ случаят е единичен. Момиченцето е изолирано и е насочено за домашно лечение. \r\nВ момента експерти от РЗИ са на проверка на място в детското заведение. \r\n\"Случаят е изолиран. Случва се така. Тревожно е, когато има поне три епидемиологично свързани случаи\", обясни експертът. \r\nПо думите ѝ опасност от разпространяване на болестта има, когато са констатирани повече от един болен в едно детско, учебно или лечебно заведение, или в семейството. \r\nЗасега в детската ясла няма данни за други деца със симптоми на салмонела. Предстои изследване на персонала и останалите деца. \r\nВ яслата е разпоредено извършването на дезинфекция на контактните повърхности. Предстои да се установява как пострадалото дете се е заразило.", "date": "2019.01.22", "title": "Случай на салмонела в детска ясла във Варна"}
{"url": "https://www.dnes.bg/akoshtete-vqrvaite/2019/01/22/idiliia-ni-lo-iahna-kucheshki-vpriag-v-pamporovo.399927", "text": "Николета Лозанова се е отдала на зимна ваканция в Пампорово, разбира се от снимки, публикувани в профила на плеймейтката в Instagram.\r\nС нея е и дъщеря ѝ Никол, а двете се забавляват в снега. \r\nНа един от фотосите се вижда как Николета се вози на кучешки впряг, а на друга снимка - звездата е по бельо и зимно яке, яхнала е едно от кучетата и е написала: \"Моят бодигард\".\r\n \r\nНе става ясно дали половинката на Лозанова - футболистът Ники Михайлов също е в Пампорово с дамите.\r\n \r\n", "date": "2019.01.22", "title": "Идилия! Ни Ло яхна кучешки впряг в Пампорово"}
{"url": "https://www.dnes.bg/knigi/2019/01/22/istorii-za-deca-koito-smeiat-da-bydat-razlichni.399917", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЛитературният блогър Темз Арабаджиева представи пред  новата книга на Бен Брукс \"Истории за деца, които смеят да бъдат различни\". В нея участие има и историята на Дядо Добри.\r\n\"Истории за деца, които смеят да бъдат различни\" звучи като четиво, което ще разказва за исторически личности, които са оставили своята следа в историята. Всъщност Бен Брукс прави много по-странна селекция, защото тук ще открием много хора, които все още са живи, ние познаваме, но постепенно променят света\", обясни Арабаджиева.\r\nПо нейни думи това четиво е един добър начин да се запознаем с тези хора и да следим отблизо пътя им.\r\n                    \n                    \n                \"Дядо Добри обобощава много конкретно идеята на Бен Брукс - хора, които правят малки неща, за да променят света\", обясни Темз Арабаджиева.\r\nВ книгата се пресъздават кратки истории от живота на описаните личности. Изданието е с илюстрации, а стилът на писане е опростен, така че да бъде достъпен за всяка възраст.\n\r\n ", "date": "2019.01.22", "title": "Истории за деца, които смеят да бъдат различни..."}
{"url": "https://www.dnes.bg/zvezdi/2019/01/22/izpisaha-antoniia-petrova-bebeto-shte-e-blagovest.399935", "text": "Антония Петрова и бебето ѝ бяха изписани от болницата и вече са у дома. \r\nМис България 2009 дари с момче Ивайло Батинков навръх имения си ден – 17 януари, като самата тя се похвали, че всичко е минало по естествен път.\r\nПетрова спази обещанието си и първият наследник няма да се казва Антон, а ще носи името Благовест – като дядо си по бащина линия.\r\n\"На 17 януари – Антоновден, моят личен празник, със съпруга ми Ивайло Благовестов Батинков, получихме най-големия подарък в живота ни – първородният ни син! Роди се Благовест Ивайло Батинков: 3,600 кг, 53 см. Неописуема радост, щастие и гордост е това чудо, раждането на живот по естествен начин! Нормалното раждане стана възможно благодарение на нашият ангел, д-р Анна Чорбова, завеждащ отделение, която освен уникален професионалист е и прекрасен човек! \r\n                    \n                    \n                Със съпруга ми, който беше неотлъчно до мен по време на раждането и ме подкрепяше безпрекословно, изказваме сърдечни благодарности към целия екип на болницата за професионалната помощ и специално внимание на д-р Георги Симеонов, анестезиолог, както и на акушерките: Бойка Димитрова, Надя Първанова и д-р Илиева. Честитим професионалния празник – Бабинден, на всички, които помагат да се дари живот и апелирам: Нека да раждаме децата си естествено! Природата го е измислила съвършено, а и всичко е възможно и се случва по най-добрия начин, когато се довериш на правилните специалисти. Пожелавам на всеки това най-велико щастие! Бог ни благослови, с Блага Вест – Благовест, нека Св. Антоний го закриля!\", написа блондинката в социалните мрежи.\r\nНаскоро Антония даде заявка, че на втория месец след раждането семейството отново ще потегли на пътешествие, пише \"Монитор\". По техни сметки, докато е бил в корема на майка си, Благовест е посетил 4 континента и 17 държави. \r\n", "date": "2019.01.22", "title": "Изписаха Антония Петрова, бебето ще e Благовест"}
{"url": "https://www.dnes.bg/obshtestvo/2019/01/22/firmite-osigurovkite-poravno-shte-vdignem-zaplatite.399922", "text": "\n\r\nОсигурителните вноски да бъдат разпределяни поравно между работодатели и работници, настоява бизнесът.\r\nСпоред работодателите това няма да се отрази на заплатите, защото ще бъде компенсирано от увеличение на трудовите възнаграждения. За целта с промени в Трудовия кодекс може да бъдат въведени нов тип трудови договори, обясни председателят на Асоциацията на индустриалния капитал Васил Велев.\n\r\n\"Нашето предложение е в трудовите договори да се записват две числа, които говорят нещо. Едното е общият разход за труд - така е в Румъния, в Македония, и в много други страни. Другото число е нетната сума, която получава след всички удръжки работникът\", каза той, цитиран от БНР.\n                    \n                    \n                \r\nТака според него в рамките на общия разход за труд и на нетния доход нищо няма да се промени, но ще има повече прозрачност. \n\r\n\"Това, разбира се, няма да повиши доходите на хората. Доходите на хората ще се повишат от повече и по-добра работа. Това може да бъде въведено при условие крайната чиста сума да се запази. В случая не става дума за ощетяване на някой или за облагодетелстване на друг, а за повече прозрачност в отношенията\", каза още Велев.\n\r\nПредстои предложението за реформа да бъде обсъдено със социалните партньори.", "date": "2019.01.22", "title": "Фирмите: Осигуровките поравно, ще вдигнем заплатите!"}
{"url": "https://www.dnes.bg/stranata/2019/01/22/shofior-se-zabi-v-dyrvo-postradaha-chetiri-jeni.399939", "text": "Четири жени са пострадали при катастрофа на пътя между Асеновград и Болярци, съобщиха от пловдивската полиция.\r\nСигналът за пътния инцидент е получен в 07:00 часа на 21 януари на тел. 112. \r\nСпоред първоначалната информация лек автомобил \"Опел\" с 54-годишен водач се движил с несъобразена скорост, излязъл вляво извън пътя и се ударил в дърво. \r\nВ болница били откарани четири пътнички на възраст между 46 и 63 години, две от тях са оставени за наблюдение без опасност за живота.\r\nНяма данни за употреба на алкохол от страна на водача.", "date": "2019.01.22", "title": "Шофьор се заби в дърво, пострадаха четири жени"}
