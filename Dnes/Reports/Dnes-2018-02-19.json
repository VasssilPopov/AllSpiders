{"url": "https://www.dnes.bg/obshtestvo/2018/02/19/radev-dela-triabvat-a-ne-dumi-da-prodyljim-deloto-na-apostola.368497", "text": "Битката за законност и справедливост е задача на всяко поколение, нашето още не я е постигнало. Републиката на Апостола принадлежи на всички граждани, а не на шепа хора. В нея Отечеството не се бърка с бащиния, а законът е един за всички. Това заяви държавният глава Румен Радев, който произнесе слово пред паметника на Васил Левски в столицата, където бяха отбелязани 145 години от гибелта на Апостола на свободата, предаде \"Фокус\".\"Преди 145 години тук, на това място, увисва на бесилото Васил Левски. Гробът му е неизвестен, но заравяйки Левски, поробителят зарови и зърното на свободата, което покълна и роди днешна България\", заяви президентът Радев в словото си. Той припомни, че от Васил Левски до наши дни са запазени единствено неговото тефтерче, кичур коса и кратки писма. \"Но те струват повече от доктрина. Учат ни, че \"дела трябват, а не думи\". Дават ни вяра, че \"времето нас обръща, а и ние него обръщаме\". Днес сме република, но чиста ли? Свята ли? Циниците приемат тези въпроси с презрение, както други, в онези години вземаха Апостола за луда глава и мечтател. Тях обаче времето ги отнесе, а пред бесилото на Дякона се прекланяме всяка година\", заяви още президентът.\"Идеалът на Левски за чиста и свята република е дългосрочна програма. Много време трябваше, за да стане България република. А колко още време ще трябва, за да стане тя чиста и свята – това зависи от нас\", допълни той. ", "date": "2018.02.19", "title": "Радев: \"Дела трябват, а не думи\"! Да продължим делото на Апостола!"}
{"url": "https://www.dnes.bg/za-da-se-razbirame/2018/02/19/20-uroka-koito-triabva-da-predadete-na-vasheto-dete.368306", "text": "Кой бе последният мъдър съвет, който дадохте на вашите деца? Цялото време на един родител не би стигнало да предаде на наследниците си всички мъдрости, които е научил през живота си. Въпреки това си заслужава да опитате да споделите повече от опита си.Най-напред да обичат себе си.Когато намерят истински приятели да се опитат да ги задържат, без значение колко са далеч от тях.Вещите няма да ги направят истински щастливи.Да не съдят другите, но да бъдат готови, че те често ще бъдат съдени.Не всеки проблем е краят на света.Да не се сравняват с другите, защото те никога няма да бъдат като тях.Има дума \"Не\" и не бива да се страхуват да я използват.", "date": "2018.02.19", "title": "20 урока, които трябва да предадете на вашето дете"}
{"url": "https://www.dnes.bg/notifikacii/2018/02/19/da-si-kupish-ar-15-ot-oryjeiniia-panair-v-maiami-konstituciiata-mi-dava.368471", "text": "Пистолети, пушки, боеприпаси - всичко може да бъде открито на Оръжейния панаир, който се проведе в Маями през уикенда, дори полуавтоматичната пушка AR-15, каквато беше използвана при нападението срещу гимназия миналата седмица, при което бяха убити 17 души.55-годишният Майк Валоун си купи такава за 600 долара, за да обогати колекцията си от огнестрелни оръжия. Той вече има петдесетина. Когато го питат защо са му толкова, той отвръща: \"Защото така съм решил. Конституцията ми дава право да ги притежавам и използвам конституционното си право.\"\n\n\nВтората поправка на Конституцията на САЩ, датираща от 18-и век, наистина гарантира правото \"на притежаване и носене на оръжие\".В сряда 19-годишният Никълъс Круз откри огън по бившите си съученици в гимназията в Паркленд, на север от Маями, и уби 17 души. Той използва AR-15, оръжие, използвано и в други масови убийства: през 2017 г. по време на концерта на открито в Лас Вегас (58 убити), в църква в Съдърланд спрингс в Тексас (25 загинали) и през 2012 г. в начално училище в Нютън, щата Кънектикът (26 загинали, 20 от които деца).Медиите \"я превръщат в инструмент на злото, но тя не прави нищо сама. Нужен е човек, който да вземе пушката, да се прицели и да стреля по някого\", уверява пред АФП Майк Валоун.След всяка стрелба се подновява дебатът между тези, които искат по-строг контрол - например създаването на единна система за проверка на съдебното и психиатрично досие преди всяка продажба на оръжие - и тези, които са против, на първо място изключително влиятелната NRA (Националната асоциация на притежателите на огнестрелни оръжия).Но дори най-борбените активисти против оръжията са се отказали да искат промяна на свещената Втора поправка и не се чуват политически гласове за конфискуване на оръжия.\"Фокусирането на дебата върху контрола над оръжията е грешка и това няма да спре човек, който е решен да извърши престъпление\", смята Валоун, повтаряйки аргумент на прооръжейното лоби.\r\n\"Имам оръжия, избрал съм да ги притежавам и нося. Но съм напълно съгласен, че не са за всеки. Трябва да има проверки за всички, както за мен в момента\", казват той, докато продавачът проучва досието му на компютъра.\r\nВ САЩ за купуването на оръжие обикновено е достатъчно да имаш чисто съдебно минало. Но поддръжниците на засиления контрол смятат, че това е недостатъчно и искат да се проверяват и данни за психическото състояние купувачите. Такъв е случаят с убиеца от Паркленд, който е минал \"между капките\".ФБР също е подложено на критики, след като призна, че на 5 януари е получило сигнал от близък на Никълъс Круз. В него е ставало дума за насилственото поведение на младежа и намеренията му да убива в момент, когато е бил на изследвания в специализирана клиника. Но сигналът не е бил предаден.\"Можем да говорим за законодателни мерки, при условие, че това не потъпква правата ни\", заявява Джордж Фернандес, говорител на организаторите на панаира, в който участват 140 изложители.Стрелбата в сряда \"не е нещо, свързано с огнестрелните оръжия, а проблем на психичното здраве\" и младият убиец \"е трябвало да бъде идентифициран в някоя база данни като човек, който има проблеми с психиката\", уверява Фернандес.\"След тази стрелба не мисля, че проблемът е в закона\", добавя Дейниъл Бустиньос, според когото ФБР също носи част от отговорността.\"Има толкова частни собственици на огнестрелни оръжия, колекционери, които не са заплаха за никого\", уверява Ралф Мерит.Американско проучване обаче показа, че насилието към други хора може да се обясни само с тежки психологически проблеми едва в 4 на сто от случаите.Оцелелите от нападението обявиха вчера, че на 24 март ще организират голям протест във Вашингтон, с искане за по-строг контрол над оръжията. Но консервативния радио коментатор Ръш Лимбо предлага по-радикално решение: да се разреши скрито носене на оръжие в университетите и колежите, за да може да се отговори на нападение.", "date": "2018.02.19", "title": "Да си купиш AR-15 от Оръжейния панаир в Маями: Конституцията ми дава!"}
{"url": "https://www.dnes.bg/akoshtete-vqrvaite/2018/02/19/horoskop-kakvo-ni-ochakva-v-liubovta-tazi-sedmica.368460", "text": "Импулсивни сте и често прибързани, но през тази седмица някак си сте „в безопасност“. По друг начин казано, каквато и глупост да сътворите последствията няма да са много сериозни. Даже нахалното ви поведение ще предизвика по-скоро усмивка, отколкото недоволство.\r\nМоже да си направите някои експерименти на любовния фронт, да флиртувате, да си насрочвате срещи, дори и ако вече си имате гадже. Засиленият ви интерес към романтични преживявания няма да е съпроводен с бурна реакция. Шансът на необвързаните да попаднат на подходящия човек не е за пренебрегване, но колко ще продължи връзката е съвсем друг въпрос.\r\n \r\nОбикновено се разбирате с всички и е доста трудно да ви извадят от равновесие. През тази седмица ще сте още по-дружелюбни и общителни. Не търсете любовта твърде далече, тя е накъде около вас. Огледайте се, обърнете внимание на хората от обичайното си обкръжение. Ще откриете у тях привлекателни качества, които ще ви подтикнат да намалите дистанцията. Направете го, няма да съжалявате.\r\nОнези, които вече си имат приятел/ка ще са по-пасивни. Те се чувстват достатъчно сигурни във връзката си и вниманието им ще е насочено по-скоро към ежедневните задължения. Но не пропускайте почивните дни. Организирайте си някакво парти, емоциите ще са незабравими.\r\n\r\nЗа представителите на вашия знак, поддържащи постоянни романтични отношения предстои една прекрасна седмица. Направете така, че да не сте непрекъснато заедно с гаджето си. Насрочвайте си срещите през ден, през два дни. Ще установите нещо интересно, а именно, че откривате нови качества у любимия човек, че постъпки, които преди време да ви издразвали, сега не ви правят впечатление. Връзката ви ще стане много по-хармонична от преди.\r\nЗа необвързаните е много важно да мислят позитивно, да възприемат събитията с усмивка. Едно от условията за намиране на „сродната ви душа“ е да изхвърлите мрачните мисли от главата си. Скрийте „сърдития“ Близнак, нека само „добрият“ да се запознава с нови хора.", "date": "2018.02.19", "title": "Хороскоп: Какво ни очаква в любовта тази седмица"}
{"url": "https://www.dnes.bg/notifikacii/2018/02/19/olimpiiskata-mechta-zapochnala-ot-edno-zamryznalo-ezero.368490", "text": "\nИсторията и съдбата на германската фигуристка Альона Савченко, която спечели най-накрая олимпийската титла в Пьонгчанг на своята пета олимпиада, е достойна за филм. Това мнение изрази преди дни олимпийската шампионка от Солт Лейк Сити 2002 Елена Бережная и със сигурност има право.\r\nЕдин филм, започнал от замръзнало езеро в Украйна и завършил с щастлив край и сълзи на очи от щастие. \r\n \r\nЗа 34-годишната Савченко това бе пето участие на Олимпиада. Досега тя имаше всичко, без титла от олимпийските игри. Родената в Украйна фигуристка има 5 световни титли, 4 европейски титли, 4 пъти бе триумфирала на финалите на турнира Гран При, имаше и 2 бронзови медала от Олимпиадите във Ванкувър и Сочи... Десетки отличия, но без най-важното – титла от зимните олимпийски игри.\r\nАльона Савченко е родена на 19 януари 1984 година в малкия украински град Обухов, разположен на 45 км от столицата Киев. Баща й е бивш щангист и подарил първите кънки на своята дъщеря, когато тя била едва на 3. Понеже пързалка нямало, първите си стъпки бъдещата олимпийска шампионка правила на малко местно замръзнало езеро. \r\nКогато на пет години поискала да тренира сериозно фигурно пързаляне, родителите й си изправили пред сериозен проблем. Малката Альона и баща й трябвало да стават почти всяка сутрин в 4, за да може двамата да хващат първия автобус за Киев, където след ранна тренировка на пързалката двамата се завръщали отново в родния град – той за работа, а тя за училище. И това упражнение последвало в следващите 9 години.\r\nА че талант Альона има си личало още от началото. Първият голям успех тя постигнала на 15 години, когато заедно със своя партньор Станислав Морозов (станал впоследствие партньор на друга бъдеща олимпийска шампионка – Татяна Волосожар) станали юношески шампиони на света през 2000 година. \r\nСавченко за първи път участва на олимпийски игри за Украйна заедно със Станислав Морозов в Солт Лейк Сити през 2002 година. Тогава едва на 18, тя завършва 15-та на олимпийските игри. Обещаващото партньорство между двамата обаче прекъсва няколко месеца по-късно зарази здравословни проблеми на Морозов, заради които той решава да прекрати спортната си кариера. Любопитното е, че малко по-късно той я подновява в партньорство с двукрайтната олимпийска шампионка от Сочи Татяна Волосожар. \r\nОстанала без партньор, Альона поглежда към Русия, където я спрягат за бъдеща партьорка на Антон Нименко. Дуетът обаче така и не става факт заради спънки от украинска страна. Почти отчаяна от липсата на перспектива, в крайна сметка украинката заминава за Германия и неин партньор става Робин Шолкови.\r\n \r\nС него Альона става шеста на втората си Олимпиада в Торино, а по-късно печели два олимпийски бронзови медала - във Ванкувър 2010 и в Сочи 2014, но така и не стига до златото, въпреки че дуетът доминира на световните първенства, като печели цели 5 от тях. Въпреки че отиват като фаворити в Сочи, Савченко и Шолкови остават едва трети, след големите си конкуренти Татяна Волосожар/Максим Транков и друга руска двойка – Ксения Столбова/Фьодор Климов. Един месец по-късно германската двойка триумфира на световното първенство и печели своята пета титла от шампионата на планетата. По този показател Савченко и Шолкови отстъпват единствено на легендарната съветска спортна двойка Ирина Роднина / Александър Зайцев, които имат забележителните 10 световни титли през 70-те години на XX век.\r\n \r\nВъпреки триумфа на световното, след края на сезона Шолкови решава да сложи край на своята кариера, въпреки несъгласието на Альона. След кратък размисъл тя е категорична – продължава напред към следващата Олимпиада, към своята мечта за олимпийска титла, дори и с цената на това тепърва да трябва да търси нов партньор. А когато избира доста по-скромния като възможности и успехи французин Брюно Масо, средите във фигурното пързаляне съвсем не са оптимисти за олимпийската мечта на Альона. \r\nВсъщност, Савченко и Масо все още нямат нито европейска, нито световна титла заедно. Имат победи единствено в отделни турнири и голям финал на Гран При сериите от този сезон. Двамата дори пропуснаха европейското първенство в Русия преди месец само с една цел – да се концентрират единствено и само върху представянето си на олимпийските игри. \r\nЕ, упоритостта на украинката най-накрая даде резултат и след 4 години с него, Савченко най-после изпълни своята голяма мечта – да стъпи на олимпийския връх. Една мечта, започнала от едно малко замръзнало езеро...", "date": "2018.02.19", "title": "Олимпийската мечта, започнала от едно замръзнало езеро"}
{"url": "https://www.dnes.bg/obshtestvo/2018/02/19/prihodite-ot-mejdunaroden-turizym-s-ryst-ot-9-3.368486", "text": "Приходите от международен туризъм в България през 2017 г. възлизат на 6,895 млрд. лв., по данни на БНБ.Това е с 9,3% повече спрямо рекордната до момента 2016 г., когато според ревизираните данни приходите са стигнали 6,311 млрд. лв., съобщиха от Министерството на туризма.Чуждестранните посещения на туристи у нас миналата година са били близо 8,9 млн., което е със 7,6 на сто повече от 2016 г. За пазари като Гърция и Румъния тези визити са били по над 1 млн.Много добри резултати са постигнати и на входящи пазари Германия, Турция и другите балкански страни, Великобритания, Украйна, Молдова, Израел, Полша и пр.Това е чудесно постижение и доказва ефективността на нашите усилия да  надграждаме постигнатото и да работим за устойчивото развитие на  България като целогодишна дестинация, коментира министърът на туризма  Николина Ангелкова. ", "date": "2018.02.19", "title": "Приходите от международен туризъм с ръст от 9.3% "}
{"url": "https://www.dnes.bg/sofia-film-fest/2018/02/19/boksyt-kato-nachin-na-jivot-v-malko-kysmet-za-po-kysno.368436", "text": "\"Малко късмет за по-късно\" е история за двама бивши боксьори, които се срещат години по-късно. Заглавието е от едноименния сборник с разкази и новели на Палми Ранчев, по мотиви от който е създаден филмът.Режисьор е Александър Смолянов, а продукцията може да гледаме на 22-рия София Филм Фест.\r\n\"Късметът е този, в който, ако вярваш – го има. После зависи в какво си вярвал – това си получил!\", споделя режисьорът Александър Смолянов и определя филма като история за бокс, но не само.\"Предисторията е дълга, вече е на десетина години. Започна с няколко истории за София, - продължава Смолянов. - Бяхме петима приятели и всеки написа по един сюжет. \"Тилт\" беше един от тях. Във времето останахме двамата с Чавдар Живков (сърежисьор на терен на филма), с който създадохме сценария - всеки със \"своя\" герой, с неговата житейска съдба. И в един ден, в един град, двете съдби се пресичат\".\r\nЗа главната роля Александър Смолянов още от самото начало избира Цветан Алексиев. Другият главен герой, сценарно създаден от Чавдар Живков, е изгран от Явор Борисов. Той се присъединява към продукцията на по-късен етап, но се впуска в приключението със сърце, душа и тяло - напълнява с 10 кг за част от снимките, които пресъздават миналото, и след това отслабва с 15 кг – за моментите, които пресъздават настоящето в историята.Той е бивш боксьор и тренировките, на които се отдава в продължение на 3 месеца, му помагат да изгради достоверно героя си. Цветан Алексиев също тренира месеци наред за своята роля. И двамата дават всичко от себе си в подготовката и по време на снимачния процес.В \"Малко късмет за по-късно\" участват още Филип Трифонов, Стефан Денолюбов, Глория Петкова, Маргарита Хлебарова. Оператор е Димитър Костов, а музиката е дело на Гаро Ашикян. \r\n ", "date": "2018.02.19", "title": "Боксът като начин на живот в \"Малко късмет за по-късно\""}
{"url": "https://www.dnes.bg/obshtestvo/2018/02/19/nakazani-ot-sydbata-i-dyrjavata-bogatite-polusiraci.368494", "text": "Без родител и без пенсия - защо държавата отказва отпускането на персонална пенсия на деца, които са останали полусираци?\n\n\n\"Когато детето остане без един родител, то има право на наследствена или персонална пенсия. Наследствената пенсия се отпуска с оглед на осигурителния стаж на родителя, който е починал. Когато този стаж липсва, детето има право на персонална пенсия. Тук започват абсурдите - тази персонална пенсия трябва да бъде одобрена от общината, а след това трябва да бъде гласувана от Министерски съвет\", коментира пред Нова тв адвокат Златина Хаджипанайотова, която губи съпруга си преди година и половина и остава сама с трите си деца. \"За да може въобще да бъде обсъждана персоналната пенсия на вашето дете, вие трябва да отговаряте на условието доходът ви да е под гарантирания минимален доход, който към днешна дата е 75 лева на човек от семейство на месец. Минималната работна заплата е 510 лева\", уточни тя. Темата са пенсиите, които държавата отпуска на полусираците, ще бъде повдигната в понеделник от омбудсмана Мая Манолова. Очаква се тя да предложи промени в законодателството, които да облекчат родителите. ", "date": "2018.02.19", "title": "Наказани от съдбата и държавата: \"Богатите\" полусираци"}
{"url": "https://www.dnes.bg/akoshtete-vqrvaite/2018/02/19/dyram-romantika-i-srednovekovna-atmosfera.368470", "text": "Любовта е целогодишно в Дърам (Англия) със зашеметяващата му природа и архитектура, които ни отнасят в една приказна, романтична атмосфера. Обявен за вторият най-романтичен град във Великобритания, това е едно чудесно място, което да посетите с половинката през идващото лято.Вижте 5 причини да изберете точно Дърам.Замъкът представлява норманска крепост, построена през 11-ти век, като демонстрация на мощта на норманския крал в северните земи на Англия. Той, както и катедралата са част от световното кутурно наследство на ЮНЕСКО, а днес в него се помещава известният университетски колеж Дърам.Катедралата, построена през 10-ти век е считана за едно от най-прекрасните примери за норманска архитектура и има невероятно богата история, която включва многобройни викингски набези, а централната кула е висока 66 метра. Градът е известен с множеството минерални извори, като местните СПА центрове са обявени за най-добрите в северна Англия.По-голямата част от населението на Великобритания живее в гъсто населени градски райони със силно замърсен въздух. Но в Дърам погледът стига до 2000 метра по всяко време, като най-далечният космически обект, който може да видите с невъоръжено око е Галактиката Андромеда - огромен остров звезди, много подобен на Млечен път. ", "date": "2018.02.19", "title": "Дърам – романтика и средновековна атмосфера"}
{"url": "https://www.dnes.bg/obshtestvo/2018/02/19/poklon-pred-apostola-za-besilo-slavno-koeto-e-s-krysta-ravno.368496", "text": "\nТрадиционно шествието тръгна от храм \"Св. София\" до паметника на Апостола. В шествието се включиха вицепрезидентът Илияна Йотова, кметът на София Йорданка Фандъкова, омбудсманът Мая Манолова, зам.-кметът Тодор Чобанов, началникът на Военна академия \"Г. С. Раковски\" ген.-майор Груди Ангелов, председателят на БСП Корнелия Нинова, председателят на ПГ ГЕРБ Цветан Цветанов, общински съветници и депутати. Шествието се предвождаше от представители на Българската православна църква. Полицейското присъствие в района е засилено. Движението около храмовете \"Св. Александър Невски\" и \"Св. София\" е ограничено. Пред паметника на Апостола предстои да започне церемонията поклонение. Президентът Румен Радев ще произнесе слово и ще поднесе венец.\"Ти, който си спечели прозвищата Левски и Апостола, положи най-здрави основи на нашето историческо пробуждане и на осъзнатия стремеж към свободна и независима България\", заяви кметът на София Йорданка Фандъкова.\"Свели глави пред паметника, който бележи мястото на онова \"бесило славно\", което по срам и по блясък е с кръста равно, да се поклоним в сърцата си пред Дякона и да поискаме прошка. Прости ни, Апостоле, за суетата, която често ни заслепява. За гордостта, заради която не виждаме доброто в другите. Прости ни, че понякога губим и вяра\", заяви Йорданка Фандъкова.Тя цитира думи на Захари Стоянов, който пише в първата биография на Васил Левски: \"Смело можем да предположим, че ако на Левски на мястото беше който и да е, то неговият кураж и надеждите му щяха да се разбият още в началото на неравната борба\". ", "date": "2018.02.19", "title": "Поклон пред Апостола: За \"бесило славно\", което е с кръста равно"}
{"url": "https://www.dnes.bg/notifikacii/2018/02/19/komunistyt-milioner-koito-iska-da-sedne-v-stola-na-putin.368472", "text": "Въпреки че е бизнесмен, чиито приходи се измерват с милиони долари, Павел Грудинин е кандидатът на Комунистическата партия на Руската федерация за президентските избори на 18 март.\r\nНаричан \"царя на ягодите\", 57-годишният Грудинин е директор на Совхоз \"Ленин\" - селско стопанство за плодове и млечни продукти, разположено на труден терен в предградие на Москва, пише АФП.\r\nОбявяването на кандидатурата на този вечно усмихнат мъж с буйна прошарена коса и мустаци предизвика изненада. Издигането му придаде по-младежки облик на организация, която след разпадането на СССР беше представлявана от 73-годишния Генадий Зюганов, който при управлението на Владимир Путин ставаше все по-малко критичен към властта.\r\nСпоред проучванията Павел Грудинин има около 7 на сто подкрепа, което го поставя на второ място сред осемте кандидати и много далеч от лидера на Кремъл (с над 70 на сто).\r\nНа хартия Грудинин има всички качества на комунистически кандидат: той ръководи старо стопанство от съветско време и възхвалява Сталин, с когото има лека физическа прилика.\r\nПарадоксалното е, че Павел Грудинин не е член на компартията и в миналото е критикувал нейните догми.\r\nНатрупал е по-голямата част от богатството си от даването под наем и продажбата на скъпи терени в околностите на Москва на хипермаркети.\r\nМиналата година неговото предприятие обяви оборот от около 4 милиарда рубли (57 милиона евро). През последните шест години е обявил приходи от 157 милиона рубли (2,2 милиона евро). \"Не е толкова зле\", похвали се той на неотдавнашна пресконференция.\r\nНякои наблюдатели смятат президентската му кандидатура за маневра на властта, за да се насърчи избирателната активност - несигурна заради предвидимия резултат - без обаче да представлява реална заплаха за Путин.\r\nМакар че не се колебае да критикува някои политики на правителството, Грудинин никога не напада лично руския президент. \"Това е сблъсък на идеологии, не на личности\", обяснява той.\r\nВ миналото той публично е подкрепял Путин и дори е бил член на основната прокремълска партия \"Единна Русия\".\r\n\"Капиталист\"\r\nИсторическият лидер на компартията Генадий Зюганов похвали новия кандидат за прилагането на социалистически принципи в своето предприятие, в което има детска градина за децата на работниците, а заплатите са над средната.\r\nСовхоз \"Ленин\", който е \"територия на социалния оптимизъм\", според Зюганов, е голям колкото цял квартал. В него се влиза през портал, украсен с изображения на ягоди.\r\nОснован през 1918 г. като витрина на съветското земеделие, през 1995 г. совхозът беше приватизиран и начело на него застана Павел Грудинин.\r\nДнес той заявява, че е модернизирал бившето държавно земеделско стопанство, например чрез механизирано доене на кравите (така е в текста на АФП. Всъщност Грудинин въвежда роботизирано доене - б.ред.), като е инвестирал част от печалбите в услуги за работниците, които са доста по-добри, отколкото предлаганите от държавата.\r\nВ училището на стопанството си, открито миналата година, децата учат компютърно моделиране и история на Древна Гърция, а в детската градина има цяла стая с конструктори \"Лего\".\r\nПавел Грудинин може и да е \"капиталист\", но начинът, по който се отнася към работниците си, се приема добре от комунистическите избиратели, обяснява политическият анализатор Константин Калачов.\r\n\"Под натиск\"\r\nИзненадващата му кандидатура предизвика нов интерес към комунистическата партия и в популярната прокремълска преса се появиха враждебни статии, поставящи под съмнение почтеността му заради твърдения за негови банкови сметки в чужбина.\r\nНарастването на популярността на комунистическия кандидат \"предизвика страх и смайване\" в предизборния екип на президента, според комунистическия депутат Валерий Рашкин. \"Те вече опитват да го омърсят\", казва той.\r\nОт своя страна Павел Грудинин се оплаква от посещения на данъчни инспектори и ограниченото ефирно време, заявявайки, че е \"под перманентен натиск\".\r\nСпоред Калачов в Кремъл няма единодушие какъв подход да се възприеме към Грудинин.\r\n\"От една страна се нуждаят от добра избирателна активност. От друга, трябва да го смажат, ако отнема електорат от Путин\", обяснява анализаторът.\r\nСпоред него, Грудинин би могъл да се задоволи с пост на губернатор на Московска област и за тази цел трябва да не получи повече от 15 на сто на изборите на 18 март.\r\n/БТА/", "date": "2018.02.19", "title": "Комунистът милионер, който иска да седне в стола на Путин"}
{"url": "https://www.dnes.bg/akoshtete-vqrvaite/2018/02/19/predizvikatelni-ruski-tupalki-v-neta-seksi-ili.368482", "text": "\nСоциалните мрежи дават възможност на всеки да се изяви. И да влезе в света на топмоделите и да позира като тях. Рускините са доста дейни в това отношение и не пропускат да се покажат в предизвикателна среда. \r\nЗа някои те са секси, истински тупалки! Но само за някои...", "date": "2018.02.19", "title": "Предизвикателни руски тупалки в нета: Секси или?"}
{"url": "https://www.dnes.bg/crime/2018/02/19/razkriha-moderna-oranjeriia-za-marihuana-krai-veliki-preslav.368476", "text": "Криминалисти разкриха модерна оранжерия за отглеждане и обработка на марихуана, съобщиха на брифинг днес директорът на ОД на МВР-Шумен ст. комисар Ялчън Расим, окръжният прокурор Маргарита Георгиева и наблюдаващият прокурор по случая Орлин Куздов.\r\nВ петък по обяд, в имот край Велики Преслав, в момент на сделка с наркотични вещества, били установени и задържани трима мъже на възраст между 34 и 46 години.\r\nВ тях били открити 8400 лв., а след претърсване в имота на единия от тях са намерени и иззети 4 кг марихуана и везна.\r\nВ късния следобед в село край Велики Преслав е разбита и оранжерия за отглеждане и обработка на канабис. \r\nНамерени са 11 чувала с 42,350 кг със суха листна маса, която при направения наркотест реагирала на канабис.", "date": "2018.02.19", "title": "Разкриха модерна оранжерия за марихуана край Велики Преслав"}
{"url": "https://www.dnes.bg/akoshtete-vqrvaite/2018/02/19/nai-tipichnite-cherti-na-zodiia-oven.368473", "text": " Онези, които не вярват в астрологията казват, че не може всички 7 милиарда души да бъдат разделени на 12 зодии и всички представители на един зодиакален знак да са еднакви.И за щастие те на са такива - всеки се отличава със своя индивидуалност, която зависи от много други фактори освен зодията, но все пак има някои основни черти, които обединяват хората от един зодиакален знак. Вижте кои са те при огнения Овен:  Една мисъл, която може би обединява всички Овни е: 'Успехът в живота идва тогава, когато просто отказваш да се откажеш и имаш толкова силни цели, че препятствията, провалът и загубата действат като мотивация'. Независимо дали става дума за работа, рутинна тренировка или лош навик, един Овен винаги е решен да върви все напред и да бъде най-добър. Представителите на зодията не са способни да се откажат от нещо, което са решили, независимо колко време отнема.  Огненият знак никак не се притеснява да казва онова, което мисли. Той най-безцеремонно и нетактично ще посочи грешките на другите и то не за да ги обиди, а просто защото изобщо не смята, че това е грубо. Има обидени? Едва ли Овенът ще се трогне - вероятно ще се засмее и ще ви каже да не се тръшкате за глупости! ", "date": "2018.02.19", "title": "Най-типичните черти на зодия Овен"}
{"url": "https://www.dnes.bg/world/2018/02/19/irak-osydi-i-sled-tova-osvobodi-djihadistka-ot-franciia.368475", "text": "Централният наказателен съд в Багдад осъди френската джихадистка Мелина Буждир на седем месеца затвор за незаконно влизане в страната, след което я освободи, защото е излежала присъдата си по време на предварителното задържане, и разпореди да бъде експулсирана, предаде Франс прес.\r\n27-годишната Буждир беше арестувана през лятото на 2017 г. в Мосул, бившия бастион на Ислямска държава в Северен Ирак, заедно с четирите си деца. Три от тях вече са върнати във Франция, предаде БТА.\r\nТя заяви на арабски пред председателя на съда, че е влязла в Ирак през октомври 2015 г. през Сирия и че съпругът й, французин на име Максимилиен, който работел като готвач, е загинал при битката за Мосул.\r\nВторият по големина град в Ирак беше отнет от джихадистите през юли след боеве, продължили девет месеца.", "date": "2018.02.19", "title": "Ирак осъди и след това освободи джихадистка от Франция"}
{"url": "https://www.dnes.bg/politika/2018/02/19/borisov-i-orban-nadejdna-ohrana-na-granicite-na-es.368477", "text": "\nСлед срещата си с премиера на Унгария Виктор Орбан  в резиденция \"Бояна\" Борисов припомни за българското предложение да се осигури сто процента  охрана на външните граници, да се изградят центрове за сигурност близо  до конфликтите, и споразумение със съседните страни, че те ще са на  тяхна територия, предаде БНР.\"Ако ние гарантираме охрана на  границата, споразумения със съседите и центровете за сигурност, където  да живеят мигрантите, дискусията ще върви лесно и ще търсим взаимния  компромис\", смята Борисов.На масата на ЕС е новото предложение за миграцията, което не е добро за  нас в тази си форма, каза Виктор Орбан. В центъра на предложението стои  задължителната релокация на мигрантите, а нашата Конституция дава право  само на унгарците да решават кои да живеят на наша територия.  Задължителните квоти само стимулират миграцията. Някои мислят, че  миграцията е полезна, но според нас това не е така - тя е опасна и  затова ще изготвим наше предложение, в което в центъра да поставим не  релокацията, а охраната на границата на Съюза, каза гостът.По думите му българското председателство на Съвета на ЕС върви добре - у нас идва половин Европа и това показва колко важна роля играе България в европейската политика.Политиката е свят на интереса, но тук, в нашия регион, тя изглежда по-близо до сърцето и приятелствата важат много, посочи унгарският премиер. По време на срещата с Борисов изразих приятелството на унгарския народ към вас. Виждам развитието на българската икономика и желаем и ние, унгарците, да участваме в развитието на България, добави той, цитиран от БТА.Орбан отбеляза, че е поздравил Борисов за неговата политика, като е акцентирал на полезното развитие на контактите с Турция по темата за миграцията. Ние подкрепяме сътрудничеството с Турция, защото границите трябва едновременно да се охраняват, а и да има споразумения по този въпрос. България може да разчита на нашата подкрепа по този въпрос, каза Орбан.Според него не е достатъчно Балканите да бъдат приети в ЕС, те трябва се вградят в Съюза чрез инфраструктура.От това ще спечелят всички страни от региона и затова пожелавам успех на Бойко Борисов, добави той, като подчерта, че България заслужава да е в Шенген.По думите му България заслужава признание, защото защитава външната граница на Съюза и така охранява и Унгария. Имаме нужда да изискваме от ЕС да изпълнява своите задачи за охрана на границите и ако не могат, да си понасят отговорността и да преместим навътре шенгенската граница, добави унгарският премиер.Знаем какви съседи имаме, какво може да се случи при недалновидна политика, каза в своето изказване премиерът Бойко Борисов. Споразумението с Турция е в полза на всички. България е изпълнила всички критерии за влизане в Шенген и пази най-надеждно границата, каза премиерът Бойко Борисов. Напрежението в Европа и в изборите има само една причина и това е мигрантската криза. Ние предлагаме 100 процента охрана на ЕС - навсякъде, където неконтролируемо влизат мигрантите - те да минават само през граничните пунктове и с документи, допълни той.След изявленията двамата премиери отидоха на паметника на Апостола на свободата Васил Левски в София, където поднесоха венци.\r\n ", "date": "2018.02.19", "title": "Борисов и Орбан: Надеждна охрана на границите на ЕС!"}
{"url": "https://www.dnes.bg/usa/2018/02/19/sasht-shte-sankcionira-individualno-oshte-rusnaci.368469", "text": "Съединените щати разглеждат вариант списъкът с руснаци, попаднали под прицела на индивидуални санкции, да бъде разширен.Това зави в интервю за американската телевизия CBS държавният секретар на САЩ Рекс Тилърсън.„Предприехме и предприемаме стъпки, които вече ефективно предотвратиха множество военни сделки с Русия. Също така разглеждаме отделни личности, по отношение на които са възможни индивидуални санкции“, посочи той.Припомняме, през лятото на 2017 (2 август) президентът на САЩ Доналд Тръмп подписа пореден пакет от санкцкии срещу Руската федерация. По този начин той фактически положи в законова обвивка санкциите, наложени от бившия президент Барак Обама чрез изпълнителни заповеди, като по този начин те не биха могли да бъдат отменени едностранно от никого, в това число и от самия настоящ глава на Белия дом, като последна дума за това ще има Конгреса.Освен това те предвиждат разширяване на рестриктивния режим, най-вече в области като енергетика и търговия.В края на януари пък Вашингтон обнародва т.нар. „Кремълски списък“, (който не въвежда конкретни санкции, а има по-скоро дипломатическо значение) в който попаднаха редица лица от най-висшите икономически и политически кръгове в Москва, като премиера и бивш президент Дмитрий Медведев, главата на най-голямата частна компания в Русия „Лукойл“ Вагит Алекперов и т.н. Още подобни новини четете на ", "date": "2018.02.19", "title": "САЩ ще санкционира индивидуално още руснаци"}
{"url": "https://www.dnes.bg/crime/2018/02/19/postoianen-arest-za-myj-bludstval-s-maloletna.368474", "text": "Съдът наложи мярка за неотклонение \"задържане под стража\" на 29-годишния Валентин Д., по искане на Районната прокуратура във Велико Търново.\r\nТой е привлечен като обвиняем, защото на 15 февруари т. г. на автобусна спирка в с. Обединение, община Полски Тръмбеш, е извършил действия с цел да възбуди и удовлетвори половото си желание, без съвкупление по отношение на 14-годишно момиче.\r\nМъжът е употребил и сила върху жертвата си. Престъплението е заведено по чл. 150 от НК. Преценено е, че от събраните до момента доказателства, може да се направи обосновано предположение за авторството на деянието и е налице опасност лицето да се укрие или да извърши друго престъпление.\r\nТова е и причината, поради която е наложена най-тежката мярка за неотклонение на насилника. Разследването по случая продължава под ръководството на ВТРП, пише .\r\n ", "date": "2018.02.19", "title": "Постоянен арест за мъж, блудствал с малолетна"}
{"url": "https://www.dnes.bg/sofia/2018/02/19/katastrofa-sled-katastrofa-po-bul-car-boris-iii.368480", "text": "Верижна катастрофа между четири коли затрудни движението по столичния булевард \"Цар Борис Трети\", съобщава \"Булфото\". Мерцедес с благоевградска регистрация се е блъснал челно с Шкода Фабия. При пътно-транспортното произшествие са нанесени материални щети и по Фолксваген Поло и Форд Фиеста. Няма информация за пострадали хора. Почти по същото време Фиат Брава и Фолксваген Транспортер се удариха на кръстовището на булевардите \"Тотлебен\" и \"Пенчо Славейков\" до входа на \"Пирогов\". Изясняват се причините за двете катастрофи. ", "date": "2018.02.19", "title": "Катастрофа след катастрофа по бул. \"Цар Борис III\""}
{"url": "https://www.dnes.bg/cars/2018/02/19/v-evropa-ne-viarvat-na-bezpilotnite-avtomobili.368449", "text": "По-голямата част от европейците не биха поверили децата си на превозни средства с автономно управление, сочи проучване сред 5000 собственици на автомобили във Великобритания, Франция, Германия, Норвегия и Испания.Само преди дни от американския производител Ford обявиха намерения да разширят програмата си за тестове на безпилотни коли. Сега тя се провежда само в Америка, но компанията иска да я продълги и в Европа. Преди това да стане обаче, ръководството на концерна реши да изясни отношението на европейците към автономните превозни средства.\r\nИменно от Ford са поръчали иследването, а резултатите от него никак не са задоволителни за производителите на коли. Любопитното е, че около 50% от запитаните са изявили категорична подкрепа за прогреса и навлизането на новите технологии. Те са убедени, че автономните превозни средства са по-безопасни от тези, които се управляват от хора.\r\nКогато обаче става дума за сигурността на децата, нещата се променят напълно. Едва 16% от анкетираните биха се съгласили да изпратят децата си в пътуване с автономен автомобил. Останалите 84% признават, че не са съгласни с подобно нещо.", "date": "2018.02.19", "title": "В Европа не вярват на безпилотните автомобили"}
{"url": "https://www.dnes.bg/obshtestvo/2018/02/19/2325-leva-triabvat-za-izdryjka-na-semeistvo-v-sofiia-nad-3-hiliadi.368465", "text": "2325 лева е издръжката на живот месечно на четиричленно домакинство, пресметнаха от КНСБ. Това са средствата, необходими за основните нужди от храна,   поддържане на жилището, здравеопазване, образование, транспорт и   почивка.Ако  работната заплата е единственият източник на доходи, то нейният нетен  размер не трябва да бъде по-нисък от 1 163 лева за всеки от двамата  родители (бруто 1489 лева). За декември нетният размер на  средната  работна заплата е 876 лева, което означава, че изостава с около 25 на  сто от необходимите средни стойности за издръжка, посочиха от КНСБ.В София необходимите средства за издръжка обаче са повече - 3023,64 лв. Средно на човек от домакинство в столицата са нужни 755.91 лева, което надхвърля средните за страната стойности с  30%.За нормален живот всеки от двамата родители трябва да получава не по-малко от 1512 лева. Официалните данни за трудовите възнаграждения в София за четвъртото  тримесечие на 2017 година отчитат нетна средна работна заплата от 1 151  лева (бруто 1476 лева), която е с близо 24 на сто по-ниска от  необходимата заплата за издръжка на живота, коментираха от синдиката.Издръжката на живот отчита слаб тримесечен ръст от 1 на сто, а на  годишна база до 3,3 на сто. Основен принос за повишението имат хранителните стоки с ръст от 3,9 на сто на годишна база. При  нехранителните ръстът е 1,1 на сто, предаде БТА. За последните десет години  нарастването на издръжката на живот е с 22,7%.Според данните на синдиката за последните години разликата в доходите  на най-бедните и най-богатите се е увеличила драстично - от 6.1 пъти  през 2012 година до 7.7 пъти през 2016 г. - най-високата разлика за  страна от ЕС.Данните   на Института за синдикални и социални изследвания на  КНСБ показват, че 27,1% от  домакинствата са с общ доход на човек до 314 лева,колкото е линията на бедност или близо 1 млн. 955 хиляди души.45,1% от домакинствата са с общ  доход на човек от линията на бедност до необходимите средства за живот - или около 3 млн. 253 хиляди души. Само 27,8 процента от домакинствата са с  общ доход на човек над издръжката на живот, което е около 2 млн. души.Има неравенство и в спестяванията ни. От КНСБ цитираха  изследване на социологическа агенция \"Тренд\", според което около 70% от българите не разполагат с банкови депозити и не спестяват.  Общият брой на депозитите до 1000 лева са 64 на сто от всички депозити  на домакинствата (според данни на БНБ от декември 2017 г.)Данните на  БНБ показват тенденция за намаляване на спестяванията в ниските  депозитни групи и обратен тренд при високите, каза Пламен Димитров.  Броят на депозитите до 1000 лева намалява със 7,2 на сто, а най-голям  ръст бележат тези между 200 и 500 хиляди лева.\r\n ", "date": "2018.02.19", "title": "2325 лева трябват за издръжка на семейство, в София - над 3 хиляди"}
{"url": "https://www.dnes.bg/crime/2018/02/19/policiiata-zadyrja-dve-plevenchanki-nabili-myj.368478", "text": "Полицията задържа две жени от Плевен, ограбили 36-годишен мъж, съобщават от Областната дирекиця на МВР.Сигнал за грабежа е подаден в събота вечер на тел. 112. Инцидентът станал в ж.к “Дружба” - две жени ограбили 36- годишен плевенчанин.На място веднага е изпратен автопатрул. Пострадaлият разказал, че след удар в главата бил повален, а от външния му джоб жените отмъкнали 370 лв., след което избягали.След незабавни оперативни действия са установени извършителките – на 33 и 25 години, и двете от Плевен.Жените са задържани в срок от 24 часа и са направили пълни самопризнания за случая. По случая е образувано е досъдебно производство.\r\n ", "date": "2018.02.19", "title": "Полицията задържа две плевенчанки, набили мъж"}
{"url": "https://www.dnes.bg/business/2018/02/19/vila-iambol-obiavi-lansiraneto-na-dve-novi-rezervi.368484", "text": "С две нови резерви към серията Kabile и най-добрата реколта червени вина започва лозарската година за най-старата изба в Южна България – \"Вила Ямбол\". Производителят обяви това по време на превърналия се в традиция празник на виното, който организира за трета поредна година в родния си Ямбол. На него се събраха над 6000 души, бяха изпити 3000 литра вино, а Ути Бъчваров подготви над 4000 порции свинско.\"С този празник искаме да благодарим на ямболии и на нашия регион, че ни помагат да правим висококачествени български вина. Щастливи сме, че достойно защитаваме традициите във винопроизводството още от 1924 година“, каза изпълнителният директор на \"Вила Ямбол\" Красимир Аврамов. И допълни, че \"доказателство за качеството на нашите вина са многобройните медали по световни изложения, като за миналата година най-награждаваното българско вино е именно нашето Kabile Мавруд и Каберне Совиньон\".Кaто пример той даде Villa Yambol Резерва Каберне Совиньон 2014 г. То стана единственото българско вино с двоен златен медал на миналогодишния Concours Mondial de Bruxelles (известен като Световното по вино). Друго награждавано вино е Kabile Мавруд и Каберне Совиньон, което е със златни медали от Mondial de Bruxelles, от Vinalies International и от London experts in wine.Ансамбъл \"Тунджа\" вдигна хората на дълго и цветно хоро, а кукери от Ямбол демонстрираха маскарадни ритуали, с които се слага край на зимата и се дава началото на пролетта и плодородието. Народната певица Поли Паскова пък представи свои авторски парчета посветени на виното и любими народни песни.В центъра на вниманието през целия ден беше Ути Бъчваров със своето кулинарно шоу. \"Тук е пълно с тракийски знаци, че по тези земи са се правели още от древността страхотни вина. \"Вила Ямбол\" продължава тази велика, хилядолетна история. А където има хубаво вино, има хубава храна и готини хора\", разказа Ути Бъчваров.Голямото предимство за \"Вила Ямбол\" е, че 90% от вината се правят със собствено грозде, което обезпечава производството. Избата управлява около 10 000 дка лозя – около района на Ямбол и Айтос. Работи с най-популярните и обичани сортове в България: Шардоне, Совиньон Блан, Мускат, Сира, Мерло, Каберне Совиньон, Мавруд. \"Вила Ямбол\" реализира продуктите си в над 20 страни от 4 континента. В избата работят над 160 човека.", "date": "2018.02.19", "title": "\"Вила Ямбол\" обяви лансирането на две нови резерви"}
{"url": "https://www.dnes.bg/notifikacii/2018/02/19/dvama-vyoryjeni-i-maskirani-obraha-kazino-v-pazardjik.368481", "text": "Двама въоръжени и маскирани мъже са извършили обир на казино в Пазарджик, съобщи говорителят на ОДМВР Мирослав Стоянов. Обирът е станал около 4.00 часа сутринта.\"Двамата са нахлули в игрална зала, която се намира на улица \"Стефан Караджа“, заплашили са с пистолет крупието и са отмъкнали наличната сума пари. Няма пострадали хора. Обектът се охранява от частна охранителна фирма. Подаден е сигнал, но двамата извършители на обира са избягали“, обясни Стоянов. пред \"Фокус\".След инцидента са проведени заградителни мероприятия, блокирани на входно-изходните артерии на Пазарджик, но извършителите все още не са задържани.\"По първоначални данни сумата, която са успели да ограбят е няколко хиляди лева. Работата по случая продължава. Ангажирани са екипи на \"Криминална полиция“ от Районното управление в Пазарджик и Областната дирекция“, добави Стоянов.\r\n ", "date": "2018.02.19", "title": "Двама въоръжени и маскирани обраха казино в Пазарджик"}
{"url": "https://www.dnes.bg/sofia-film-fest/2018/02/19/syvremenen-pogled-kym-armenskiia-genocid-v-izkoreniavane.368434", "text": "Най-новият филм на режисьора Костадин Бонев \"Изкореняване\" Може да гледаме на 11 март в кино Люмиер Лидл. Продукцията отправя документален поглед към края на Османската империя и нейната агония, продължила 25 години. Конкретният фокус е върху геноцида срещу арменците, като според статистическите данни жертвите само през 1915-та година (убити и депортирани) са един милион и четиристотин хиляди души.\r\n\"Темата за разпада на Османската империя и проведения геноцид над арменския народ се загнезди в съзнанието ми след един разговор по повод филма ми за Вапцаров. Забелязали ли сте, във всички филми за геноцида се акцентира на фактите, на това, което се е случило? Аз исках да открия защо се е случило. И отделих четири години, за да разбера точно това\", споделя Костадин Бонев за предисторията около своя филм. \r\nВ процеса на правене на филма най-трудното за режисьора се оказва преглеждането в детайли на огромните масиви от информация, съхранявани в десетина музеи и архиви в Европа и Америка. Истинска находка се оказали документите в Държавния архив и Военния архив във Велико Търново.\r\n\"Отвсякъде пристигаха материали, изпращани от хора, които искаха да ми помогнат. В подобна ситуация човек не може да не е пристрастен. Киното е субективно по дефиниция. Стремежът ми беше да извадя фактите наяве, на показ. Не можех да не се вълнувам, докато го правех, но присъди не съм издавал. Това изначално ми е чуждо\", разказва още режисьорът.\r\nЕдин от най-важните детайли в \"Изкореняване\" е, че има съвременна гледна точка към събитията. Това е постигнато чрез участието на няколко фотографи-арменци от различни градове - Ереван, Гюмри, Истанбул и Варна. Чрез техните разкази и фотографии се създава особена емоционална връзка между събитията от преди 100 години и днешното ни живеене. Важен е и приносът на трима композитори – Арто Тунчбояджиян, Серж Танкян и Андре Симонян, чиято музика е „кръвоносната система“ на филма.\r\n\"Харесвам епизодите, показващи връзката между съдбата на арменците и българите. Все пак, петстотин години сме живели в една империя. Който си въобразява, че това не му е повлияло, е за окайване\", категоричен е Костадин Бонев.\r\nКостадин Бонев е български кинорежисьор, носител на множество национални и международни награди, два пъти носител на \"Златен ритон\" - за \"Европолис, Градът на Делтата\" и \"Вапцаров. Пет разказа за един разстрел\".\r\n ", "date": "2018.02.19", "title": "Съвременен поглед към Арменския геноцид в \"Изкореняване\""}
{"url": "https://www.dnes.bg/obrazovanie/2018/02/19/romcheto-marselo-v-keimbridj-shie-i-mechtae-da-syzdava-damska-moda.368487", "text": "Момчето от гетото на Монтана или момчето чудо - така говорят за Марсело Илиев от ромската махала \"Огоста\" на северозападния български град, който учи в Cambridge School of Visual & Performing Arts, Великобритания.\r\nПреди дни правителството одобри изплащането чрез бюджета на министерството на образованието на 12 120 британски лири в левова равностойност за обучението на Марсело. Сумата представлява две вноски от по 6060 британски лири за втория и третия семестър през академичната 2017/2018 година, съобщиха от правителствената пресслужба.\n\r\nСрещу финансовата помощ от просветното министерство за още 2 академични години Марсело Илиев поема ангажимент да участва в инициативи на министерството. С личния си пример той ще насърчава децата от ромските махали да ходят на училище.\r\nМарсело е готов да се включи в семинари, конференции и кръгли маси - ще подкрепя както деца с проблеми в личностното развитие, срещащи трудности в обучението, така и ученици с изявени дарби.  \r\nИсторията на Марсело е като вълшебна приказка, пише . За 15-годишното момче всичко започнало случайно от реклама в интернет за обучение в чужбина. Виждайки я, той решава да тръгне напред и да се развива. Невероятно е как от гетото стига до престижния английски колеж.\r\nПрез 2015 г. Марсело, който тогава завършил 8-и клас, издържа приемния изпит в Кеймбридж сред голяма конкуренция. Получава и стипендията, но сумата, необходима за заплащане на таксите и настаняването за двугодишния срок на обучение, се оказа непосилна за неговото семейство. Те са от ромски произход и нямат възможност да направят такъв голям разход. Но не се отказват.\r\nФинансовата помощ на студента се отпуска по молба на майка му.\"Казвам едно огромно благодаря на българската държава, на министерството на образованието, на всички, които ми помогнаха. Аз че съм се потрудил, направил съм го, но тази подкрепа е неоценима. Мисля, че с всеки изминал ден, с всеки учебен час оправдавaм доверието. Изключителна е благодарността ми, че имах общежитие\", казва Марсело.\r\nПреди 3 г. момчето си извоюва място сред стотици ученици от няколко различни страни. След серия репортажи за успехите му Камарата на строителите плати таксата му за обучение, а правителството се ангажира да помага на семейството с парите за настаняване в общежитието.  \r\nИ сега въпреки трудностите и безпаричието той вярва в своята щастлива звезда и се надява да завърши колежа по изкуствата. В него първата година се изучават общи дисциплини, а следващата моден дизайн - интериорен и графичен, и фотография.\r\nПодвластен на модата, тази година Марсело имал шанс. Приятели, на които гостувал през ваканцията, му осигурили поръчка да декорира голям салон за маникюр. Работата била непосилна - сутрин от 8 до 3-4 ч след полунощ, но успял за една седмица да завърши и тавана, и стените с изящни рисунки на цветя. Така спечелил свои пари и си купил шевна машина. Започнал да шие дрехи за себе си.\r\nМарсело мечтае да експериментира смело и с фантазия в женското облекло. Там пространството е необятно, казва той. Дори един кашон да сложиш над косите на модела, ей така, с финес - става. А той отсега има свои виждания за линията и материята на дамските облекла.\r\nМодата ме влече, признавам, дори имам видения за подиума, споделя Марсело. Има и своите кумири - френския дизайнер Оливер, харесва като човек и като стил направеното от Донатела Версаче. Прекланя се пред българката Миглена Каканашева.\r\nПрепятствия винаги има - Марсело съзнава, че е трудно да поемеш към света на модата от нищото, но \"въпросът е да преодоляваш страха и колебанието, отчаянието и да вървиш напред\".\r\nВ колежа учениците завършват обучението си с модно шоу. На събитието идват светила и дизайнери, търсещи свежи идеи. Могат да те харесат и да ти предложат работа. А дипломата, призната от училищата в Обединеното кралство, ти отваря врати. С нея може да се завърне в София и да работи, а може и да продължи в университета \"Сентрал Свети Мартин\", сред чиито възпитаници са Александър Маккуин и певицата Мия.\r\nВсичко е късмет - за мен да направя една стъпка напред, е особено важно. Дано ме осени и вдъхновението да имам свой стил, свой почерк, казва Марсело Илиев.\r\nЗасега почти нищо не е видял от Лондон.\"Ако някой си мисли, че мога да се разхождам като турист и да се наслаждавам на красивия град, на река Темза и мостовете - много се лъже. Времето, което прекарвам на Острова, е в колежа. Само уча\", разказва Марсело.  \r\nРежимът в колежа е строг - вечерният час е до 19:30 ч, а петък, събота и неделя - до 20:30 ч. Бил е на концерт в Лондон, но пристигнал с приятели до арената с кола и после отново се върнали. Признава, че само веднъж стъпили в бар, но в по-ранен час и отпразнували т.нар. вечер на българите.\r\nУчителите ни се държат като приятели. Такива са Джоу по фотография, Давид по изкуствата, който ми помагаше и извън училище, хвали се Марсело.\r\nНосталгията по България обаче не го напуска. Понякога плаче. Радва се, че сега има смартфони и вижда приятелите си, баба си и така бори мъката по родния град Монтана.", "date": "2018.02.19", "title": "Ромчето Марсело в Кеймбридж: Шие и мечтае да създава дамска мода"}
{"url": "https://www.dnes.bg/obshtestvo/2018/02/19/tiineidjyryt-za-vyrnatite-pari-chujdi-veshti-ne-sa-mi-nujni.368485", "text": "Бизнесмен ще поеме издръжката на Величко след напускането на дома и бъдещото му учение. Това съобщи кметът на Стара Загора Живко Тодоров, който се срещна с 18-годишния Величко Донков от Дома за деца лишени от родителски грижи \"Мария Терезия\", съобщиха от общината. В края на миналата седмица момчето намери чанта с пари и документи и я върна на собственика  й.  \n\"Величко е достоен човек, пример за подражание“, каза кметът по време на срещата.Градоначалникът съобщи, че бизнесменът-благодетел е пожелал анонимност. Той ще осигури на младежа квартира, ще плати и таксите и издръжката за висшето му образование.В момента Величко живее в Дома и учи в Професионалната гимназия по механотехника и транспорт в Стара Загора.\"На мен чужди вещи не са ми нужни“, кратко отговори на въпроса защо е  върнал парите Величко. Стана ясно, че тогава е имал у себе си 1.50 лв.  от 33-те, които има дават за месеца. Момчето разказа, че намерило  чантата в синя количка, нито за миг не се е двуомил, а веднага я предало  на охраната.\"Много съм благодарен и впечатлен от постъпката на Величко. Срещнахме се  с него, предложих му работа, предстои ни още една среща“, каза  бизнесменът Иван Енев, чиято чанта е намерило момчето. \"Готов съм да  помагам с каквото мога\", категоричен бе Енев.Величко иска да стане полицай. Като малък гледал  полицейски филми, в които доброто побеждава злото, после си играл с  пистолети.  \"Рекох си, че ще стана полицай като порасна\", разказва момчето. Иначе  любимият му футболен отбор е \"Барселона\" и разбира се Лионел Меси като  играч. \r\nТодоров връчи на Величко \"Знак на Община Стара Загора\", който се дава за доблестни постъпки. „Продължавай все така и винаги ще се намерят хора, които да ти помогнат“, категоричен бе кметът.\r\nДиректорката на дом \"Мария Терезия“ Латинка Петрова разказа, че Величко е дошъл в дома на пет години, нямал близки и приятели в Стара Загора. Вече 13 години живее там и всички го обичат. Помагал на възрастни хора в квартала и в момента, когато станал на 18 години започнал да работи. Стана ясно още, че момчето е и вратар на националния отбор по футбол на деца лишени от родителски грижи.\r\nПо време на срещата стана ясно още, че Община Стара Загора е поискала от Министерството на труда и социалната политика дом \"Мария Терезия\" да не бъде закриван, а преустроен и там да има два центъра за настаняване от семеен тип.", "date": "2018.02.19", "title": "Тийнейджърът за върнатите пари: Чужди вещи не са ми нужни"}
{"url": "https://www.dnes.bg/mish-mash/2018/02/19/i-gyrcite-imat-problem-s-alkohola-10-sa-zavisimi.368438", "text": "Консумацията на алкохол е проблем и за гърците, тъй като 10 на сто от населението на страната е напълно зависимо от пиячката, съобщава БНТ. Този процент се смята за висок в сравнение с останалите европейски страни, информират гръцки издания, като се позовават на данни на Световната здравна организация. \r\nИзводът, според статистическите проучвания е, че по-голямата част от населението на Гърция се налива с алкохол. Според гръцкия професор, психиатър Атанасисос Лузенис, всеки грък консумирал 10,3 литра алкохол годишно, което той оценява като доста голямо количество.\r\nОколо 40 на сто от гърците много редовно пият, а напълно зависими са близо 10 на сто. Само един много малък процент от населението са пълни въздържатели, казва професорът.\r\nТой посочва още, че когато е започвал работа преди много години, негови по-възрастни колеги-психиатри са му казвали, че в Гърция не съществува проблем с алкохолизма, но сега, според него, той е факт и е много сериозен.\r\nПо думите му алкохолът се сочи като една от причините и за повечето смъртни случаи в страната, след тютюнопушенето. Според професора този проблем винаги е съществувал, не е плод на икономическата криза, но просто не се е коментирало за него.\r\n ", "date": "2018.02.19", "title": "И гърците имат проблем с алкохола. 10% са зависими!"}
{"url": "https://www.dnes.bg/redakcia/2018/02/19/bezplaten-transport-sreshtu-mrysniia-vyzduh-deistva-li.368491", "text": "ЕС заплаши със санкции, ако Германия не ограничи силното замърсяване на въздуха в някои градове. Затова правителството в Берлин смята пробно да въведе безплатен обществен транспорт в пет германски града, един от които е Бон. \r\nЕстонската столица Талин е сред малкото градове в света, които отдавна са въвели такъв проект. По този повод  разговаря с естонския експерт по транспортните въпроси Одед Катс.\r\n\r\nОдед Катс: Целта беше пътуването с автобуси и трамваи да стане по-привлекателно за пътуващите, да се намали автомобилният трафик и да се подобри мобилността на безработните и хората с ниски доходи. Последното е постигнато, мисля. Много хора с ниски доходи вече са много по-мобилни. Незабавният ефект, свързан с чистота на въздуха обаче, беше по-скоро ограничен. Но година-две след въвеждането на проекта броят на хората, ползващи обществен транспорт, нарасна с 14%. Само че по-голямата част от тях бяха сред онези, които преди са се придвижвали главно пешком. Незначителен беше обаче делът на онези, които преди това са предпочитали да се возят с личните си автомобили.\r\n\r\nОдед Катс: Опитът в други градове, въвели за кратко време безплатен градски транспорт, показва, че парите рядко са решаващият фактор в избора на това дали човек ще предпочете автобуса или автомобила. Определящо в случая е качеството на услугата. Практиката показа, че нови клиенти се печелят, ако се промени графикът на обществените превозни средства, така че те да се движат на по-чести интервали и ако мрежата на обществения транспорт обхване по-широки градски части.\r\n\r\nОдед Катс: Експериментът в Талин и в други градове доказа, че най-ефективно е да се повишат разходите, свързани с ползването на автомобила, а именно: цените на бензина, на таксите за паркиране и на винетките. С други думи - трябва да се повишат разходите, които се правят, когато един автомобил не седи само в гаража, а действително се ползва.\r\nНека накараме шофьорите на автомобили да плащат за нежеланите странични ефекти на автомобилния транспорт, а именно: замърсяването на въздуха и задръстванията по улиците. Само ако им бръкнете по-дълбоко в джоба, шофьорите на автомобили вероятно ще предпочетат все пак обществения транспорт.\r\n\r\nОдед Катс: Можем да разберем защо не са успели. Има доста градове - най-известен сред тях е Хаселт в Белгия, - които дълго време са ползвали безплатен обществен транспорт и впоследствие са били принудени отново да въведат заплащането на билети, защото моделът се е оказал неприложим във финансово отношение.\r\n\r\nОдед Катс: Размерът на местните данъци в Естония зависи от местожителството. Имаше много голям брой хора, които живееха в Талин, но бяха регистрирани на адрес в друго селище. Така градът губеше значителна част от данъчните си приходи. Предлагайки на тези хора безплатен обществен транспорт, столичната управа ги подтикна да се регистрират в Талин, тъй като безплатната оферта важи само за хора с адресна регистрация в този град. С новите данъчни постъпления естонската столица успява да покрие разходите за безплатния транспорт.  ", "date": "2018.02.19", "title": "Безплатен транспорт срещу мръсния въздух. Действа ли?"}
{"url": "https://www.dnes.bg/world/2018/02/19/otkriha-otlomki-ot-katastrofiraliia-iranski-samolet.368464", "text": "Отломки от иранския самолет, който се разби вчера с 65 души на борда, бяха открити в централната част на страната, предаде Ройтерс. \n\n", "date": "2018.02.19", "title": "Откриха отломки от катастрофиралия ирански самолет"}
{"url": "https://www.dnes.bg/tenis/2018/02/19/grigor-dimitrov-se-izkachi-v-svetovnata-ranglista.368447", "text": "Макар да не победи Роджър Федерер във вчерашния мач в Ротердам, Григор Димитров се изкачи в световната ранглиста и зае четвърто място. Нашият тенисист събра 4635 точки и отново е в класацията на АТP.\r\nДа припомним, че преди седмица Александър Зверев (Германия) беше на тази позиция, но вече е пети с 4450 точки. А Федерер, който в Ротердам триумфира с 97-а титла в кариерата си, оглави ранглистата след прекъсване от 5 години и 106 дни.\r\n36-годишният швейцарец стана най-възрастният номер 1 в света, като от днес е лидер в световната ранглиста за рекордна 303-а седмица. Испанецът Рафаел Надал падна на второто място с 9760 точки, а Марин Чилич (Хърватия) остана трети с 4960 точки, пише .\r\n ", "date": "2018.02.19", "title": "Григор Димитров се изкачи в световната ранглиста"}
{"url": "https://www.dnes.bg/politika/2018/02/19/teatyr-ot-premier-i-prezident-no-momentyt-ne-e-udoben.368426", "text": "\r\n                        \r\n                        \r\n                        \r\n                    \n\n\n\n\r\nА малко по-късно реагира и президентът и припомни, че Борисов е получил \"коледен подарък\" с пълната, безрезервна подкрепа от Ахмед Доган.\r\n\"Не мога да си обясня как премиерът стигна дотам, че да дискутира действията на началник на кабинета на българския президент и то с непроверена и неточна информация. И от друга страна президентът пък да обсъжда въпроси с невярна информация, свързани с премиера\", подчерта Димитър Тадаръков.\r\nПред  той отбеляза, че една подобна ситуация несъмнено би могла да отключи провеждането на предсрочни избори в страната. По думите му, ако Борисов и Радев не се приземят и не намерят общ език, на който да се разберат и да работят в името на народа, ситуацията няма да се промени и подобни \"циркове\" ще продължат и занапред.\r\n ", "date": "2018.02.19", "title": "Театър от премиер и президент. Но моментът... не е удобен!"}
{"url": "https://www.dnes.bg/world/2018/02/19/zatvornici-se-buntuvaha-vzeha-nadzirateli-za-zalojnici.368424", "text": "Затворници се разбунтуваха след осуетен опит за бягство от бразилски затвор и взеха надзиратели за заложници, предаде Франс прес, като цитира властите. \r\nЗаложническата криза продължи няколко часа.\r\nБунтът избухнал вчера следобед в затвор на около 50 км от центъра на Рио де Жанейро. Седем надзиратели били задържани за заложници. Заложниците са били освободени в полунощ местно време. Трима затворници са били ранени.\r\nПодобно на повечето бразилски затвори, и този е пренаселен. \r\nБразилия е на трето място в света по брой затворници - близо 727 000 при преброяването през 2016 г., или почти два пъти повече от капацитета на затворите, отбелязва БТА. \r\nЗатворническият бунт избухна малко след като президентът Мишел Темер обяви, че създава министерство на обществената сигурност и повери на армията командването на полицията в щата Рио де Жанейро, залят от вълна на насилие, добавя АФП.", "date": "2018.02.19", "title": "Затворници се бунтуваха, взеха надзиратели за заложници "}
{"url": "https://www.dnes.bg/obshtestvo/2018/02/19/lavini-kozirki-podceniavame-li-opasnostite-v-planinata.368429", "text": "\r\n                        \r\n                        \r\n                        \r\n                    \r\nКакви са рисковете, когато излизаме в планината и как да се подготвим най-добре за опасностите, дебнещи ни по пътя към върха?\n\r\n\"Пирин е най-алпийската планина в България - с остри ръбове, а освен това много често се образуват т. нар. козирки. Лавините не могат да се предвидят, затова внимавайте\", съветва опитният алпинист.\r\nТой подчерта, че често младите подценяват и неглижират опасностите при изкачване на планина и това се оказва фатално.\r\n\"Историята може да покаже много опитни алпинисти, които загиват в планините заради образували се козирки. Има безброй фактори, които определят снежната покривка\", уточни Василев пред .\r\nАлпинистът смята, че човек трябва да отиде в планината, за да изпита някакъв адреналин, но в същото време трябва да бъде нащрек за потенциални опасности.\r\nЛавинната опасност остава в сила и днес за по-високите планини в страната.", "date": "2018.02.19", "title": "Лавини, козирки... Подценяваме ли опасностите в планината?"}
{"url": "https://www.dnes.bg/zvezdi/2018/02/19/na-kukata-na-dnes-bg-cariat-na-sharana-ali-hamidi.368432", "text": "От тази вечер може да заредите стръвта и да се насладите на началото на третия сезон на \"Риболовна надпревара\" с Али Хамиди и Дийн Мейси по Viasat Explore. Сезонът ще ни предложи пет епизода, като всяка седмица опитните капитани Али Хамиди и олимпиецът Дийн Мейси ръководят две знаменитости през три риболовни предизвикателства в битка за първото място. \r\nНа куката на Dnes.bg пък \"закачихме\" Царят на шарана Али Хамиди, който разказва за предизвикателствата да работиш със звезди.\r\n\r\nДа, винаги казвам, че всъщност мразя – и аз, и Дийн мразим да снимаме \"Риболовна надпревара\", защото това изважда най-лошото от нас наяве.\n\r\n\r\n  \r\nЧесто ми задават този въпрос. Мисля, че има нещо нерибарско в него. Знаете ли, както съм споменавал, в \"Риболовна надпревара\" донякъде не от значение колко е голяма рибата. Моят опит показва, че състезателите биват погълнати от резултата, от точките, отколкото от постижението на самия улов. Да кажем например, че губят с две стотни в съревнование, свързано с теглото на рибата, след което така се случва, че улавят най-добрата риба в живота си, но знаменитостите повече ги човърка, че са изгубили състезанието. В известен смисъл се губи перспективата на това, което правим, в което пък също има нещо нелошо. \r\n\r\nЕлементът на забавление и победата, да, защото имаме много спортисти в предаването, в крайна сметка най-важното става победата. Да.\r\n\r\nДа, като работиш с известни хора, понякога малко трябва да набиеш спирачки, защото те продължават да правят шоу. Например понякога при тези по-маниакалните предизвикателства, кой ще хване пръв дадена риба, да речем, трябва да извадиш другите състезатели от водата, за да снимаш първия успял, да направиш кадрите. И те остават малко объркани, не могат да излязат от роля, изцяло са превключили на вълна \"камера снима. Шоуто наистина изкарва този животински инстинкт у всекиго. Чак е малко странно колко е напрегнато да се снима това предаване. Никой не иска да е губещ. А за мен лично е 10 пъти по-стресово, защото съм и изпълнителен продуцент, съсценарист, занимавам се и с логистиката и освен това съм един от водещите. Много ми идва.\r\n\r\n  \r\nАбсолютно не. Вижте Бекъм, например, или Антъни Джошуа, в момента, в който отидат на риболов, бам, веднага го публикуват в Instagram. Мисля, че малко по малко излизат от черупките си, няма много спортисти, активни или оттеглили се, по-известни от Дейвид Бекъм. Той е една от големите звезди и ако погледнете Instagram профила му през последната година, има поне два три поста, когато е за риба. Това е най-добрата реклама за този спорт.\r\n\r\nВ сезон 3 със сигурност не, защото вече е заснет и Дейвид не участва. Но правим опити да се свържем с хората му и него директно за това, макар че е много трудно. Би било страхотно да участва. Или например той срещу Бруклин! Би станало страхотно шоу! И ще направи чудеса за този спорт изобщо. Щом Дейвид Бекъм ходи за риба, трябва да е доста яко, а?\r\n\r\nОпределено. Не берете грижа, работя по въпроса, но става много бавно. Дори просто да му пратиш съобщение. Стискайте палци да го срещна някъде случайно! С доста от досегашните гости в шоуто, срещите са били чист късмет. И точно това ни трябва. Веднъж да се видим лице в лице и рибата е хваната!\r\n ", "date": "2018.02.19", "title": "На куката на Dnes.bg: Царят на шарана Али Хамиди "}
{"url": "https://www.dnes.bg/stranata/2018/02/19/bogatite-ni-pensioneri-nad-50-hil-kolko-shte-vzimat-ot-2019-a.368420", "text": "53 541 са т.нар. богати пенсионери, които вземат тавана на пенсията от 910 лв. Те са се увеличили с 8206 в сравнение с 2016 г., показва справка от онлайн статистиката на Националния осигурителен институт.\r\nВ това число не влизат хората, които вземат максимална пенсия с включени вдовишки или инвалидни добавки,\r\n5 пъти повече са мъжете, които получават максимални пенсии. Към 2017 г. над 45 хил. българи са получавали тавана, докато жените в групата са едва 7980.\r\nНай-много са богатите пенсионири в София- 19 хил., докато в Силистра те са едва 190, показва справката по области, цитирана от \"24 часа\".\r\nНад 13 хиляди с максимална пенсия са били под пагон. Това са военни, полицаи и съдебни охранители. През 2016 г. те са били доста по-малко - 11 736. През тази година военните и полицаите ще се пенсионират на 53 г. и 2 месеца с 27 години стаж, от които 2/3 в системата, независимо от пола им.\r\nС 1800 са се увеличили миньори, водолази, работници в тежката промишленост, които вземат тавана и са пенсионирани по чл. 69 б от Кодекса за социално осигурява. През 2017 г. те са били 8462-ма.\r\nСоциалният министър Бисер Петков очаква част от навършващите тази година условията за пенсия лица да отложат пенсионирането си за 2019 г.\r\nПричината е, че през следващата година отпада таванът на новоотпуснатите пенсии. За старите ограниченията ще продължат да важат, макар че също има промяна - там таванът ще се вдигне от 35 на 40% от максималния осигурителен доход, или 1040 лв.\r\n\"Още повече че НОИ от четири години предлага услугата за прогнозно изчисляване на пенсиите. Така всеки може да изчисли бъдещия си размер и на база на това да направи преценка\", каза още Петков.\r\nПред депутатите от социалната комисия той обясни наскоро, че засега не се предвижда промяна в законодателството, която до премахне това ограничение и за старите пенсии.\r\nДали обаче човек може да отложи пенсионирането си, докато падне таванът, зависи от шефа. Според Кодекса на труда работодателят има право да прекрати c пpeдизвecтиe тpyдoвия дoгoвop нa paбoтникa или cлyжитeля пpи пpидoбивaнe пpaвo нa пeнcия зa ocигypитeлeн cтaж и възpacт, но не е длъжен.\r\nНямa пpaвo дa пpeкpaтявa тpyдoвия дoгoвop, кoгaтo paбoтникът или cлyжитeлят e пpидoбил пpaвo нa дpyг вид пeнcия като нacлeдcтвeнa, зa инвaлиднocт и дp.\r\nАко човек е работил в последните 10 години преди пенсиониране при един и същ работодател, има право на шест брутни заплати при спиране на работа. Ако служителят е във фирмата по-малко от десет години, ще вземе две заплати.\r\nНа другия полюс на \"богатите\" пенсионери са 612 437 българи, които през 2017 г. са вземали минималната пенсия.\r\n97 637 души са излезли в пенсия през миналата година, като това е с 9442 по-малко от 2016 г. От тях лични пенсии са получили 83 541 души, или със 7,7% по-малко от предходната година, сочат данните на НОИ. \r\nОсновната причина за по-малкия брой нови пенсионери е увеличението на изискуемия стаж и възраст. Всяка 3-а пенсия, отпусната през 2017 г., е за инвалидност. Общо 25 638 души са се възползвали от тази възможност, като са си извадили решение от ТЕЛК. Това е с 684 по-малко в сравнение с 2016 г.", "date": "2018.02.19", "title": "\"Богатите\" ни пенсионери – над 50 хил. Колко ще взимат от 2019-а?"}
{"url": "https://www.dnes.bg/world/2018/02/19/6-1-po-rihter-udari-krai-meksiko-shteti-niama.368435", "text": "Силен трус предизвика паника в Мексико, след като пореден трус удари страната тази сутрин.\r\nЗеметресението с магнитуд 6,1 по Рихтер е с епицентър на 10 километра източно от град Оахака, става ясно от данни на американския сеизмологичен институт. \r\nТрусът е станал в 8:56 тази сутрин, българско време. \r\nВ събота Мексико беше разтресено от земетресение с магнитуд 7,2 по Рихтер. След труса много домове останаха без ток, но сериозни щети нямаше. \r\n ", "date": "2018.02.19", "title": "6,1 по Рихтер удари край Мексико, щети – няма"}
{"url": "https://www.dnes.bg/notifikacii/2018/02/19/rusiia-i-izborite-v-sasht-kak-demokraciiata-se-vliiae-ot-neta.368437", "text": "Разбира се, че Русия се е опитала да повлияе на президентските избори в САЩ - шокиращото е, че се е оказало толкова лесно. Повечето следили случая вече са убедени, че Москва е направила всичко по силите си за избирането на Доналд Тръмп, но подробностите какво точно е било направено, според обвиненията на специалния Робърт Мълър, са по-слабо проучени, отбелязва в. \"Гардиън\".Според отправените от Мълър обвинения за повлияване на изборите в САЩ 80 души са работили на пълен работен ден, преструвайки се на американски граждани и използвайки частна виртуална мрежа, за да изглежда, че постовете им идват от САЩ. Те са се концентрирали върху Faceboоk, където са създавали групи, чиито имена са имали за цел да използват и разпалят разделението в американското общество.Всичко това може да е шокиращо за тези, които не знаят как може да бъдат използвани Faceboоk и други социални медии. По-важният въпрос е дали новините трябва да ни шокират. Както показват обвиненията за руската кампания, някои от най-ефективните методи за разпространяване на послания в социалните медии дори не се отчитат като реклама, което ги прави по-ефективни - също като пропагандата, представена като нечие мнение.Когато зададем въпроса защо Русия е била в състояние да направи това, очевидният отговор е, че може би защото всеки може да го направи. Големият дуопол на Faceboоk и Google ги превръща в най-влиятелните рекламни агенции, които светът е виждал. От услугите им може да се възползва практически всеки.Най-притеснителният въпрос зад подробностите от обвинението не е дали Русия е направила това, което се твърди, а кой още може да води подобни кампании. Групи за натиск от САЩ, като НРА (Националната асоциация на притежателите на огнестрелни оръжия), големите петролни и тютюневи фирми, са използвали подобни методи от десетилетия, съзнателно създавайки объркване за известни факти. Всъщност те дори са подобрили предполагаемия план на Русия, правейки дарения за предизборните кампании на известни политици.Рекламите, поствани от Русия във Faceboоk, са били абсурдни, но ефективни, защото стотици хиляди американци са казали подобни неща, без да им се плаща. Големият шок от обвиненията на Мълър не е, че Русия се е възползвала от големите слабости в американската политическа система - това е нормално за враждебно настроена сила - а това, че тези слабости са толкова лесни (и относително евтини) за използване от всекиго, подчертава в. \"Гардиън\".Описаният от Министерството на правосъдието на САЩ руски заговор изглежда дързък, но с относително тясна насоченост, пише в. \"Ню Йорк таймс\". Самият факт, че подобни усилия може да са повлияли на резултата, или поне са имали подобна цел, подчертава влиянието на една сила, която дестабилизира американската демокрация далеч повече, от които и да било измислени в Москва новини. Тази сила е политическата поляризация.\"Привързаността към партии може дори да промени паметта и оценките\", показва неотдавнашно проучване на политическите анализатори Джей Ван Бейвъл и Андреа Перейра. \"Привлекателността на фалшиви и недостоверни новини е сериозен проблем за нормалното функциониране на демокрацията\", добавят те.Политическото разделение е обхванало политическата система на САЩ, отслабвайки политиката й и правейки я податлива на манипулации. Руската дезинформация може да е влошила симптомите, но самото обвинение напомня, че основната болест, вероятно далеч по-вредна, е чисто американско творение. Фалшивите твърдения не са създали нови разделения в обществото на САЩ, а са използвали вече съществуващи такива. (БТА)\r\n ", "date": "2018.02.19", "title": "Русия и изборите в САЩ: Как демокрацията се влияе от нета?"}
{"url": "https://www.dnes.bg/sport/2018/02/19/valio-mihov-futbolyt-e-politika-s-vsichkite-si-mrysni-igri.368433", "text": "\r\n                        \r\n                        \r\n                        \r\n                    Борислав Михайлов отново бе преизбран за президент на БФС след категорична победа с 92% подкрепа на футболния конгрес, проведен в петък. Изборът обаче беше съпътстват с протести, скандали, обвинения в непрозрачност и \"уговорени мачове\" от страна на конкурентите за шефския пост - Ивайло Дражев и Любослав Пенев. \n\n\r\nМихов е на мнение, че в момента няма друга алтернатива на Борислав Михайлов за президент на БФС.\r\n\"Уважавам много Любослав Пенев като футболист, но когато говорим за ръководители - бъркаме много. Той не бе подготвен за този пост. Екипът му се държа много непрофесионално. Не можеш само да хулиш - кажи нещо добро и после надграждай\", отбеляза бившият президент на БФС.\r\nТой е категоричен, че няма как да застане зад човек като Любослав Пенев, който преди много години го е заплашвал с хора, за да се махне от поста си.\r\n\"Няма как такъв човек да говори за манипулиране на дадено събитие. Ако е по-способен, нека да застане начело на БФС, но не мисля, че ще се справи. Борислав Михайлов за тези 12 години в ръководството е научил много, но има още какво да учи\", подчерта Валентин Михов пред .\r\nБившият президент на ПФЛ допълни, че станалото на футболния конгрес е истинска катастрофа за тези, който са жадни за власт.\r\n ", "date": "2018.02.19", "title": "Вальо Михов: Футболът е политика с всичките си мръсни игри"}
{"url": "https://www.dnes.bg/obshtestvo/2018/02/19/shefyt-na-nzok-ne-dava-ostavka-ne-sym-napravil-nishto-nezakonno.368441", "text": "Управителят на НЗОК проф. Камен Плочев няма да подаде оставка.\"Нищо незаконно не съм направил”, заяви професорът пред bTV.\n\nМиналата седмица министърът на здравеопазването Кирил Ананиев настоя за оставката на Плочев, защото управителят на Касата поискал актуализация на бюджета, без да я съгласува с министерството.\r\nПлочев е категоричен, че е уведомил министерството за намеренията си.\r\n\"Директно мен никой не ме е заплашвал. Мой приятел ми каза, че с него е проведен разговор да ми предаде да си подам оставката, да се разделим с добро, защото иначе ще бъде включена репресивната машина на държавата и работа в държавна болница никога няма да си намеря”, разказа Плочев.\r\nТой отказа да каже точно откъде е дошъл натискът.\r\n\r\n ", "date": "2018.02.19", "title": "Шефът на НЗОК не дава оставка: Не съм направил нищо незаконно!"}
{"url": "https://www.dnes.bg/crime/2018/02/19/spipaha-trima-za-grabej-vzeli-ot-baba-240-leva.368448", "text": "Полицаи са задържали 22-годишен младеж и двама непълнолетни /на 15 и 16 години/ от Бело поле, Видинско, за грабеж от дома на възрастна жена в селото, съобщават от МВР. \r\n81-годишната жена е съобщила в полицията, че неизвестни са проникнали в дома й. Те са я оставили в безпомощно състояние и са й отнели сумата от 240 лева и са избягали.\r\nИзвършителите са проникнали в къщата през покрива, а след предприетите действия тримата са задържани за срок до 24 часа.\r\nДо момента двете момчетата и пълнолетният младеж нямат криминални регистрации и не са регистрирани в детска педагогическа стая.", "date": "2018.02.19", "title": "Спипаха трима за грабеж, взели от баба 240 лева"}
{"url": "https://www.dnes.bg/blizak-iztok/2018/02/19/lavrov-pritesnen-sasht-si-pravi-smetkite-za-podialba-na-siriia.368452", "text": "Русия наблюдава с тревога опитите на САЩ да осъществят плановете си за подялба на Сирия, заяви днес руският външен министър Сергей Лавров при откриването на конференция на международния дискусионен клуб \"Валдай\", цитиран от ТАСС.\r\nПред форума под наслов \"Русия в Близкия изток: игра на всички полета\" Лавров поясни, че тези опасения са заради действията на САЩ на обширна сирийска територия източно от река Ефрат до границите с Ирак и Турция, посочва БТА.\n\r\nПървият дипломат на Москва призова американската страна да не си играе с огъня и внимателно да обмисля ходовете си, като изхожда не от политическата конюнктура, а от дългосрочните интереси на сирийския народ.\r\nЛавров окачестви като опити за спекулация медийните публикации за гибелта на стотици руски наемници във войната в Сирия. Той предложи инцидентът с безпилотния самолет на сирийско-израелската граница да бъде обсъждан само чрез механизмите на ООН.\r\nПо думите на руския министър международната общност трябва да създаде условия за пряк диалог между палестинците и Израел, защото няма друг начин за уреждане на конфликта между тях. В речта си Лавров засегна още няколко близкоизточни теми - изрази убедеността на Москва, че законните интереси на иракските кюрди трябва да бъдат защитени, призова за прекратяване на боевете в Йемен между правителствените сили и шиитските бунтовници и изрази руското несъгласие както с апелите за унищожение на Израел, така и с призивите за борба с Иран.\r\nВ изказването си пред форума иранският външен министър Мохамад Джавад Зариф констатира, че в Сирия е налице \"нова вълна на окупация, на чуждестранна интервенция, главно от страна на САЩ\".\r\nЗа днес е предвидена среща между Лавров и Зариф, на която ще бъде обсъдена ядрената сделка с Иран и положението в Сирия.", "date": "2018.02.19", "title": "Лавров притеснен: САЩ си прави сметките за подялба на Сирия"}
{"url": "https://www.dnes.bg/notifikacii/2018/02/19/prodavat-nova-televiziia-na-cheshki-miliarder.368455", "text": "Шведската Modern Times Group (MTG) продава своето 95%-но акционерно участие в българската \"Нова броудкастинг груп\" на PPF Group, управляваната от чешкия милиардер Петр Келнер инвестиционна компания.\r\nСделката оценява 100% от бизнеса на стойност от 185 млн. евро. Постъпленията ще бъдат използвани от MTG за инвестиции в другия ѝ бизнес, става ясно от съобщение на шведската компания. Неин консултант по сделката е била Citigroup Global Markets.\r\nPPF ще придобие и останалия дял от 5% от Eastern European Media Holdings S.A., пояснява чешкият фонд в свое изявление. Приключването на сделката зависи от одобрението от регулаторните органи и се очаква да се осъществи през първата половина на 2018 г. \r\n\"Изградихме Nova до първа медийна група в България с 33% пазарен дял от аудиторията и собственик на някои от най-добрите дигитални брандове в страната. Под отличното ръководство на Дидие Щосел и мениджърския му екип Nova се превърна във водеща дигитална развлекателна група и бих искал да благодаря на всички, които направиха това възможно. Инвестициите на MTG са фокусирани в развитието на нашата скандинавски развлекателни студиа и глобални дигитални вертикали, заради което и намерихме нов дом за българските ни служители с партньор, който да инвестира в бъдещето на Nova. Пожелаваме на Дидие и целият екип на Nova продължителен успех. Това ще доведе до затваряне на международните ни развлекателни операции и ще направи MTG по-фокусирана група, което е в съответствие с нашата предварително заявена стратегия\", казва Йорген Мадсен Линдеман, президент и главен изпълнителен директор на MTG, цитиран в прессъобщението.\r\nСлед по-ранната продажба на бизнеса на MTG в Чехия и Прибалтика и скандинавския медиен бизнес на шведската MTG по-рано тази година българският пазар бе единственият, в който скандинавската група все още оперираше.\r\nОт последния отчет стана ясно, че \"Нова броудкастинг груп\" отбелязва двуцифрени ръстове както на приходите, така и на печалбата. Делът на аудиторията в България на годишна база обаче намалява, като същевременно пазарът на телевизионна реклама расте. Не е предоставена детайлна информация.\r\nВ България MTG влезе през 2008 г., след като придоби \"Нова броудкастинг груп\". Компанията първоначално инвестира в Balkan Media Group Limited, която управляваше телевизионните канали Diema, а след това придоби Nova за 620 млн. евро. \r\nВ портфолиото влизат телевизионните канали от групата – Нова, Кино Нова, Диема, Диема Спорт, Диема Спорт 2, Диема Фемили, както и дигиталната компания \"Нетинфо\". Компанията притежава радио Nova News и издателската група AtticaEVA. Компанията има около 650 служители в България, става ясно от съобщението на чешкия фонд.", "date": "2018.02.19", "title": "Продават Нова телевизия на чешки милиардер"}
{"url": "https://www.dnes.bg/crime/2018/02/19/zadyrjaha-8-dushi-ot-dupnica-za-narkotici.368450", "text": "Осем души от Дупница са задържани в полицейския арест на града в края на миналата седмица при специализирана операция за противодействие на престъпленията, свързани с наркотици,  съобщиха от полицията.\r\nЗадържаните са на възраст между 18 и 30 години. Видът на наркотичните вещества е определен чрез полеви наркотест.\r\nОперацията е проведена от служители на РУ Дупница, служители от ОДМВР - Кюстендил, и криминалисти от столицата. Задържаните са известни на полицията с множество противозаконни прояви, трима от тях са осъждани за престъпления, свързани с наркотици.\r\nСпециализираната операция е под прякото наблюдение на Районна прокуратура Дупница. Започнати са четири досъдебни производства. Изяснява се съпричастност на задържаните към престъпления, извършени на територията на съседни областни дирекции на МВР.", "date": "2018.02.19", "title": "Задържаха 8 души от Дупница за наркотици"}
{"url": "https://www.dnes.bg/televizia/2018/02/19/syprotiva-i-bitka-za-oceliavane-v-edno-frensko-selo.368456", "text": "Премиерният за България сериал \"Едно френско село\" представя история за сътрудничество, съпротива и битка за оцеляване по време на немската окупацията на Франция. Хитовият френски сериал ще се излъчва в ефир от 26 февруари, всеки делник в 19,50 часа – по .\r\n\"Едно френско село\" и неговите жители преминават през възходите и най-вече паденията на немския окупационен режим във Франция по време на Втората световна война. Чувства на слабост, кураж, алчност, опортюнизъм, любов и антисемитизъм обземат жителите на Вилньов. Под мотото: \"Да живееш означава да избираш\", френският сериал изважда на показ агонизиращите избори, пред които са изправени невинни хора в името на оцеляването.\r\nИсторията слага началото си през юни 1940 година, когато половин Франция е под нацистка окупация, а в малко селце на име \"Вилньов\" нахлуват германските войници. \r\nОртанс (Одре Фльоро), Жан (Никола Гоб), Ремон (Тиери Годар) и Мари (Над Диьо) водят обикновен живот, но изведнъж нещата се променят и всички жители на селото тръгват по своя път. Някои се превръщат в патриоти, други в предатели, а трети решават да се присъединят към съпротивата.\r\n \r\nКак една френска общност, неочаквано завладяна от бруталната немска сила, успява да издържи на натиска и да оцелее – гледайте в новата серийна драма \"Едно френско село\", всеки делник в 19,50 часа, по Bulgaria ON AIR.", "date": "2018.02.19", "title": "Съпротива и битка за оцеляване в \"Едно френско село\""}
{"url": "https://www.dnes.bg/politika/2018/02/19/naprejenieto-premier-prezident-na-olimp-miasto-za-dvama-niama.368442", "text": "\r\n                        \r\n                        \r\n                        \r\n                    \n\n\n\r\n\"Има едно старо правило, че на Олимп място за двама няма. Очаквах такъв сблъсък с приближаването на президентските избори. Този конфликт не е в полза на България. Трябва да се мисли за националния интерес, а не за личните нападки. Крайно време е да се говори с факти – ако има каквото и да е съмнение в институциите, то доказателствата за това трябва да преминат през контролните органи\", поясни анализаторът проф. Михаил Константинов.\r\nВ студиото на \"България сутрин\" той подчерта, че ако политиците помнят, че България е над всичко, то нещата ще потръгнат в добра посока. Страната е стабилна във всяко отношение. Има връщане на българите от чужбина. Преди губихме по 40-50 хиляди сънародници на година, а сега по 5 хиляди. Нека тази тенденция да се задържи, отбеляза Константинов.\r\n\"Премиерът атакува служителите на президента. Той отправи обвинение, което се оказа невярно. Последвалата реакция е просто отговор, защото ако такава нямаше, това щеше да значи, че обвинението е вярно. Такова напрежение има и ще има. Радев и Борисов са представители на различен манталитет. Не виждам драма в това, а напротив – заздравяване на демокрацията\", посочи социологът Кънчо Стойчев.\r\n\"Трябва да престанем да гледаме на критиката като нещо, което само руши. Или трябва чрез нея да стабилизираме демокрацията, или трябва да вярваме, че има съвършено управление и да заспим отново Брежневския сън. Конфликтът президент-премиер трябва да се гледа спокойно\", категоричен беше Стойчев пред .\r\nТемата на разговора обхвана и Истанбулската конвенция. Според проф. Константинов отказът на България да ратифицира документа е символ за отстояване на националните идеали. Процентът на държавите, които не са ратифицирали конвенцията в рамките на ЕС, е 40%, в рамките на Съвета на Европа – отново над 40%, а 40% от тези, които са създали Конвенцията, отново не са я ратифицирали, изтъкна анализаторът.\r\nКъм темата Стойчев добави, че подкрепянето на Конвенцията е действие в посока разрушаване на Европейския съюз.", "date": "2018.02.19", "title": "Напрежението премиер - президент: На Олимп място за двама няма"}
{"url": "https://www.dnes.bg/stranata/2018/02/19/59-godishen-zagina-pri-pojar-v-aitos.368451", "text": "59-годишен мъж от Айтос е починал при пожар в гараж, съобщиха от полицията.На 17 февруари около 01.40 ч. в Районното управление е  получено съобщение за това, че в тухлен гараж на айтоската  улица \"Иларион Макариополски\" №3 гори пожар.Огънят е потушен от един противопожарен екип и трима  огнеборци, като вследствие на пожара починал собственикът на имота.По първоначални данни пожарът не е умишлен.Причините за инцидента са в процес на изясняване. По случая е образувано досъдебно производство.", "date": "2018.02.19", "title": "59-годишен загина при пожар в Айтос"}
{"url": "https://www.dnes.bg/obshtestvo/2018/02/19/maichino-syrce-tyrsi-stoianka-ne-e-osinovena-otkradnata-e.368411", "text": "\r\nТака започва писмото си българка, която от години живее в чужбина и търси дъщеря си - близначка, която както казва тя вероятно е открадната от родилното в Бургас и \"осиновена\".Жената пояснява, че снимката, която е приложила в поста, споделен във Facebook, е на другата й дъщеря - близначката на Стоянка.\"Искам да открия дъщеря си си, но не зная как да постъпя? Аз не съм я оставила за осиновяване, а е открадната. Родих близначки-седмачета, с малки килограми. Едната е родена 1 250 гр., другата 1 300 гр., с точност не мога да си спомня... В Родилното в Бургас ми казаха, че едното дете е починало. От Съвета ми дадоха обаче акт за раждане, а не смъртен акт, което ни наведе на мисълта, че детето ми е живо и продадено или откраднато. Търсим я оттогава, но безуспешно.\r\nВодех дело за тази, която ми казаха че е починала. Акушерката каза на делото, че съм направила аборт. След делото съм получавала и обаждания, анонимни. Разбира се, че е жива, работела е като медсестра в болницата в Бургас.\r\nПреди 3 години като си ходих в България, ходих и до Съвета да искам смъртен акт. Не ми дадоха смъртен акт, а ми дадоха акт за раждане, който държа в ръцете си и е от 2013-а година, което за мен означава, че е жива.Служителката, с която говорих, ми каза, че има нещо тъмно и нищо повече. Каза ми, че с нищо не може да ми помогне\".\r\nБългарката, която остава анонимна, допълва, че вече е на възраст и иска да открие щерка си.\r\n\"Не искам нищо от нея, само да е жива и здрава и поне веднъж да я прегърна. Няма да и създавам проблеми. Съпругът ми вече не е между живите. Бог да го прости!\r\nБих се радвала много ако намеря информация за дъщеря ми! Моля Ви да ми помогнете като споделите снимките с надеждата да стигна до Нея. Благодаря на всеки, който ще го направи.\r\nЦялата информация за случая е предоставена на администраторите на страницата - .Стотици са коментарите под въпросния пост, които дават съвети на жената и споделят надеждите й да открие рожбата си.Един от тях, този на Данаила Роева, обаче се откроява от останалите: \"Аз имах съученичка,  родена на същата дата и починала сестра близначка, със същите имена. Тя се казваше Златина Димитрова, а починалата и близначка Стоянка Димитрова.\r\nДруги се чудят що за човек би имал сърцето и куража да открадне бебенце от майчините ръце и сърце.", "date": "2018.02.19", "title": "Майчино сърце търси: Стоянка – не е осиновена, открадната е! "}
{"url": "https://www.dnes.bg/obshtestvo/2018/02/19/garvane-i-ti-ptico-prokleta-na-chii-grob-tam-tyi-grozno-grachesh.368412", "text": "На днешния ден преди 145 години си отива един от най-смелите герои на България, оставил светла диря в народната памет. \r\nАпостола умира на 6 февруари 1873 година, когато в сила е Юлианският календар. След като в България е въведен Григорианският през 1916 г., отбелязваме смъртта на Левски 12 дни по-късно - на 18 февруари всяка година.\r\nВъзпоменателните церемонии обаче у нас се организират ден по-късно - на 19 февруари. Смъртната присъда за Левски е издадена на 14 и е потвърдена на 21 януари 1873 г.\n\n\n\nЛевски е псевдонимът на Васил Иванов Кунчев, революционер, идеолог и организатор на българската национална революция. Основател е на Вътрешната революционна организация и на Българския революционен централен комитет.\r\nИзвестен е и като Апостола на свободата заради организирането и разработването на стратегията за освобождаване на България от османско иго. Той пътува по страната и създава тайни районни комитети, които да подготвят националния бунт.\r\nНа 18 февруари (6 февруари по стар стил) 1873 г. в околностите на София е изпълнена смъртната присъда на Апостола на свободата Васил Левски. Мястото на обесването му се намира в центъра на днешна София, където е издигнат негов паметник.\r\nВсичко започва на 22 септември 1872 г. когато Димитър Общи организира обир на турската поща в Арабаконак. Левски е против, но е подкрепен единствено от поп Кръстю Никифоров. Залавянето на участниците нанася тежък удар на революционната организация.\r\nЛевски получава нареждане от БРЦК и Каравелов за вдигане на въстание, но отказва да го изпълни и решава да прибере архивите на ВРО от Ловеч и да се прехвърли в Румъния. На 27 декември 1872 г. бива заловен от турската полиция до Къкринското ханче (източно от Ловеч). При залавянето му Левски притежава редовно тескере за пътуване, дадено му от Малък Добри Койнов от ловешката махала Дръстене, но го гълта, за да го скрие от турците.\r\nПредполага се, че причината за неговото залавяне е предателство от съмишленик. Спори се за името на предателя - Поп Кръстю (съучредителя на комитета в Ловеч) или Марин Поплуканов (председателя на комитета). През 1925 историкът Димитър Страшимиров публикува обширен труд, в който представя доказателства, че именно поп Кръстю става доносник на турските власти и дава сведения за местоположението на Левски.\r\nСпоред други проучвания предателство спрямо Левски не е имало. До последно османците не знаят кого са заловили и Левски е откаран в Търново, за да бъде разпознат. Чак там става ясно кой е той. При Къкрина отиват едва няколко заптиета, а в случай, че са знаели кого залавят, подобна малочисленост не би била логична. Също така се доказа, че поп Кръстю не е имал точна информация за плановете на Левски.\r\nЛевски, който е охраняван само от 20 заптиета по време на пътя си от Търново до София, се е надявал напразно до последно, че ще бъде освободен от съмишленици.\r\nВпоследствие е отведен в София, където е предаден на съд. Апостола изгражда защитата си на основите на правата на християните според Хатихумаюна, за да не издаде някого и организацията. Той подчертал няколко пъти, че е търсил законни пътища за изменение на живота в Империята. Левски се разграничава от дейността на Димитър Общи, за да избегне криминални обвинения.\r\nОчаквало се Великото везирство да освободи всички освен обирачите на пощата, защото политически процес не е в интерес на Турция и вреди на авторитета ѝ пред Европа. Комисията за процеса е: Али Саид паша, Шакир бей и Иванчо Хаджипенчович.\r\nВ инструкциите към съдиите е записано да се накажат строго само ръководителите. В състава на съда са включени и българите: х. Мано Стоянов и Пешо Тодоров като представители на българската община в града. Включени са още мюсюлмани и евреи. Смъртната присъда е издадена на 14 и е потвърдена на 21 януари 1873 г.\r\nПроцесът завършва, а комисията е иззела функциите на съд, което е недопустимо по законите на самата империя. 60 подсъдими са осъдени на затвор и заточение и двама са обесени - Димитър Общи и Васил Левски. Присъдите са потвърдени от султана по целесъобразност. За да не се навреди на турската дипломация, не са извършвани по-мащабни разследвания и гонения.\r\nВ последните си мигове се изповядва пред архиерейския наместник на София - отец Тодор Митов. В изповедта си казва: \"Каквото съм правил, в полза народу е\" и помолил прошка от него и от Бога, а в молитвите си да бъде споменаван като йеродякон Игнатий, а също и българския народ.\r\nСвещеникът поп Христо Стоилов разказва за последните мигове на апостола: \"Дяконът се държа юнашки. Каза, че наистина той е първият, но че след него са хиляди. Палачът му наметна въжето и ритна столчето. Аз се просълзих и се обърнах към \"Св. София\", за да не видят турците, че плача, и си тръгнах\". \r\nДа преклоним глава и да си спомним за Левски, живота му, преминал с мисъл за Родината и нейното освобождение.\r\n\r\nзащо тъй жално, тъй милно плачеш?\r\nГарване, и ти, птицо проклета,\r\nна чий гроб там тъй грозно грачеш ?\r\n \r\nОх, зная, зная, ти плачеш, майко,\r\nзатуй, че ти си черна робиня,\r\nзатуй, че твоят свещен глас, майко,\r\nе глас без помощ, глас във пустиня.\r\nПлачи! Там близо край град София\r\nстърчи, аз видях, черно бесило,\r\nи твой един син, Българийо,\r\nвиси на него със страшна сила.\r\n\r\nГарванът грачи грозно, зловещо,\r\nпсета и вълци вият в полята,\r\nстарци се молят богу горещо,\r\nжените плачат, пищят децата.\r\n \r\nЗимата пее свойта зла песен,\r\nвихрове гонят тръни в полето,\r\nи студ, и мраз, и плач без надежда\r\nнавяват на теб скръб на сърцето.\r\n ", "date": "2018.02.19", "title": "Гарване, и ти, птицо проклета, на чий гроб там тъй грозно грачеш? "}
{"url": "https://www.dnes.bg/obshtestvo/2018/02/19/stefi-si-otide-a-lekarka-se-mychi-da-izbegne-globa-300-lv.368413", "text": "Лекарка обжалва в съда 300 лв. глоба, наложена й от директора на \"Медицински одит\" след проверка във връзка със смъртта на 18-годишната Стефани Димитрова от Русе. \r\nМомичето издъхна на 29 октомври 2016 година от рак на стомаха в Русенската болница, а точната й диагноза бе потвърдена окончателно ден преди да си отиде от този свят.\r\nГлобата на д-р Анна Х., при която Стефани потърсила помощ за страданията си, е наложена заради \"недостатъчен обем от действия с цел уточняване на причините за стомашната болка на пациентката\". Абитуриентката посетила кабинета по гастроентерология в края на 2015 г. Лекарката я прегледала, поставила й диагноза \"Други гастрити\" и й назначила медикаментозна терапия.\nОсем месеца след това – на 7 септември 2016 г., вече завършилата училище Стефани отново посетила кабинета. Поставена й е същата диагноза, която е потвърдена и при вторичния преглед дни след това. \r\nПри неизяснен болков синдром с голяма давност не е било назначено образно-рентгеново изследване с контрастна материя, гастроскопия или вземане на биопсия, както и насочване към болница, е констатирала проверката на \"Медицински одит\". \r\nМомичето е прието по спешност в УМБАЛ – Русе на 17 октомври и 12 дни след това умира, припомня \"Монитор\".\r\nЗа трагичната участ на Стефани се разбра, след като майка й Силвия Димитрова публикува в мрежата сърцераздирателно писмо, в което обвини болницата в некомпетентност.\r\nРъководството на УМБАЛ – Русе даде пресконференция, на която отхвърли упреците на жената. Ракът на стомаха се срещал изключително рядко при млади хора и когато при такива случаи се откриел, вече било късно за лечение, обясниха тогава лекари.\r\nСега Русенският районен съд потвърди наказателното постановление на директора на \"Медицински одит\", с което на лекарката е наложена глобата. Решението може да се обжалва пред Административния съд в Русе.", "date": "2018.02.19", "title": "Стефи си отиде, а лекарка се мъчи да избегне глоба – 300 лв."}
{"url": "https://www.dnes.bg/zvezdi/2018/02/19/kaloian-mahlianov-na-35-bylgarskiiat-simvol-v-iaponiia.368261", "text": "\nНа днешния 19 февруари рожден ден празнува най-популярния български сумист – Калоян Махлянов – Котоошу. Роден през 1983 година във великотърновското село Джулюница, добива световна популярност през 2003 година, когато започва да се състезава в Япония.\r\nКалоян става едва 16-ия чужденец и първия представител на България, който се състезава в най-силната категория в сумото. Състезава се в Япония от Януари 2003 г. до Март 2014 г., когато обявява прекратяването на своята кариера.\r\n\r\nВсъщност, бъдещият сумист е започнал своята кариера като борец в класическия стил. Той дори има успехи в Европейското първенство за деца до 14 години.\r\nПрез 2000 г. 17-годишният българин е определен за най-добрия в Европа за възрастта си в категория до 100 кг. Само 2 години по-късно той се състезава в открития шампионат по сумо в Германия и е представен пред йокозуна Котодзакура – по онова време ръководител на известна школа.\r\nБългаринът записва 68 участия в официални турнири, в които има 537 победи от 864 схватки.\r\nКалоян Махлянов става първия европеец и едва 5-ия чужденец в историята на професионалното сумо, достигнал престижния ранг „озеки“.\r\nНа 24 май 2008 година Котоошу влиза в историята на сумото, като става първия европеец, спечелил Купата на Императора.\r\nПрез 2005 година е обявен за спортист номер 1 на Велико Търново.\r\nПрез 2006 година е удостоен със званието \"Почетен гражданин на Лясковец\".\r\nНа 28 юли 2009 година е награден от президента на България Георги Първанов с най-високото държавно отличие – Орден \"Стара планина\".\r\nЖенен е за японка Асато и днес живее в страната на изгряващото слънце. Двамата имат син - Кирил, роден през 2011 година.", "date": "2018.02.19", "title": "Калоян Махлянов на 35: Българският символ в Япония"}
{"url": "https://www.dnes.bg/usa/2018/02/19/rusiia-vidia-vtori-boen-us-minonosec-v-cherno-more.368414", "text": "Втори американски ескадрен миноносец – \"Карни\", навлезе в акваторията на Черно море.\r\nОт пресслужбата на Шести американски флот заявиха, че \"Карни\" \"се присъединява към миноносеца \"Рос\" за провеждане на морски операции за сигурност\", съобщава ТАСС.\r\n\"Навлизането на втори кораб на военноморските сили (ВМС) на САЩ се извършва в рамките на графика, който позволява на ВМС на САЩ да подържат оперативно присъствие в района\", се казва в документа. \r\n\"Нашето решение да изпратим едновременно два кораба в Черно море е прието по-рано, а не като реакция на каквото и да било\", се казва в изявление на Кристофър Грейди, командир на \"Карни\".\r\n\"Ние работим в избрано от нас време и с избран от нас темп в този стратегически важен район. По своята природа корабите се явяват гъвкави и мобилни сили и ВМС (на САЩ) в уникален вид осигурява надеждна защита на интересите ни по целия свят\", продължава той.\r\nВ изявлението се подчертава, че за последен път два кораба на ВМС на САЩ са се намирали в Черно море по време на учението \"Морски бриз\" през 2017 година.", "date": "2018.02.19", "title": "Русия видя втори боен US миноносец в Черно море"}
{"url": "https://www.dnes.bg/football/2018/02/19/pochina-legendata-na-levski-pavel-panov-poklon.368417", "text": "Легендата на Левски Павел Панов почина внезапно на 67-годишна възраст. Роденият на 16 септември 1950 година Панов до последно бе сред имената, свързвани с родния футбол. Той дори присъства на конгреса на БФС миналия петък.\r\nПавел Панов е 4-кратен шампион на България и 5-кратен носител на Купата на страната с Левски. Легендарният нападател защитава цветовете на България в 44 мача (7 като капитан) и реализира 13 гола за тима, с който участва на Световното първенство през 1974 в Германия, където играе в 3 мача, пише .Последният му двубой за националния отбор е на 6 юни 1979 г. срещу Англия 0:3 в София. За \"Б\" националния тим има 3 мача и 1 гол, за младежкия - 31 мача и 14 гола, а за юношеския, с който става европейски шампион през 1969 г. записва 28 мача и отбелязва 11 гола.\r\nРоден на 16 септември 1950 г., нападателят е носил екипите на Септември (София) (1963-1967), Спартак (София) (1967-1968), Левски (София) (1969-1981), Хасково и Арис (Солун) (Гърция). Той има 309 мача (301 за Левски и 8 за Спартак) и 140 гола (135 за Левски и 5 за Спартак) в \"А\" група.\r\nПрез забележителната си кариера е награждаван с редица отличия: \"Заслужил майстор на спорта\" от 1975 г., Голмайстор на първенството през 1976 г. с 18 попадения и 1977 г. с 20 гола за Левски. Футболист щ 1 на България за 1977 г.\r\nТреньорската му кариера за почва като помощник в Левски, а след това е начело на \"сините\" през 1986/1987 и от 1989 до 1990 година. Треньор на Иваняу национале, Нигерия – шампион, младежкия национален отбор през 1992-1993 г., Ботев (Пловдив), Септември, Локомотив (София) и Родопа. \r\nЛегендарният нападател на \"сините\" поема столичните \"железничари\" през пролетта на 2000 г., сменяйки на поста Георги Петков, но е уволнен през есента на същата година след слабия старт на Локомотив в първенството. След това е назначен за председател на Спортно-техническата комисия към Управителния съвет на Левски. През юни 2006 г. става треньор на \"Родопа\", а мястото му в УС на Левски е заето от друг бивш играч на „сините\" - Кирил Ивков.\r\nЗа последно Павел Панов бе технически директор на БФС и отговаряше за всички треньори на националните юношески отбори.\r\nПоклон пред паметта му!", "date": "2018.02.19", "title": "Почина легендата на \"Левски\" Павел Панов. Поклон!"}
{"url": "https://www.dnes.bg/notifikacii/2018/02/19/rodna-hr-ka-aut-otkazala-rabota-na-britanec-na-ostrova.368415", "text": "Българка отказа да наеме 39-годишен мъж на работа във Великобритания само защото е британец. За скандалния случай разказа потърпевшият Майкъл Фаулър пред местното издание \"Метро\". Консултантката по наемане на работа Пламена Иванова беше уволнена заради скандала.\r\nШофьорът на тежкотоварни автомобили кандидатствал за работа във фирма, чиято централа се намира близо до дома му в графство Уилтшър. В електронната си поща обаче получил отказ с аргумента, че на тези позиции не се наемат британци.\r\nКомпанията обяви, че е \"напълно шокирана\" от действията на Пламена Иванова, която отговаря за наемането на нови служители.\r\n\"Нито един кандидат не може да получи отказ заради неговата националност, етническа принадлежност, пол или сексуална ориентация\", посочва фирмата.\r\nМайкъл Фаулър също останал шокиран, защото от 12 години работи като шофьор и по думите му неговите колеги са от цял свят. \r\nМъжът кандидатствал по обявата, защото освен дългогодишен опит английският език му е майчин, а владеенето му било изрично посочено условие в обявата. Там пишело още, че кандидатите трябва да бъдат граждани на ЕС, но не изключвало британци.\r\n ", "date": "2018.02.19", "title": "Родна HR-ка аут! Отказала работа на... британец на Острова"}
{"url": "https://www.dnes.bg/snimka-na-denia/2018/02/19/vremeto-prez-idnite-dni-oblachno-i-dyjdovno.368421", "text": "Днес ще бъде предимно облачно. Жлавно в Северна България ще превалява слаб дъжд. Вятърът ще се ориентира от североизток, ще е слаб, в Източна България и Дунавската равнина - умерен, и с него ще прониква студен въздух. \r\nПревалявания ще има из цялата страна, а още сутринта дъждът в Северна и високите полета на Западна България ще се примесва със сняг. Температурите ще са почти без дневен ход - предимно между 0 и 5 градуса.\r\nАтмосферното налягане няма да се променя съществено, остава по-високо от средното за февруари.\r\nНад Черноморието ще бъде облачно, на места - с превалявания от дъжд, в северните райони - за кратко примесващи се със сняг. Ще духа умерен, след обяд - временно и силен, североизточен вятър. Максимални температури на въздуха - между 4 и 7 градуса. Температурата на морската вода е между 6 и 8 градуса. Следобед вълнението на морето ще се усили до 3-4 бала.\r\nПо планините ще бъде облачно с валежи от сняг. Ще духа до умерен, по откритите части на Стара планина - и временно силен, източен вятър. Температурите ще се понижават и максималната на височина 1200 метра ще е около 1 градус, на 2000 метра - около минус 4 градуса. \r\nПрез следващите дни ще преобладава облачно време. С прекъсвания и на места ще превалява, предимно слабо и предимно дъжд, но в Предбалкана, по високите полета на Западна България, в крайните северозападни и в североизточните райони е възможно временно, главно в нощните часове, дъждът да се примесва и да преминава в сняг. Вятърът ще бъде от източна четвърт, слаб до умерен. Температурите ще бъдат малко по-високи от обичайните.\r\n ", "date": "2018.02.19", "title": "Времето през идните дни: Облачно и дъждовно"}
{"url": "https://www.dnes.bg/index/2018/02/19/receptata-dnes-supa-s-pile-fide-i-zastroika.368224", "text": "500 г пилешко2 чушки1 домат2 моркова1 глава лук1 супена лъжица доматено пюре1 картоф2 кубчета пилешки бульон2 жълтъка2 супени лъжици кисело мляко1 щипка магданоз1 щипка сол1 щипка черен пипер2 шепи фиде50 мл олио Нарежете зеленчуците на ситно като за супа. Сложете пилешкото, предварително нарязано на едри късове, да се вари в дълбока тенджера с вода малко над средата на тенджерата. Във водата добавете кубчетата бульон, за да се разтворят добре. Отделно в тиган със сгорещеното олио запържете лука, морковите и чушките. Разбъркайте. Добавете картофа, нарязан на кубчета към супата. След това добавете и запържените зеленчуци. Разбъркайте добре супата за няколко минути. Добавете и фидето, за да се свари за около 7-8 минути в супата. Прибавете нарязания домат и доматеното пюре малко преди супата да е станала готова, за да не станат на каша. В малка купичка смесете застройката – жълтъците и киселото мляко. Добавете на бавна струя сместа като разбърквате непрекъснато. Подправете с подправките и свалете от котлона.", "date": "2018.02.19", "title": "Рецептата Dnes: Супа с пиле, фиде и застройка"}
{"url": "https://www.dnes.bg/stranata/2018/02/19/idnite-8-g-40-ot-uchitelite-v-pensiia-koi-shte-gi-zameni.368416", "text": "Над 40% от учителите ще се пенсионират в следващите 8 години и това ще предизвика остър дефицит, обяви просветният зам.-министър Деница Сачева по БНР. \r\nТя посочи, че проблемът със застаряването на преподавателите отдавна е на дневен ред отдавна и въпреки че през последните години броят на младите кадри расте, все още не може да компенсира вълната от излизащи в пенсия.\r\nПреподавателската професия трябва да се рекламира сред учениците, които сега са на 15-16 години, на които трябва да кажем, че \"професията на учителя предстои да бъде много по-добре платена, с много по-добри условия на труд в рамките на следващите няколко години и е професия, която ще има голямо търсене\", коментира Сачева.\r\nПо повод на мерките за предотвратяването на агресията в класните стаи Сачева повтори, че позицията на министерството е, че задължително видеонаблюдение в детските градини и училищата не трябва да има.\r\nНа същото мнение са учителските синдикати и някои от родителските организации.\r\n\"Видеонаблюдението не би било решение, а отваряне на \"кутията на Пандора\". Агресията и насилието, за съжаление, е феномен, който далеч не е само в образователната система\", каза още зам-министърът.", "date": "2018.02.19", "title": "Идните 8 г. – 40% от учителите в пенсия. Кой ще ги замени?"}
{"url": "https://www.dnes.bg/za-da-se-razbirame/2018/02/19/sedmichen-liuboven-horoskop-za-19-25-fevruari-2018-a.368303", "text": "Благодарение на Венера, седмицата ще бъде силно романтична. Заедно с нея Нептун също ще помогне любовният живот на някои зодиакални знаци да бъде като приказка. Какво ви очаква според зодията, вижте в любовния хороскоп на Az-jenata.bgАко сте необвързани и изпитвате силни чувства към някого, за когото знаете, че не може да го имате, тази седмица може да потънете в негативни емоции. В случай, че той или тя не отговарят на вашите любовни вибрации, възползвайте се от момента, за да излезете от това положение.Открийте тази връзка, в която трябва да бъдете и спрете да мечтаете за невъзможното. Коригирайте вашите романтични идеали, след време ще видите, че не е било напразно.Любовни чудеса очакват представителите на зодия Телец. Обвързаните ще бъдат като омагьосани от своята половинка, която ще ги накара да се чувстват като в приказка. Необвързаните Телци пък имат шанс за нова любов. Когато става дума за любов, бъдете внимателни за това, което желаете, защото просто може да го получите. Вашият любовен живот може да бъде в пряк конфликт с целите в живота ви. Предложение за мечтана работа, възможност да се развивате, може да се окаже не така добре посрещната от вашата половинка. Овладейте емоциите и се опитайте да разговаряте мирно. По един или друг начин ще усетите, че любимият ви човек не е зад гърба ви в този момент.", "date": "2018.02.19", "title": "Седмичен любовен хороскоп за 19 – 25 февруари 2018-а"}
{"url": "https://www.dnes.bg/balkani/2018/02/19/albaniia-i-kosovo-s-obsht-prezident-edinenieto-koga.368418", "text": "Албанският министър-председател Еди Рама заяви в Прищина, че допуска възможността един ден Косово и Албания да имат \"общ президент като символ на национално единство\", предаде Франс прес.\r\n\"Косово и Албания ще имат обща външна политика, а не само общи посолства и дипломатически представителства\", заяви Еди Рама пред косовския парламент по повод на десетата годишнина от независимостта на Косово. Двете страни имат няколко общи консулства, отбелязва АФП. \r\n\"А защо не един президент, като символ на национално единство, с национална политика за сигурност\", продължи албанският президент.\r\nТова изявление няма да се хареса в Сърбия, чиито лидери редовно обвиняват Тирана, че има планове за \"велика Албания\" - което тя отрича. Сърбия не признава независимостта на бившата си провинция Косово. Диалогът за нормализиране на отношенията между Белград и Прищина е замразен, коментира АФП.\r\nПрезидентите на Косово Хашим Тачи и на Сърбия Александър Вучич изразиха желание той да бъде подновен. \r\n\"Трудният диалог със Сърбия ще бъде исторически. Албанците и сърбите ще съжителстват в бъдеще като две държави, поддържащи добросъседски отношения и членуващи в Европейския съюз\", каза албанският премиер социалист.\r\nХашим Тачи заяви, че ще се стреми държавата Косово да се сдобие възможно най-бързо със собствена армия.\r\nКосово има сили за сигурност, но не и армия и е под закрилата на НАТО. \"Силите за сигурност на Косово имат отдавна всички способности и действат като истинска армия на държава - професионална и многоетническа\", каза Тачи.\r\nНезависимостта на Косово е призната от 115 страни, включително Съединените щати и 23 от 28-те страни в Европейския съюз. Около 80 страни, сред които са Русия и Китай, отказват да я признаят. \r\n/БТА/", "date": "2018.02.19", "title": "Албания и Косово с общ президент! Единението – кога?"}
{"url": "https://www.dnes.bg/business/2018/02/19/idvat-li-novite-gdpr-pravila-navreme.368428", "text": "\r\nАдвокат Бориславова участва активно в работата на професионални сдружения и групи в сферата на управление на риска, изработването на ефективни корпоративни политики и вътрешни правила, както и на мерки за спазване на приложимото законодателство. \r\nПрез 2018 г. е призната от списание Forbes в класацията си \"30 под 30\" като един от младите лидери в Европа в категория \"Право и политика\".След появата на интернет начинът ни на комуникация, обмен на информация, услугите и устройствата, които ползваме, се измениха по непредсказуем начин и надминаха и най-смелите очаквания. Днес имаме часовници, през които получаваме имейли, обаждания, следим сърдечния си ритъм и изминатите километри, притежаваме поне два профила в различни социални мрежи и споделяме публично най-съкровените си моменти, а най-важното устройство за модерния човек е мобилният му телефон, чрез който комуникира с останалия свят, плаща сметки, банкира, следи здравословното си състояние и какво ли още не. В този смисъл новият Регламент, който предстои да влезе в сила в средата на тази година, и който отменя досега действащата Директива 95/46/EО, приета през 1995 г., едва ли може да се твърди, че изпреварва своето време. От друга страна, преди изобщо да можем да говорим за въвеждането на нов режим на защита на личните данни, трябва да помислим от кой момент обществото и законодателят, включително на европейско ниво, узряха за идеята за необходимостта от съществена промяна – от кой момент станахме чувствителни относно начина, по който се обработват личните ни данни. Този момент настъпи едва в последните 3-4 години.GDPR ще засегне дейността на всички бизнеси, особено тези насочени към обслужване на крайни потребители – физически лица. Поради особеностите на електронната търговия, електронните търговци са сред една от най-засегнатите групи. Дейности, присъщи за тази група, свързани с онлайн таргетиран маркетинг, профилиране, създаване и управление на потребителски профили, получаване на валидно по смисъла на Регламента съгласие от клиентите –потребители, обработване на мета данни, ще претърпят сериозна промяна.  Освен това онлайн търговците трябва да спазват завишени изисквания за прозрачност и информираност на своите клиенти относно обработването на техни лични данни (които включват IP адрес, потребителско име, личен акаунт, данни за банкова сметка, история на покупки, предпочитани стоки и услуги, рекламирането на последните и т.н.). Търговците например ще са длъжни да имат разписана лесно разбираема и четима политика за защита на личните данни (privacy policy) на своята интернет страница, в която подробно да разясняват какви лични данни обработват, на кого ги предоставят и за какъв период ги съхраняват.В глобален аспект съществено ще бъдат засегнати онлайн търговци, които не са ситуирани в ЕС, но продават стоки и услуги на европейски граждани. Приложното поле на новия регламент е разширено и тези търговци също ще бъдат длъжни да го спазват.Предизвикателство ще е да се осигури, че всеки доставчик на услуги на информационното общество, с който работи търговецът с онлайн платформа, за да осъществява своята дейност (доставчици на сървърни услуги, на специализиран софтуер и мобилни приложения, и др.), също отговаря на изискуемото ниво за защита на личните данни. В противен случай търговецът може да бъде санкциониран за неизпълнение на изискванията на Регламента и да трябва да плати стряскащи имуществени санкции, равняващи се на до 4 % от оборота му.Следва да се отбележи и че GDPR не е единственият законодателен акт на Съюза, който ще регулира по нов начин обработването на лични данни на доставчиците на електронни услуги и търговци с онлайн платформи. През 2017 Европейската комисия предложи приемането на нарочен регламент, в допълнение към Общия регламент за защита на лични данни (GDPR), който да регулира услугите на информационното общество. Последният разширява приложното поле на новия правен режим на личните данни и е насочен включително към обработването на метаданни, като в него се признава, че метаданните могат да разкрият много чувствителни данни за физическите лица, към проследяването на местонахождението на крайните устройства; условията, при които се позволява анализ на съдържанието и метаданните; настройките по подразбиране на крайните устройства и софтуера, както и по отношение на стените за проследяване и др.\r\nВ последните месеци пазарът е залят от най-различни консултанти по темата GDPR, предлагащи различни решения и услуги. Истината е, че ако търговецът разполага със силен и надежден екип от хора – с юридически и компютърни познания, има въведени ясни политики за управление на сигурността на информацията и контрол на достъпа, както и процедура за уведомяване на контролните органи при пробив на сигурността на данните, би трябвало да е способен с умерени усилия да се справи сам с привеждане на дейността си в съответствие с с изискванията на Регламента. С екипа ми сме попадали на такива клиенти, които имат нужда само от спорадични консултации по отделни проблемни въпроси. От друга страна, по-голямата част от бизнеса не разполага с необходимия човешки и времеви ресурс, за да се подготви за новите изисквания, и често прибягва да услугите на консултанти. С моят екип лично препоръчваме да се използват услугите на екипи, които са съставени както от опитни юристи в материята на защитата на лични данни, така и IT експерти, етични хакери и одитори по информационна сигурност и ISO стандарт 27001.На първо място, потребителят може да се запознае с политиката за защита на личните данни, публикувана на интернет страницата на търговеца. Ако последният спазва GDPR, политиката следва да съдържа подробно описание на вида и обема на лични данни, обработвани от търговеца, сроковете за това, целите и лицата, на които се предоставят данни.Потребителят също така има право да поиска от търговеца да му предостави информация за цялата лична информация, която към настоящия момент той обработва и съхранява относно физическото лице. Тук е важно да уточним, че потребителят не може да изисква от търговеца да му предостави информация, която последният няма задължение да съхранява продължително и следователно своевременно е изтрил по траен начин. От друга стана, търговецът не може да се оправдава с потенциални искания от клиенти за предоставяне на достъп до информация и да съхранява тази информация само на това основание.Това е една от целите, преследвани от Регламента. От една страна, осигурявайки съответствие с изискването за завишени мерки за техническа сигурност на обработваната информация, за криптиране, кодиране и обезличаване на личните данни неминуемо ще се намали риска от злонамерен пробив в системите, оперирани от онлайн търговеца. От друга, самото обстоятелство, че продавачите ще бъдат длъжни да преосмислят какви данни събират и да ограничат техния обем и срокове за съхранение, ще предпази интересите им и на техните клиенти, ако пробив в системата за сигурност все пак бъде осъществен.Привеждането на дейността на онлайн търговците в съответствие с изискванията на Регламента ще има и редица благоприятни ефекти за бизнеса. На първо място, прилагането на завишени мерки за сигурност на информацията повишава и нивото на потребителското доверие. Днешните потребители са запознати с големите рискове, свързани със споделяне на личните им данни в различни онлайн платформи, като българските потребители са сред най-мнителните и недоверчивите на новите технологии. Така например българинът продължава да предпочита да плаща в кеш и изпитва съществен дискомфорт при попълване на данните за дебитната си карта онлайн. Гарантирайки, че спазват високи стандарти за защита на личните данни и информацията, търговците в онлайн пространството могат да спечелят доверието на своите клиенти. Спазването на правилата на Регламента способства и за създаването на цялостен добър търговски имидж и репутация.На следващо място, Регламентът задължава всеки търговец да обменя лични данни само с други търговци, които са въвели изискванията му, в противен случай ще носят пълна отговорност при пробив на сигурността. Големите компании и търговци, които работят с подизпълнители и/или доставчици на услуги (например на сървърно пространство, или на индивидуално разработен софтуер, СРМ система и др.) и които рискуват санкции от милиони евро, ще бъдат първите, които ще потърсят партньори, които гарантират спазване на Регламента. Това от своя страна е възможност за всяка компания, която изпълнява новите изискванията, да спечели пазарен дял и да сключи нови дълготрайни бизнес партньорства, като това е валидно включително за B2B компаниите. \r\n ", "date": "2018.02.19", "title": "Идват ли новите GDPR правила навреме?"}
{"url": "https://www.dnes.bg/sofia/2018/02/19/v-tozi-chas-katadjii-plyzvat-iz-sofiia-debnat-ot-86-stoianki.368419", "text": "Служителите на \"Пътна полиция\" в София излизат на масови акции срещу нарушители зад волана, които ще са буквално през половин час, съобщиха от МВР за \"Монитор\". \r\nКатаджиите ще проверяват за валидна застраховка \"Гражданска отговорност\", за неплатени актове, превишена скорост и дори и за неправилно паркиране.\r\nПървата част стартира на бул. \"Христофор Колумб\" в 9 часа в понеделник. След това екипът ще се премести на бул. \"Цветан Лазаров\", където ще се спират водачи на две места. Едното ще е на пешеходната пътека пред бл. 206. \r\nСледват проверки на изхода на магистрала \"Тракия\", бул. \"Брюксел\", \"Искърско шосе\", на Околовръстното от разклона за село Мрамор до ул. \"Филиповско шосе\".\r\nОперациите са планирани така, че да обхванат цяла София за пет дни, а в проверките ще се включат всички екипи от \"Пътна полиция\", които са разпределени така, че да проверяват денонощно на 86 места.\r\nПрез тъмната част полицаите ще наблягат и на тестовете за алкохол и наркотици. Екипът, който излиза на лов за купонджии, ще застане първо на бул. \"Александър Малинов\" в \"Младост\" в 20 часа в понеделник. След това ще се премести на бул. \"Ал. Ляпчев\", на ул. \"Гео Милев\", бул. \"Черни връх\" и ще приключи в Студенския град на бул. \"8-и декември\" и бул. \"Г. М. Димитров\".\r\nПроверките са направени така, че в пиковите часове да обхващат районите с много пешеходни пътеки, рисковите отсечки, трасетата, по които се правят гонки, както и около заведенията, където често се залавят пияни и дрогирани шофьори. \r\nПоследната масирана акция на МВР се проведе в петък срещу събота и беше под кодовото наименование \"Лукс\". В рамките й полицаи провериха частните кортежи и скъпите коли. В спецоперацията участваха екипи на криминалната, охранителната и пътната полиция. Проверките започнаха с огледи на колите и документите. \r\nПричината е, че често шофьорът и пътниците носят оръжие или дрога. Искаха се справки за криминални регистрации - не само на шофьора, но и на пътниците. Така много водачи се сдобиха с глоби от счупен фар до повредени документи.\r\n\"Целта на тези проверки е да се дисциплинират водачите. Да не се създава едно впечатление, че всеки може да прави каквото си иска и да се държи както си иска\", посочи директорът на СДВР Ивайло Иванов.\r\nОт началото на миналата година столичната полиция е проверила над 39 хил. коли и 64 хил. души. Над 1 милион акта са написани за 2017-а.", "date": "2018.02.19", "title": "В този час: Катаджии плъзват из София – дебнат от 86 стоянки"}
{"url": "https://www.dnes.bg/obshtestvo/2018/02/19/7-sedmici-predi-velikden-nai-vajniiat-post-velikiiat.368422", "text": "От днес - седем седмици преди Великден, след Сирни заговезни, започва Великият или Великденският пост. \r\nВеликият пост е най-важният от четирите постни периода през годината. През тази година Възкресение Христово или Великден е на 8 април. \r\nВеликият пост припомня за четирийсетдневния пост на Исус Христос в пустинята, въвежда в Страстната седмица и в най-светлия християнски празник Възкресение Христово - Великден.Постът не е просто диета - въздържанието от определени храни /най-вече на тези от животински произход/ не е самоцелно. Идеята на поста е чрез лишаване на тялото, да се смири душата. Смята се, че когато пости и се моли, човек се доближава до Бога.\r\nВеликият пост е време за молитви и покаяние, като подготовката за него започва три седмици по-рано. Според православната традиция постът е най-строг през първата и последната седмица, особено през Страстната седмица и на Разпети петък. Първият ден, през който се разрешава риба, е Благовещение - на 25 март.\r\nСтрогият пост не се препоръчва на болни, на малки деца, на възрастни хора, на бременни жени и кърмачки.\r\nПрез Великденския пост всяка седмица е посветена на някакво събитие или на личност, чиито дела призовават към смирение и покаяние. През първата седмица от поста ограниченията са по-строги, а богослуженията - по-продължителни. Тогава се освещава вареното жито, което се приготвя в памет на великомъченика Теодор Тирон и се празнува Тодоровден.\r\nПрез втората седмица от Великия пост се чества Св. Григорий Палама, който развил учението за поста и молитвата. Третата седмица е посветена на Светия Кръст, за да напомни на вярващите за страданията и смъртта на Спасителя. \r\nНеделята от четвъртата седмица се посвещава на Св. Йоан Лествичник, написал съчинение за добрите дела, които довеждат до Божия престол.\r\nВ съботата от петата седмица се чества Пресвета Богородица, а в неделята - Преподобната Мария Египетска - ярък пример за покаяние.\r\nСъботата от шестата седмица /Лазаровден/ на Великия пост е посветена на възкресението на Лазар. Исус Христос го извел от гроба и го върнал към живот.\r\nШестата неделя /Цветница или Връбница/ е посветена на тържественото влизане на Исус Христос в Йерусалим в навечерието на еврейския празник Пасха. \r\nХристиянската църква нарича началото на Великденския пост \"предверие на божественото покаяние\" или Голяма четиридесетница, през която хората, постейки, се отказват от своите грехове, \"очистват се\" и се доближават до Исус Христос.", "date": "2018.02.19", "title": "7 седмици преди Великден, най-важният пост – Великият"}
{"url": "https://www.dnes.bg/video-prognoza/2018/02/19/vremeto-tazi-sedmica-kakyvto-ponedelnikyt-taka-do-kraia.368425", "text": "Началото на тази седмица предвещава и края ѝ. Започваме с мъгли, облачност и валежи, посочи климатологът Симеон Матев. През днешния ден предимно ще превалява. Валежната зона ще бъде практически в цялата страна. Количествата на валежите не са опасни. Температурите са между 1 и 8 градуса, а облачното време задълго ще скрие слънцето, посочи Матев пред Bulgaria ON AIR. \"През цялата седмица ще вали. Към петък ще има известно затопляне. Във вторник и сряда ще вали по-обилно. По планините ще бъде мъгливо, облачно с валежи от сняг. Температурите няма да са особено ниски\", посочи климатологът. \"Остава лавинната опасност. Североизточните склонове на планините са най-застрашени от свличания на снежни маси\", предупреди още той.", "date": "2018.02.19", "title": "Времето тази седмица: Какъвто понеделникът – така до края"}
{"url": "https://www.dnes.bg/sofia/2018/02/19/vijte-kyde-niama-da-ima-voda-na-20-fevruari-v-sofiia.368430", "text": "На 20 февруари 2018 г. (вторник), във връзка с подмяна на спирателни кранове на ул. \"Отдих\", кв. \"Кумарица\", се налага спиране на водоподаването от 09:00 до 21:00 часа на клиентите на \"Софийска вода\", живеещи в района на: ул. \"Димитър Вачев\", ул. \"Заводско шосе\", ул. \"Искърско дефиле\", ул. \"Китка\", ул. \"Банска\", ул. \"Отдих\", ул. \"Шопска\".\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Отдих\" ъгъла с ул. \"Шопска\".\r\nНа 20 февруари 2018 г. (вторник), във връзка с прекъсване на сградно водопроводно отклонение на ул. \"Искра\", вилна зона \"Банкя\", се налага спиране на водоподаването от 10:00 до 16:00 часа на клиентите на \"Софийска вода\", живеещи в района на: ул. \"Искра\", ул. \"Кукувица\", ул. \"Кос\", ул. \"Железничарска\", ул. \"Средна гора\" от ул. \"Искра\" до ул. \"Зора\".\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Венера\" ъгъла с ул. \"Искра\".\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на \"Софийска вода\" АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.\r\n\"Софийска вода\" АД предварително се извинява на своите клиенти за причинените временни неудобства!\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.02.19", "title": "Вижте къде няма да има вода на 20 февруари в София"}
{"url": "https://www.dnes.bg/obrazovanie/2018/02/19/v-xxi-vek-uchish-chetmo-i-pismo-a-toaletnata-v-dvora.368427", "text": "Децата в тетевенското село Градежница са принудени да придобиват знания в мизерни условия. В училище \"Васил Априлов\" дограмата е стара, мазилката е изпочупена, има и проблеми с покрива. Тоалетната е извън всякакви хигиенни норми и се намира навън. За да я ползват, ученици и учители трябва да заобикалят цялото училище, съобщава bTV.\r\n\"Не е нормално в XXI век да има външна тоалетна\", заяви директорът на училището Ива Лазарова.\r\nПо думите ѝ до този момент проект за изграждане на вътрешна тоалетна няма. Селото няма канализация и се изискват много средства, за да се направи, отбелязва тя. По думите на директорката върви нормален учебен процес, а децата, които живеят по-близо, ходят до тоалетна до домовете си.  \r\nКметът на селото и учител в училището Свилен Чернин иска отговор къде отиват средствата на децата по делегирания бюджет. Той е сигнализирал прокуратурата, Министерския съвет и Министерството на образованието.\r\nКогато започна да се подготвя бюджета за 2018 г., бяхме изправени  пред избора да планираме пари за нова тоалетна или да извършим належащ ремонт на другата част на покрива, и избрахме покрива, обясни зам.-кметът на община Тетевен Борис Врабевски. \r\nИзграждането на нова тоалетна би струвало 40 000 лева.\r\nПо повод обвиненията, че потъват пари, той отбеляза, че тече вътрешна проверка, тъй като училището е втотостепенен ръководител с бюджетни средства и ги разходва по собствена преценка. ", "date": "2018.02.19", "title": "В XXI век: Учиш четмо и писмо, а тоалетната – в двора"}
{"url": "https://www.dnes.bg/muzika-drugi/2018/02/19/the-gipsy-kings-gotviat-nova-flamenko-fiesta-u-nas.368423", "text": "Фламенко кралете The Gipsy Kings ще гостуват отново у нас, като датата за новия им гастрол е 28 юни. Концертът на водената от Paco Baliardo група ще се състои в зала 1 на НДК и се организира от Loud Concerts.\r\nПубликата ще види и чуе всички хитове на групата, сред които \"Bamboleo\", \"Djobi Djoba\", \"Volare\", \"Un Amor\".\r\nИзявата на Кралете в България е част от новото им турне, което стартира тази година с дати в САЩ, преди да се прехвърли на нашия континент.\r\nБилетите за концерта на The Gipsy Kings влизат в продажба от вторник, 20 февруари, в мрежата на Eventim и партньорите им в цялата страна, Ценовите категории са от 35 до 90 лева, в зависимост от местоположението в зала 1 на НДК.\r\nPaco Baliardo, водещата  фигура в Gipsy Kings в момента, е част от оригиналната група, създадена в южна Франция, с над 18 милиона продадени албума по света и множество престижни награди, между които и Грами. Както останалите си събратя, Пако не чете и не пише музика. \r\nЧленовете на групата развиват стила си чрез непрестанното свирене на китарите и предаването на наследството от поколенията преди тях. Те самите допринасят с нови елементи към фламенко музиката и я зареждат с горещи емоции.", "date": "2018.02.19", "title": "The Gipsy Kings готвят нова фламенко фиеста у нас"}
{"url": "https://www.dnes.bg/obshtestvo/2018/02/19/rashidov-syvetva-radev-i-borisov-skandalite-ne-sa-polezni.368443", "text": "\r\n                        \r\n                        \r\n                        \r\n                    \"Не бива  тези двамата мъже, хората, които най-обичаме, най-важните мъже в страната, те са жалоните, по които трябва да се ръководим всички, да се карат през медиите\", убеден е Рашидов.\n\n\n\"Изтърваните  думи при нервна криза се случват при всички\", допълни той пред Рашидов отбеляза, че думите са много опасно и силно оръжие и трябва да се използват внимателно.\"По-лесно е да обидиш и накърниш някого. По-голямо достойнство се иска,  когато осъзнаеш, че не си прав, да събереш кураж и да се извиниш. Това е по-големият мъжкарлък\", обощи бившият министър на  културата.Рашидов даде и своята оценка за първите мъже в държавата.Когато сложим на кантара достойнствата на Бойко Борисов и това, което направи за България, а от друга страна изпуснатите думички, първото натежава многократно, смята той.Президентът Румен Радев е нов политик, но ще се научи, уверен е Рашидов и посочи, че Радев има \"прекрасна мъжка порофесия, той е човек, който е изградил характер\". Нещата се учат в движение, нека му дадем този шанс, призова творецът.И даде пример със себе си.\"Бях се уплашил, като станах министър. Отидох при премиера и му казах: \"Да не ти проваля правителството, господин премиер\".Той коментира и голямото дарение, което получи Националната художествена галерия.Миналата седмица стана ясно, че българската емигрантка в Австралия Маргарита Занеф след смъртта си е дарила близо 2 млн. лева на Националната художествена галерия. В българското общество обаче веднага тръгнаха дебати за какво и как трябва да бъдат изразходени тези средства.Според бившия министър на културата Вежди Рашидов не е работа на случайни хора да се бъркат в делата на Националната художествена галерия.\r\n\"20 години не е имало пари за откупване на картини. Едно цяло поколение не присъства в историята на Националната художествена галерия. Музеят трябва да започне да купува произведения - освен че творецът трябва да бъде подпомогнат, галерията трябва да запълни своя пропуск\", категоричен бе Рашидов в студиото на \"България сутрин\".", "date": "2018.02.19", "title": "Рашидов съветва Радев и Борисов: Скандалите не са полезни"}
{"url": "https://www.dnes.bg/stranata/2018/02/19/pojar-spria-tec-republika-v-pernik.368459", "text": "Пернишкият ТЕЦ \"Република\" спря временно работа заради пожар. Това съобщи агенция \"Фокус\", информирана от ГД \"Пожарна безопасност и защита на населението\". Към този момент няма информация за пострадали или загинали хора. \r\nНе се е наложила спешна евакуация на централата. Пожарът е възникнал малко преди 9 часа днес. В момента на място все още има пожарни екипи от Перник и Радомир.Причината най-вероятно е причинен от късо съединение в електрическото захранване на трафопост, който захранва самия ТЕЦ.\r\n ", "date": "2018.02.19", "title": "Пожар спря ТЕЦ \"Република\" в Перник"}
{"url": "https://www.dnes.bg/business/2018/02/19/za-ianuari-okolo-500-000-pytnici-minali-prez-letishte-sofiia.368440", "text": "През първия месец на 2018 г. летище София е обслужило общо 499 688 пътници, което представлява ръст от 6,6 процента спрямо същия период на 2017 г., съобщиха от летището.През Терминал 2 са преминали 63 процента или 315 987 от всички пътници, а през Терминал 1 - останалите 37 процента или 183 681 пътници.Пътникопотокът по международните редовни линии, който представлява 92 процента от целия летищен трафик, е нараснал с 4,4 процента в сравнение с първия месец на миналата година.Двойно е увеличението на броя пътуващи по вътрешни линии - от над 10 хил. пътници през януари 2017 г. на близо 20 хил. през същия месец на 2018 г. Този ръст се дължи на навлизането на още един авиопревозвач по линията София - Варна.Излетелите и кацнали самолети на летище София през първия месец на годината са достигнали близо 4500.\r\nОбемът на обработените товарни и пощенски пратки през януари се е увеличил с 9,6 процента и възлиза на 1687 т. От тях 59 процента са превозени с товарни самолети, а останалите 41 процента - с пътнически.\r\n ", "date": "2018.02.19", "title": "За януари: Около 500 000 пътници минали през летище София"}
{"url": "https://www.dnes.bg/crime/2018/02/19/16-godishen-podkara-motoped-bez-tabeli-blysna-se-v-patrulka.368445", "text": "16-годишен младеж се опита да избяга от полицията, но в крайна сметка се блъсна в патрулка при опит за проверка във Врачанско, съобщават от Областната дирекция на МВР.\r\nНа 18 февруари около 14.35 часа по време на специализирана операция в село Бутан, полицейски патрул с автомобил подал звуков и светлинен сигнал за спиране на мотопед без регистрационна табела. \r\nВодачът обаче не се подчинил и продължил движението си. Предприето е проследяване на мотопеда и на кръстовище в селото, водача на мотопеда изгубил контрол над управляваното превозно средство и блъснал странично служебния автомобил на МВР. \r\nУстановено е, че мотопедът е управляван от 16-годишен младеж от с. Бутан. Образувано е бързо производство. Водачът на мотопеда е задържан за срок до 24 часа в РУ-Козлодуй.", "date": "2018.02.19", "title": "16-годишен подкара мотопед без табели, блъсна се в патрулка"}
{"url": "https://www.dnes.bg/notifikacii/2018/02/19/svetovna-shampionka-zagoli-gryd-v-piongchang-18.368444", "text": "Световната шампионка при танцовите двойки във фигурното пързаляне - Габриела Пападакис, заголи гръд по време на краткия танц от олимпийския турнир в Пьонгчанг.Младата французойка така се беше концентрирала в изпълнението на програмата, че не забеляза веднага малък интимен проблем с екипировката си. По време на едно от завъртанията презрамката на роклята й се отмести и лявата й гърда бе представена през всички зрители в залата.  Това разконцентрира французите, но въпреки всичко те имат шанс да се борят за титлата.\r\nВ крайна сметка те останаха на второ място след първия ден от надпреварата, след олимпийските шампиони от Ванкувър 2010 Теса Въртю и Скот Мойр. Канадците се представиха отлично и подобриха собствения си рекорд за оценка за кратък танц - 83.67 точки. Те получиха четвърто ниво на оценки за всичките пет елемента на програмата.Въртю и Мойр са част от тима на Канада, който триумфира с титлата в отборната надпревара в Пьонгчанг. Канадците се изравниха на върха в класацията по най-много спечелени отличия от фигуристи на зимни олимпиади с Евгени Плюшченко (Русия) и Гилис Графстрьом (Швеция), които също имат по четири медала.Двукратните световни шампиони Габриела Пападакис и Гийом Сисерон (Франция) са на втора позиция с 81.93 точки, след като изиграха стабилно своята латиноамериканска програма. Шампионите на САЩ Медисън Хабел и Закари Донахю са трети със 77.75 точки, следвани от сънародниците си Мая Шибутани и Алекс Шибутани със 77.73 точки.Световните и европейски шампиони за 2014 година Анна Капелини и Лука Ланоте (Италия) са на пето място със 76.57 точки, следвани от европейските шампиони за 2013 година и олимпийски първенци отборно от Сочи 2014 Екатерина Боброва и Дмитри Соловиев (Русия) със 75.47 точки.Волната програма при танцовите двойки е във вторник сутринта.", "date": "2018.02.19", "title": "Световна шампионка заголи гръд в Пьонгчанг (18+)"}
{"url": "https://www.dnes.bg/sofia/2018/02/19/ulica-bez-asfalt-v-kv-gorna-bania-kal-unijenie-a-stava-i-oshte-po-zle.368462", "text": "За улица без асфалт сигнализират в Helpbook столичани, живеещи в кв. \"Горна баня\". \r\n\"От 25 години живея в столичния кв. \"Горна баня\" на ул. \"Тутракан\". Улицата никога не е подържана от общината, в момента газим ужасна кал, поставени сме в неравностойно положение и сме силно унизени от безотговорното отношение на общината като собственик на улицата\", пише в сигнала. \r\nПреди две седмици съседната улица е направена еднопосочна. От тогава се налага сметопочистващата фирма да влиза откъм неасфалтираната ул. \"Тутракан\". \r\nТака ситуацията в района става още по-зле. ", "date": "2018.02.19", "title": "Улица без асфалт в кв. \"Горна баня\", кал, унижение... А става и още по-зле! "}
{"url": "https://www.dnes.bg/obshtestvo/2018/02/19/dohodite-rastat-napredvame-36-haresvat-borisov.368453", "text": "43% от българите заявяват, че  одобряват дейността на правителството към средата на февруари 2018 г. Данните са от проучване на Барометър България в периода 5-14 февруари сред 958 души, финансирано със собствени средства.Българското правителство излъчва стабилност. Фактът, че страната ни е поела Европредседателството очевидно засилва усещането у българите, че в държавата се работи и върви напред, посочват социолозите. \r\nСпоред тях доверието в правителството се подхранва и от ръста в доходите. Възнагражденията в страната продължават да растат, като през декември миналата година средната брутна месечна заплата достига 1123 лв., което е увеличение от 11% спрямо същия период на 2016 г., по данни на Националния статистически институт. Така средното нетно месечно възнаграждение през декември става 875,9 лв.\r\nБезработицата беше сведена до практически статистическо отчитане, а бизнес субектите се сблъскват с непознат феномен за България - липса на каквато и да е работна ръка, допълват от Барометър. \r\nМинистър-председателят Бойко Борисов има одобрението на 36% - с процент повече, сравнено с последния месец на миналата година.Вицепремиерите Екатерина Захариева, Валери Симеонов, Красимир Каракачанов и Томислав Дончев получават доверието съответно на 22%, 13%, 34% и 27% от участниците в анкетата. Сравнено с декември 2017 г. се наблюдава спад от 4 пункта в доверието към Екатерина Захариева, с 1% се повишава доверието към Валери Симеонов и с 2% към Красимир Каракачанов, а при Томислав Дончев няма промяна.\r\nСпоред социолозите определено представителите на Обединените патриоти трупат точки заради твърдата си позиция срещу ратификацията на Истанбулската конвенция.Това обяснява и спада в доверието към вицепремиера Захариева, която е един от най-големите защитници на приемането на документа. Тук следва да се отбележи, че анкетата е направена преди министър-председателят да обяви, че ГЕРБ оттегля предложението си за ратификация на конвенцията от Народното събрание за допълнителното й обсъждане.\r\nКато цяло нивата на доверие в правителството сочат, че управляващата коалиция е стабилна и има добра спойка между политическите субекти в нея, изтъкват от Барометър България. ", "date": "2018.02.19", "title": "Доходите растат, напредваме... 36% харесват Борисов"}
{"url": "https://www.dnes.bg/technology/2018/02/19/iaponci-izobretiha-displei-koito-se-zalepva-za-kojata.368466", "text": "Ултратънък дисплей, който може да се залепва директно за човешката кожа, изобретиха в Япония.Устройството с дебелина само милиметър следи важни показатели за човешкото здраве, като също така може да приема текстови съобщения, в това число и емотикони, пише агенция Франс Прес.Иновативното изобретение е дело на учени от Университета в Токио в сътрудничество с технологичния конгломерат Dai Nippon Printing.Дисплеят е изграден от микродиоди и е с размери 6 на 10 сантиметра.По думите на разработчиците устройството не причинява никакъв дискомфорт на носещия го, като може да се прикрепи дори и за подвижни участъци от човешката кожа като дланта например.  Още подобни новини четете на . ", "date": "2018.02.19", "title": "Японци изобретиха дисплей, който се залепва за кожата "}
{"url": "https://www.dnes.bg/politika/2018/02/19/izvyrshil-li-e-levski-ubiistvo-siderov-iska-anketna-komisiia.368467", "text": "Лидерът на Атака Волен Сидеров обяви, че ще предложи анкетна комисия в Народното събрание, която да изясни истината за т.нар. съдебен процес срещу Васил Левски, на който той е осъден на смърт от османската власт за криминално престъпление. Това обяви самият Сидеров пред журналисти пред паметника на Левски в София, по повод честванията на 145 години от гибелта на Апостола на свободата.\r\nЛидерът на Атака отбеляза, че вече е установено документално, че убийството на слугата Стойчо в една ловешка къща не е извършено от Левски. Има достатъчно документи, има Османски отдел в Народната библиотека, всичко това трябва да бъде проучено от една компетентна комисия, посочи Сидеров. \n\r\nСпециалната отоманска комисия, в която участват и българи за съжаление, издава смъртна присъда на Левски въз основа на едно единствено свидетелство на неграмотен човек - някой си Вутьо, че Левски е убил слугата Стойчо, посочи лидерът на \"Атака\", цитиран от БТА. И припомни, че Левски всъщност е осъден на смърт за криминално престъпление по чл. 174 от тогавашния турски наказателен кодекс, а не затова, че прави комитети и организация за революция. \r\nСидеров посочи, че за комитетите и комитетската дейност тогавашната османска власт е предвиждала заточение. \r\nВ същото време, виждайки че това е предводителят на всички тези комитетски дела, те са бързали тихомълком, без много шум, такава е била директивата - да се направи процес тук, не в Цариград, в София, която тогава дори не е столица на вилаета, и да завърши със смъртна присъда, коментира Сидеров.\r\nЗатова лидерът на Атака призова процесът срещу Левски да бъде преразгледан и Левски да бъде оневинен. Защото когато се искаше канонизирането му, от църквата имаше контрааргумент, че той е извършил убийство, заяви Сидеров. \r\nОт Атака поднесоха венец на паметника на Васил Левски в столицата по повод 145 години от неговата гибел. Много хора, сред които ученици, се редят на опашка в дъжда, за да положат цветя и да почетат паметта на Апостола на свободата.", "date": "2018.02.19", "title": "Извършил ли е Левски убийство? Сидеров иска анкетна комисия"}
{"url": "https://www.dnes.bg/zvezdi/2018/02/19/na-bafta-keit-mina-v-zeleno-andjelina-po-tatus.368461", "text": "\n\r\nТемата за сексуалното насилие в Холивуд не беше подмината, което пролича и по цвета на облеклото на актриси като Лупита Нионго, Анджелина Джоли, Дженифър Лорънс и Марго Роби. Те се отказаха от цветните тоалети в подкрепа на движението \"Времето изтече\" против сексуалния тормоз, предаде Асошиейтед прес.\r\nНяколко звезди доведоха активисти защитници на правата на жените за свои гости, а мъжете изразиха солидарността си със значка на инициативата.\r\nКейт Мидълтън не беше в черно, но въпреки напредналата си бременност уважи церемонията, облечена в тъмнозелена рокля. Тя мина по червения килим заедно с половинката си - принц Уилям, който е президент на Британската академия за кино и телевизия. \r\nПризивът за черни облекла постави Херцогинята на Кеймбридж в деликатна позиция, защото кралското семейство старателно избягва да прави политически изявления. Бременната Кейт избра тоалет на дизайнерката Джени Пакам.\r\nНа церемонията се появи и бившата приятелка на принц Хари Кресида Бонас, която беше избрала етажирана рокля на ивици във формата на спагети и украсена с пайети отпред.\r\n\"Имам малък проблем със сервилниченето. Но искам да знаете, че подкрепям напълно всички мои сестри в черно тази вечер\" - заяви удостоената с приз за най-добра актриса Франсис Макдорманд, за филма \"Три билборда извън града\", който стана фаворит. Тя беше избрала рокля в черно и червено, вместо чисто черна.\r\n \r\nВъпреки дрескода, приет за церемонията, някои от знаменитостите възхитиха критиците с оригиналния си избор на тоалети. Модното вдъхновение беше навсякъде, като Дженифър Лорънс, Марго Роби и Анджелина Джоли се откроиха с прелестни тоалети, пише в. \"Дейли експрес\".\r\n27-годишната Марго Роби носеше дантелена рокля с високо деколте, която беше изрязана около талията и се спускаше до земята. Анджелина Джоли носеше кадифена рокля, която от едната страна имаше цепка до бедрото, а голият й гръб разкриваше огромния й татус.Дженифър Лорънс беше очарователна в атлазена черна рокля, чиито полупрозрачни бели ръкави оставаха открити раменете й. Салма Хайек, която е на 51 години, изглеждаше прекрасно в черна рокля до земята с дълги ръкави и избродирани елементи.В също толкова зашеметяващ тоалет, който беше без презрамки, се появи американската актриса Кейт Мара. Готическият дизайн на роклята й подчертаваше тънката й талия и я открояваше от останалите присъстващи.\r\nДруга звезда, която влезе в списъка на най-добре облечените, беше 34-годишната Лупита Нионго, която носеше рокля в черно и златисто с изрязани детайли на бюстието.\r\nОсвен Макдорманд, която не се подчини на зададения дрескод, и други звезди пренебрегнаха призива на движението \"Времето изтече\". Такива бяха американската филмова звезда Хейли Бенет, руската телевизионна водеща Виктория Боня, италианската продуцентка Тициана Рока, добавя британското издание.\r\nСред най-лошо облечените на наградите се наредиха английската актриса Рут Уилсън с лъскав черен костюм с панталон, комбиниран със сандали на висок ток, както и звездата от \"Игра на тронове\" Натали Дормър с евтино изглеждащия си воал, прикрепен към гърба на черната й рокля.\r\nТелевизионната водеща Ей Джей Одуду също сгреши с избора си на прозрачна черна рокля до земята, която създаваше усещането, че звездата е забравила да си обуе панталон.\r\nАктрисата Сирша Ронан от филма \"Лейди Бърд\" сякаш носеше странна комбинация от три тоалета с пера, поло яка и прозрачен воал. Алисън Джани се появи с космическа рокля с необичаен изпъкнал детайл в металически цвят около шията й./БТА/", "date": "2018.02.19", "title": "На БАФТА: Кейт мина в зелено, Анджелина - по татус"}
{"url": "https://www.dnes.bg/stranata/2018/02/19/mlad-shofior-katastrofira-v-haskovsko-maika-mu-zagina.368468", "text": "37-годишна жена е загинала, а 19-годишен младеж е в болница с опасност за живота след катастрофа на пътя между селата Лясково и Караманци, съобщиха от ОДМВР - Хасково. \r\nКатастрофата е станала снощи в 21.00 часа на третокласен път от с. Лясково в посока с. Караманци. \r\nУстановено е, че 19-годишен младеж от с. Караманци е шофирал лек автомобил “БМВ” с несъобразена с релефа на пътя скорост. На десен завой младият водач е загубил контрол, излязъл е в дясно от платното и се е преобърнал в крайпътна канавка. \r\nОт удара на място е загинала майка му, возеща се на предната седалка. Момчето е настанено в МБАЛ - Кърджали с кръвоизлив в мозъка и опасност за живота.Образувано е досъдебно производство.", "date": "2018.02.19", "title": "Млад шофьор катастрофира в Хасковско, майка му загина"}
{"url": "https://www.dnes.bg/football/2018/02/19/derbitata-na-evropa-chelsi-vliza-v-koshmarna-seriia.368457", "text": "Gol.bg продължава да представя рубриката \"Дербитата на Европа\". В нея ще имате възможност да видите кои ще са най-възловите мачове на Стария континент, които ще се играят през седмицата. Ще получите и информация за датата, часа и мястото на отделните дербита от Европа.За английския шампион Челси предстои изключително тежка седмица. \"Сините\" утре приемат Барселона в първи мач от 1/8-финалите на Шампионска лига, като голямата звезда на каталунците Лео Меси ще търси първи гол в кариерата си срещу отбора от \"Стамфорд Бридж\". В неделя пък лондончани гостуват на Манчестър Юнайтед в директна битка за място в Топ 4 на Висшата лига. Челси няма победа на \"Олд Трафорд\" в четири поредни визити, но три от тях завършиха наравно. \"Червените дяволи\" също започват сгъстен цикъл, тъй като в сряда гостуват на Севиля в Шампионска лига. В четвъртък ще се изиграят реваншите от 1/16-финалите на Лига Европа. Милан приема Лудогорец на \"Сан Сиро\" след убедителното 3:0 в Разград, докато Борусия Дортмунд гостува на Аталанта. На \"Сигнал Идуна Парк\" двата отбора направиха страхотно шоу, което завърши с драматичен успех 3:2 за домакините. Арсенал напрактика си гарантира участие в следващата фаза, след като разби Йостерсунд с 3:0 насред Швеция. В края на седмицата \"топчиите\" играят срещу Манчестър Сити финал на \"Уембли\" за Карлинг Къп.  Най-интересният мач от 26-ия кръг на Серия \"А\" е между Рома и Милан, като \"росонерите\" съживиха шансовете си за Топ 4 след пет победи и две равенства в последните си седем двубоя в Серия \"А\". Хегемонът Ювентус пък е домакин на Аталанта, а лидерът Наполи гостува на Каляри. В Ла Лига Реал има визита на Леганес в отложен мач от 16-ия кръг, а в неделя приема Алавес. Убедителният лидер Барселона ще мери сили с Жирона на \"Камп Ноу\", най-интригуващият сблъсък е между Севиля и Атлетико Мадрид. В Германия Байерн Мюнхен ще се опита да продължи победния си рейд срещу Херта Берлин на \"Алианц Арена\", докато Борусия Дортмунд е домакин на Аугсбург. Първа лига също предлага интересни срещи. В петък ЦСКА е домакин на Черно море, шампионът Лудогорец има тежко гостуване на Ботев в Пловдив, Левски ще мери сили със Септември на националния стадион \"Васил Левски\". ", "date": "2018.02.19", "title": "Дербитата на Европа: Челси влиза в кошмарна серия "}
