{"url": "https://www.dnes.bg/stranata/2018/12/10/zasileni-proverki-kat-shte-debne-piianite-vodachi.396118", "text": "Пътна полиция започва проверки от днес за контрол на водачите на моторни превозни средства за шофиране след употреба на алкохол, наркотични вещества и техните аналози, информираха от МВР.\r\nОперацията е по линия на Европейската мрежа на службите на Пътна полиция TISPOL.\r\nПроверките ще продължат до края на тази седмица - 16 декември.\r\nЦелта на акцията е да се обърне внимание на водачите на моторни превозни средства, че управлението след употреба на алкохол или наркотични вещества е изключително опасно и е недопустимо.", "date": "2018.12.10", "title": "Засилени проверки: КАТ ще дебне пияните водачи"}
{"url": "https://www.dnes.bg/balkani/2018/12/10/demografskata-kriza-pri-sysedite-syrbi-rajdaite-deca.396091", "text": "\"Раждайте без забавяне!\", \"Имаме нужда на първо място от любов и бебета!\": в Сърбия, тъй като няма много пари за раздаване, правителството набляга все повече на лозунгите, за да се справи с демографската криза, която опразва страната, пише Франс прес.\n\r\nСвързан с масовата емиграция, главоломният спад на раждаемостта стана причина населението на балканската страна тази година да спадне под прага от 7 милиона души, сочи официалната статистика.\n\r\nРаждаемостта в Сърбия е една от най-ниските в Европа. Световната банка я изчислява на 1,5 деца на жена при необходими 2,1 за запазване на населението. Според ООН през 2050 г. жителите на Сърбия ще бъдат с още 15% по-малко.\n                    \n                    \n                \r\nВластите търсят решения, понякога отчаяни. Президентът Александър Вучич призова през пролетта да се строят ниски жилищни сгради. Причина е \"проучване, според което, когато бъдат построени 40-етажни блокове и в тях бъдат настанени 110 двойки, утре ще има 120 или 130 деца, докато в къщи или в дву-, три- или максимум четириетажни сгради, ще има 210 или 220 (деца)\".\n\r\nСпоред Славица Джукич-Деянович, министърката без портфейл, която отговаря за демографията, \"факт е, че в покрайнините на градовете, когато сградите имат дворове, където децата да играят, а родителите да пият кафе. . . се чуват по-често радостта и виковете на децата\".\n\r\nВ началото на 2018 г. правителството започна национална кампания, в която всеки можеше да предложи лозунг. \"Мамо, не искам да съм сам. Татко, искам братче\", \"Стига думи! Нека се чува плач на бебета!\", гласяха, например, някои предложения.\n\r\n\n\r\nКомпаниите, които подкрепят своите служители, станали млади родители, ще получават награди.\n\r\nИ един нов закон въвежда помощи, които може да достигнат до 250 евро месечно в продължение на 10 години, за многодетните семейства, с повече от три деца - сума, която не е за пренебрегване, когато средната заплата е около 400 евро.\n\r\n\"Майка, която роди трето или четвърто дете, ще получи 30 000 динара от държавата, за да не прави нищо. . . просто, за да ражда\", коментира президентът Вучич.\n\r\nМайките, които вече са родили три деца, преди този закон да бъде гласуван в края на 2017 г., нямат право на тези бонуси. В повечето случаи според Татяна Мацура - опозиционен депутат, борещ се за въвеждането на истинска семейна политика, тези промени няма да компенсират хроничния недостиг на средства и проблеми. \"Законът предвижда една жена да трябва да работи 18 месеца без прекъсване, за да получава помощи по време на своя отпуск по майчинство\", дава тя пример пред Франс прес.\n\r\nИ какво се случва \"с многобройните жени, които работят на черно\", пита тази адвокатка, която твърди, че е получила сигнали за такава практика от повече от 1000 жени. Според различни оценки над една четвърт от населението на Сърбия в трудоспособна възраст работи на черно - дял, който е още по-висок при жените.\n\r\nУязвими, тъй като законодателството слабо ги защитава, сръбкините, които декларират доходите си, често биват уволнявани, след като се върнат от отпуск по майчинство, казва Татяна Мацура.\n\r\nПочти всеки трети младежи в Сърбия е безработен и не получава никакви помощи и несигурността кара мнозина да се колебаят.\n\r\nНаета на непълен работен ден, Кристина Маркович, 22-годишна дипломирана икономистка, живее с безработен. \"Искаме да направим семейство, но не и докато нямаме стабилна работа\" със социално осигуряване, казва младата жена, според която новото законодателство влошава нещата за жените, които взимат заплата, осигуряваща спокоен живот.\n\r\nТе ще получават само 1200 евро, а не еквивалента на пет заплати, както преди. Такъв е случаят с Андрияна Маринкович, 33-годишна майка на бебе: \"За щастие, моята работодател реши да плати разликата, което ми позволява да остана в отпуск по майчинство. В противен случай трябваше да се върна на работа.\"\n\r\nСпоред министър Джукич-Деянович \"всяка година семействата, на които им се ражда първо дете, намаляват с 1000\". \"Онези, които напускат Сърбия, са средно на по 27,8 години\" - \"възраст, на която би трябвало да станат родители\". \"Трябва да се заемем с въпроса за миграцията - нещо, което Сърбия не е направила досега\", казва тя. Залогът не е просто да бъдат убедени сърбите да правят деца, но и да останат в страната. \r\n ", "date": "2018.12.10", "title": "Демографската криза при съседите: Сърби, раждайте деца!"}
{"url": "https://www.dnes.bg/notifikacii/2018/12/10/voiadjyr-2-napusna-slynchevata-sistema.396124", "text": "Космическият апарат \"Вояджър-2\" вече е далеч от дома. Според астрономите от НАСА, машината е напуснала Слънчевата система и е на път да разгадае тайните на дълбокия Космос, предаде Independent.\r\n\"Вояджър-2\" напусна Земята през 1977 година и последва своя събрат \"Вояджър-1\" в мисията за изследване на Вселената. Двете машини са единствените уреди, построени от човешка ръка, които са достигнали до съседните ни галактики.\r\nЗа учените става ясно, че творението им е поело по пътя на към неизвестното, когато получават данни, че то вече не засича слънчевия вятър, който образува нещо като \"балон\" около цялата система. От тук следва, че \"Вояджър-2\" е преминал през ръба на Слънчевата система, наречен хелиопауза.\r\n                \n                Космическият апарат все още изпраща данни до учените от НАСА, които развълнувано следят пътешествието му от станциите си на Земята. Информацията от него пътува 17.7 милиарда километра и й отнема 16 часа да стигне до астрономите.\r\n\"Вояджър-2\" е изстрелян в Космоса на 20 август 1977 г. , а близнака му, \"Вояджър-1\" на 5 септември същата година. Учените са абсолютно сигурни, че дори вторият пуснат апарат ще изпревари първия.\r\nТака се и случва - \"Вояджър-1\" е най-бързата космическа машина и за това преминава през хелиопаузата още през 2012 г. и в момента се намира на 21 милиарда километра от дома. \r\n ", "date": "2018.12.10", "title": "\"Вояджър-2\" напусна Слънчевата система"}
{"url": "https://www.dnes.bg/zvezdi/2018/12/10/dynki-bluza-teniska-ed-shiiryn-otnese-kritiki.396083", "text": "Ед Шийрън и Бионсе представиха първия си дует, \"Perfect\", по време на фестивала Global Citizen Festival в Южна Африка.\r\nИ двамата впечатлиха с изпълнението си, но Ед Шийрън отнесе доста критики в интернет по отношение на облеклото си. \r\nТой беше облечен спортно - с дънки, блуза с дълъг ръкав и върху нея - черна блуза с къс ръкав и надпис.\r\n \r\nОт друга страна, Бионсе се появи на сцената с официална, доста екстравагантна и впечатляваща цикламена рокля.\r\n \r\nВ социалните мрежи започна огромен дебат дали облеклото на изпълнителят на \"Shape Of You\" e подходящо и дали той не засрамва Бионсе, тъй като контрастът между двамата бил огромен.\r\n \r\n", "date": "2018.12.10", "title": "Дънки, блуза, тениска... Ед Шийрън отнесе критики"}
{"url": "https://www.dnes.bg/akoshtete-vqrvaite/2018/12/10/nai-strashnite-dumi-keilyb-niama-shans-no-sydbata-e-reshila-drugo.396108", "text": "\n\r\nБеки и Фил Крук чуват най-страшните думи от доктора – детенцето им на десет дни няма да оцелее заради увреждане на мозъка. Налага се животоподдържащите уреди да бъдат изключени, тъй като надежда за възстановяването му няма. Но когато апаратите спират да работят се случва чудо. Оказва се, че времето на малкия Кейлъб още не е дошло.\r\nБеки родила преждевременно вкъщи. Всичко станало толкова бързо, че двойката нямала време да реагира. Ала когато поела малкото си момченце в ръце, тя забелязва, че той е блед и почти не диша.\r\nСъс съпруга хукват към местната болница, но това, което чуват, е ужасяващо. Кейлъб е останал прекалено дълго без въздух и това е увредило мозъка му. Докторите веднага го включват към животоподдържащи уреди, но установяват, че има минимална мозъчна активност и шансовете му за оцеляване са нищожни.\r\n                    \n                    \n                \"Нямаше какво да направим за него. Не мога да повярвам какво се случи с нашата перфектна бременност - разказва госпожа Крук. -  Трябваше да се подготвим да го видим как умира, тъй като докторите решиха да спрат машините, които поддържат живота му\".\r\nПораженията върху мозъка на Кейлъб са катастрофални. А според докторите, след спирането на уредите, бебето има едва няколко минути живот, преди да издъхне. За това Беки го взима в прегръдките си, за да му каже сбогом. И тогава чудото се случва.\r\nКогато машините спират, Кейлъб продължава да диша, а след това здраво стиска ръката на майка си.\r\n\"Той ме погледна така, сякаш искаше да ми каже: \"Всичко е наред, мамо\", разказва Беки. \r\nВъпреки катастрофалните увреждания, Кейлъб оцелява, вече е на 15 месеца и ще отпразнува първата си Коледа.\r\nСпоред родителите му, най-много обича да слуша гласа на сестра си, защото усмивка грейва на лицето му всеки път, щом я чуе да говори.\r\nНито докторите, нито семейство Крук знаят, каква ще е съдбата на детето от тук нататък. Всеки ден, малкият Кейлъб избира да живее, въпреки мрачните предсказания, а родителите му се надяват, че ще го видят пораснал и щастлив, доколкото е възможно.\r\nЗащо бебето е останало без кислород е неясно. Как оцелява, също е мистерията за докторите и може да се обясни само с една дума – чудо.", "date": "2018.12.10", "title": "Най-страшните думи: Кейлъб няма шанс! Но съдбата е решила друго..."}
{"url": "https://www.dnes.bg/temida/2018/12/10/vks-otkri-redica-narusheniia-po-delata-sreshtu-ivancheva.396137", "text": "Без да е имало още \"годен съдебен акт\" съдиите от Апелативния спецсъд са спрели решението на първата инстанция, с което се променя мярката на Десислава Иванчева и Биляна Петрова в \"домашен арест\". Това сочи доклад на Комисията от ВКС, която трябваше да провери спазени ли са всички изисквания по делата срещу бившата кметица на кв.\"Младост\" и заместничката й, публикуван от Върховния съд.\n\n\n\n\n\r\nАпелативният спецсъд е спрял определението за изменение на мярката на двете подсъдими, въпреки че то все още не е било подписано от съдебните заседатели, а само от председателя на съдебния състав, става ясно още от доклада.\n                    \n                    \n                \r\nОбразуваното искане за спиране е било разгледано и без да е изпълнена законовата процедура, съгласно която в седемдневен срок от съобщението за постъпилия частен протест подсъдимият може да направи възражение.\n\r\nОще същия ден, след като спецсъда пусна Иванчева и Петрова под домашен арест апелативният съд спря изпълнението на тази мярка, а дни по-късно реши да отхвърли решението на първоинстанционния съд и да ги остави в ареста.\n\r\nОсвен това апелативните съдии не са разполагали с протокола от проведеното съдебно заседание. Той е бил администриран до Апелативния спецсъд след произнасянето му по искането на прокурора за спиране на изпълнението на определението за промяна на мерките.\n\r\nСъдебният състав е разполагал само с \"частичен\" протокол, който е в работен вариант и не представлява официален документ, тъй като е бил подписан единствено от председателя на първоинстанционния съдебен състав, но не и от секретаря. Понятие \"частичен\" протокол в процесуалния закон няма, отбелязва още комисията.\n\r\nКомисията счита, че констатираните нарушения представляват \"инцидентен случай на неправилна съдебна практика\".\n\r\nВърховните съдии \"препоръчват на съдилищата да се укаже стриктно да спазват актуалното законодателство - нормите на НПК и Правилника за администрацията на съдилищата - при образуване и администриране на делата. Те не са самоцелни, а представляват гаранция за ефективно правосъдие\", пише още в доклада на комисията.", "date": "2018.12.10", "title": "ВКС откри редица нарушения по делата срещу Иванчева"}
{"url": "https://www.dnes.bg/stranata/2018/12/10/myj-zastrelia-kuche-s-pushka-toi-si-hodil-to-go-laelo.396099", "text": "Мъж, застрелял с въздушна пушка кучето на съсед, е задържан в Пазарджик, съобщиха от МВР.\r\nСлучката се разиграла в петък вечерта на улица в село Алеко Константиново.\n\r\n41-годишният В. Д. се прибирал със съпругата му към дома им, когато кучето на съседа му И. П. изскочило пред тях на улицата и започнало да ги лае.\r\nТова вбесило Васил, който след като оставил жена си в къщата им, взел от там законно притежавана пневматична пушка и прострелял животното. В резултат на това кучето е починало.\r\nИзвиканите на мястото полицейски служители от Пазарджик, са иззели пушката и са задържали нейния притежател.", "date": "2018.12.10", "title": "Мъж застреля куче с пушка. Той си ходил, то го лаело!"}
{"url": "https://www.dnes.bg/akoshtete-vqrvaite/2018/12/10/nai-golemite-fanatici-sred-zodiite-koi-sa-te.396088", "text": "Фанатизмът често се смята за лошо качество. Но хората, които наричаме фанатици, по-скоро са много сериозни, амбицирани и нищо не може да ги спре да постигнат това, което искат.\r\nЕдинственият проблем е, че понякога са твърде обсебени от своята цел и така стават леко егоистични и мислят само за себе си и своето желание.\r\nЕто кои са най-големите фанатици сред зодиите. \r\n\r\n \r\nЗа да се каже, че някой е фанатик, той трябва да е инат, упорит и да преследва желанията си - това е нещо, характерно за Овните. Няма други зодии, които да са толкова упорити, издръжливи, твърди, смели, когато искат да постигнат или получат нещо. Притежават всичко, което си наумят, че трябва да имат, съблазняват хората, които харесат, стават сред най-добрите в своите хобита, учат много за нещата, които ги интересуват.\r\n\r\n\r\n \r\nРаците са известни с това, че са нежни, крехки и мили по природа, а и са домошари. Но когато са вкъщи, те не губят време, а се отдават на полезни занимания и работят за сбъдване на мечтите си. Прочуват, правят планове, схеми, намират решения на проблемите и отговори на загадките. Подготвят се по най-добрия начин за всичко, дори просто за едно парти. Може цял месец да мислят какво да облекат на концерт, който предстои.\r\n\r\n\r\n \r\nТе са мъдри и сръчни и винаги се стремят към победа. Знаят, че са царе на животните и затова искат във всяка една сфера да постигат успехи и да са най-добрите. Горди са със себе си и ще направят всичко, за да получат това, което искат, но без да се унижат. Имат харизма и лесно сбъдват желанията си. Ако искат да завладеят човек, умеят да го очароват, като му покажат какво е да изпитваш истинска тръпка. И успяват да му докажат, че могат да разберат много неща за него, дори да се познават едва от няколко седмици.\r\n \r\n", "date": "2018.12.10", "title": "Най-големите фанатици сред зодиите. Кои са те?"}
{"url": "https://www.dnes.bg/temida/2018/12/10/29-noemvri-21-chasa-desi-slez-dolu-vzemi-i-dokumentite-za-kolata.396111", "text": "Убиецът на Десислава Стоянова продал автомобила й за скрап, най-вероятно причината за убийството се крие именно в това. Светослав Каменов е взел 300 лева от автоморга за \"Фиат\"-а на рейнджърката. \n\r\nКолата му била дадена от Десислава, за да я ремонтира. Обяснил ѝ обаче, че я е закарал за скрап, тъй като двигателят е развален.\r\nНа 29 ноември около 21 часа бившият военнослужещ се обадил на Десислава и двамата се срещнали пред блока ѝ в Карлово, за да му предостави тя документите за автомобила. Книжата са открити в къщата на Каменов в Сопот, където на 7 декември бе намерен и трупът на 40-годишната жена. От прокуратурата потвърдиха информацията. Стоянова е тръгнала доброволно с убиеца си и негов приятел към Сопот, пише \"\".\r\n                    \n                    \n                \"Вероятно в дома на Светослав двамата са се скарали за фиата, но не само това е мотивът за престъплението. Нещо го е обидило. А той е бил агресивен човек и лесно е излизал от релси\", посочват разследващите. В момента те се опитват да изяснят какво точно се е случило.\n\n\r\nНа този етап Каменов е направил частични самопризнания. Тази седмица се очаква да бъде доведен в Пловдивския окръжен съд, където прокуратурата ще му поиска постоянен арест.\r\n\"Възможно е обвинението да се прецизира в убийство, извършено по особено мъчителен за жертвата начин, ако има такива данни от аутопсията\", подчерта наблюдаващият прокурор Петър Петров.\r\nПредварителните резултати сочат, че причината за смъртта е травма, получена при усукване на шията в двете посоки. Става въпрос за техника, която Каменов е усвоил в армията. Както разследващите вече съобщиха, той е участвал в 3 задгранични мисии в Ирак и Афганистан и е бил отлично подготвен да действа при извънредни ситуации.\r\nПреди да бъде уволнен от служба, заради шофиране в нетрезво състояние, е обучавал редници на бойнотактически умения. Все още не е ясно при какви обстоятелства се е запознал със Стоянова.\r\nКриминалистите обаче твърдят, че двамата не са имали интимна връзка.\r\nЖената оставя сираче 15-годишен син. Тийнейджърът живее при бившия ѝ съпруг, който е офицер в Сухопътни войски.\r\nВ 61-а карловска бригада, където е служила Десислава, възнамеряват да организират благотворителна кампания.\r\n\"Ще подпомогнем детето на Стоянова. Всичките й колеги са потресени от трагедията\", каза командирът на поделението бригаден генерал Пламен Йорданов.", "date": "2018.12.10", "title": "29 ноември, 21 часа: Деси, слез долу, вземи и документите за колата..."}
{"url": "https://www.dnes.bg/notifikacii/2018/12/10/deca-v-tyrsene-na-shans-za-jivot-mladite-boksiori-v-tailand.396095", "text": "\r\nГам е само на 13 години, но вече е на боксовия ринг. \n\r\n\"Никога не ме е страх, винаги удрям здраво\", признава Гам и споделя, че коленете са най-важното му оръжие. \n\r\nТой идва от проблемно семейство, както и повечето деца в училището му в Северен Тайланд. Родителите му са разведени, баба му и дядо му нямат възможност да се грижат за него, предава \r\n                \n                В училището обаче той получава подслон, легло, храна. В замяна той излиза на ринга да се бие и изкарва пари.\r\nЕдин от треньорите обяснява, че боксьорите се явяват на много турнири. Когато спечелят, част от наградния фонд остава за тях, а другите пари се връщат в боксовото училище.\r\n\"Така се финансираме и можем да се грижим за децата\", казва треньорът.\r\nТай-боксът, макар и популярен спорт в Тайланд, е опасен. Наскоро 13-годишно момче е починало след удар в главата.\r\nРодителите на децата обаче не се притесняват много. Лекарите потвърждават, че постоянните удари могат да нанесат трайни вреди, които не се виждат на пръв поглед. Според лекарите спортът трябва да се ограничи при деца под 12 години.\r\nВ реалния живот обаче дори и много по-малки деца излизат на ринга, защото това е техния шанс.\r\n", "date": "2018.12.10", "title": "Деца в търсене на шанс за живот: Младите боксьори в Тайланд"}
{"url": "https://www.dnes.bg/temida/2018/12/10/obvineniiat-za-ubiistvoto-na-reindjyrkata-ostava-v-aresta.396134", "text": "Пловдивският окръжен съд постанови най-тежката мярка за неотклонение \"задържане под стража\" спрямо 42-годишния Светослав Каменов, обвинен за убийството в Сопот на 40-годишната военнослужеща Десислава Стоянова от 61-ва Стрямска механизирана бригада Карлово, съобщиха от Съдебната палата.\n\n\n\n\r\nСпоред магистратите има данни за авторството на престъплението, налице са и предпоставки за взимане на най-тежката мярка за неотклонение спрямо обвиняемия - има опасност той да се укрие или да извърши друго престъпление.\n\r\nОсновната версия за престъплението са неуредени финансови отношения, свързани с обсебването от обвиняемия на автомобила на убитата. \n                    \n                    \n                \r\nПрипомняме, че трупът на жената бе открит на 7 декември в къщата на Светослав Каменов в Сопот.\n\r\nПредварителните резултати сочат, че причината за смъртта е травма, получена при усукване на шията в двете посоки. Става въпрос за техника, която Каменов е усвоил в армията. \n\r\nКакто разследващите вече съобщиха, той е участвал в 3 задгранични мисии в Ирак и Афганистан и е бил отлично подготвен да действа при извънредни ситуации.\r\n ", "date": "2018.12.10", "title": "Обвиненият за убийството на рейнджърката - остава в ареста"}
{"url": "https://www.dnes.bg/zvezdi/2018/12/10/koleden-podaryk-meril-striip-shte-stava-baba.396123", "text": "Щерката на Мерил Стрийп – Мейми Гъмър, очаква първото си дете. Таткото на бебето е Мехар Сети, който е годеник на бъдещата майка, пише Us Weekly. \r\nМейми и Мехар се сгодиха през август тази година. Това ще е първо дете за Гъмър, която има и един брак зад гърба си.\r\nМерил Стрийп все още не е коментирала новината, но това е логично, тъй като тя пази ревностно личния си живот.\r\n \r\nНосителката на \"Оскар\" в момента е доста ангажирана покрай снимките на новия сезон на Big Little Lies. В него тя влиза в образа на майката на героя на Александър Скарсгард, който бе убит на финала на първия сезон и се предполага, че ще внесе много напрежение и драма.\r\n \r\n", "date": "2018.12.10", "title": "Коледен подарък: Мерил Стрийп ще става баба"}
{"url": "https://www.dnes.bg/eu/2018/12/10/piian-sleze-s-kolata-si-po-ispanskite-stylbi-v-rim.396106", "text": "Пиян шофьор слезе с автомобила си по знаковите стълби на площад \"Испания\" в Рим, предаде bTV.\n\r\n27-годишният италианец загубил контрол над колата и се спуснал на колела по Испанските стълби. Младежът е шофирал с над допустимото количество алкохол в кръвта.\r\nСлед като успял да спре колата, излязъл да търси помощ. Арестуван е и срещу него е повдигнато обвинение.\r\nНанесени са щети на историческите стълби, които през 2016 г. бяха реставрирана за над 1 милион евро.", "date": "2018.12.10", "title": "Пиян слезе с колата си по Испанските стълби в Рим"}
{"url": "https://www.dnes.bg/balkani/2018/12/10/zaev-moe-pravo-e-da-sym-makedonec-da-govoria-makedonski.396135", "text": "С България вече е постигнат Договор за приятелство, а с подадената ръка двете държави си признават, че част от историята е и обща. Но и самият Договор дава възможности за взаимно уважение на двете страни, заяви македонският премиер Зоран Заев днес на дебати в Щип за конституционните промени, запитан от гражданите за изказването на лидера на българската националистическа партия Красимир Каракачанов за оспорване на членството на Македония в ЕС, предаде агенция МИА.\n\n\n\r\nЗаев каза, че очаква европейските ценности да бъдат приети от всички, предаде БТА.\n\r\n\"Мое право е да съм македонец, да говоря македонски език. Това е европейска ценност. Очаквам наистина европейските ценности да бъдат приети от всички така, както подадох ръка и приех, че споделяме обща история. Ще продължа да говоря в духа на приятелството и ще продължа да градя приятелство, без разлика по какви причини някой базира свои изявления или подобно. Вярвам, че и господин Каракачанов, и министър Захариева, и премиерът Борисов, но преди всичко българският народ е приятелски на нашия народ\", каза Заев.\n                    \n                    \n                \r\nТой отбеляаза, че Европа му позволи да се да се обърне на македонски в Европейския парламент и с това потвърди македонския език.\n\r\n\"Достатъчно сме затънали в миналото, трябва да се върви напред към бъдещето\", каза македонският премиер.\n\r\n\"Оставам поборник за изграждане на приятелство с Гърция и България, макар този път да не е лесен, тъй като ще се появяват различни пречки. Но трябва да градим приятелство, защото с тези договори то не е дадено веднъж завинаги, а трябва да се грижим за него, да го защитаваме и да гледаме напред, защото това същевременно е и в интерес на гражданите на Македония и на гражданите на България\", подчерта Зоран Заев.\r\n ", "date": "2018.12.10", "title": "Заев: Мое право е да съм македонец, да говоря македонски"}
{"url": "https://www.dnes.bg/izlojbi/2018/12/10/mrachniiat-sviat-na-mone-unishtojiteliat-na-kartini.396077", "text": "\n\r\nЕдва ли има човек, който поне веднъж не се е възхищавал на водните лилии на Клод Моне. Той е записал името си в историята на изкуството с платинени букви, като създателя на импресионистичната живопис във Франция.\r\nНо с течение на времето, цветовете на галещите окото творби на Моне стават все по-мрачни. Застига ли депресията и френския художник?\r\nМакар че признава, че се чувства нещастен, причината е друга. През 1912 г. света около Моне е станал по-мрачен, защото откриват катаракта и на двете му очи. Характерната атмосфера, която създават картините му, осезаемо се променя. И въпреки че можел да си върне нормалното зрение с операция, французинът се притеснявал много.\r\n                    \n                    \n                \"Предпочитам да взема всичко, което мога да взема от състоянието си или да спра да рисувам някой ден, но няма да понеса ако повече не мога да виждам малките неща, които ме радват\", казва той.\r\nМоне има нагледен пример, какво може да се случи, ако процедурата е неуспешна. Неговата приятелка Мери Касат се подлага на две операции – след първата, зрението й се влошава. След втората – почти не вижда. Рисуването за нея вече е невъзможно.\r\nНо картините му стават все по-тъмни и по-тъмни, а той все по-недоволен от тях. Това го принуждава все пак през 1923 г. да се пребори с катарактата. Операцията му е успешна, но възстановяването е тежко.\r\nКлод Моне имал тежък характер. Бил толкова инатлив, че предпочитал да изгори картините си, пред това да ги притежава някой, който не харесва. Веднъж наистина го сторил, за да не попаднат творбите му в ръцете на кредиторите. Когато най-накрая осъзнава, че новите му платна са коренно различни от старите заради болестта го облива невероятен гняв. Той взима нож за хартия и ги нарязва.\r\nА когато останел без работа, бил направо нетърпим. Често обичал да спори с близкия си приятел Огюст Роден.\r\nДвамата били като братя, не можели един без друг. Дори решават да направят изложба заедно, но когато скулптурът решава, че е удачно да скрие някои от картините на Моне със статуите си, художникът побеснява. Вдигат врява до небето, а няколко дни по-късно отново пият на една маса.\r\nТочно защото няма възможност да рисува, докато е с превръзки на очите, гневът отново завладява Клод Моне, до степен в която се опитва да изтръгне превръзките от очите си. Когато все пак докторите ги свалят, всичко му се струва прекалено жълто, а после – прекалено синьо. Две години минават, докато импресионистът може да вижда всички цветове от палитрата отново перфектно.\r\nИ тогава прави най-обичайното нещо, което се очаква от него – промъква се тайно в музеите, в които се намират част от картините му и оправя цветовете им. Останалите унищожава. Отново действие, характерно за него.\r\nМалка част от творбите от този период на Моне са спасени от негови приятели и близки, но навярно ако е имал възможност, французинът щеше да унищожи и тях. Все пак той бил толкова упорит, че успял да се ядоса дори на дърво. Той започнал да рисува един дъб през февруари, но изоставил работата си. Върнал се обратно през май и бил изключително неприятно изненадан да завари дървото напълно разлистено. Бесен, Моне хукнал към дома на собственика на имота и го помолил за позволение да обрули листата на дъба. Това му отнело часове, но когато все пак и последното листо паднало от короната на  дървото, Моне седнал срещу него с огромна усмивка на лицето и доволно започнал да рисува.", "date": "2018.12.10", "title": "Мрачният свят на Моне – унищожителят на картини"}
{"url": "https://www.dnes.bg/notifikacii/2018/12/10/sled-zaplahi-jena-metna-blizo-19-000-na-izmamnici.396109", "text": "61-годишна жена от Стара Загора даде голямо количество пари на телефонни измамници, съобщават от МВР.\r\nНа 8 декември във Второ РУ – Стара Загора е получено съобщение от жителка на града на липите, че е станала жертва на телефонна измама. Същата заявила, че около 13:00 ч. на домашния и́ телефон се е обадил непознат мъж, който се представил за полицай и поискал от нея да помогне за залавяне на престъпници.\r\nМалко по-късно се обадила и непозната жена, която заявила, че я следят от около два месеца, знаят къде живее и че ще бъде убита, ако не даде всички пари, които има в къщи.\r\nСлед като била заблудена, жената пуснала през терасата на дома си дамско портмоне, съдържащо около 18 000 лв., 50 британски лири, 280 евро и 50 долара.\r\nПо случая е образувано досъдебно производство.", "date": "2018.12.10", "title": "След заплахи: Жена метна близо 19 000 на измамници"}
{"url": "https://www.dnes.bg/eu/2018/12/10/tereza-mei-otmeni-glasuvaneto-za-brexit.396128", "text": "Министър-председателят на Обединеното кралство Тереза Мей отмени гласуването в парламента на споразумението, което постигна за излизането на страната от структурите на Общността. То бе насрочено за следобедните часове на деня, предава Sky News, цитирани от \"Фокус\".\r\n \r\nОчаква се Мей да направи последен опит за спечелване на отстъпки от лидерите на Европейския съюз в рамките на срещата на високо равнище в Брюксел, която ще се проведе на 13-14 декември. \n\r\nМного от депутатите в парламента в Лондон се противопоставят на сделката, договорена от премиера. Ето защо прогнозите бяха за провал на гласуването й – ситуацията, която може да доведе до отстраняването на Мей от власт. \n                    \n                    \n                \r\nЕвропейският съюз вече е предложил на Великобритания \"най-добрата и единствена възможна\" сделка за излизането й от Общността и няма да я предоговори. Това предупреди Европейската комисия в навечерието на гласуването в британския парламент.  \n\n\n\n\r\n\"Нашата позиция не се е променила, а за нас Обединеното кралство напуска Европейския съюз на 29 март 2019 г.\", заяви говорителят на ЕК Мина Андреева пред репортери в Брюксел.\n\r\nПо-рано през деня Европейският съд издаде решение, съгласно което Великобритания може да отмени едностранно оттеглянето си от структурите на Общността, без да иска одобрението на други държави-членки. \"Обединеното кралство е свободно да оттегли едностранно уведомлението за намерението си да излезе от ЕС\", бе решението на Европейския съд.\n\r\nПо-рано днес стана ясно, че британската премиерка Тереза Мей ще направи пред парламента днес извънредно съобщение за Брекзит.\n\r\nОт кабинета на председателя на Камарата на общините, долната камара на британския парламент, обявиха, че изявлението ще се състои в около 15.30 ч. местно време (17.30 ч. българско време).", "date": "2018.12.10", "title": "Тереза Мей отмени гласуването за Brexit!"}
{"url": "https://www.dnes.bg/football/2018/12/10/rusnak-shte-sviri-posledniia-mach-na-ludogorec-v-le.396126", "text": "Руска съдийска бригада ще ръководи мача на Лудогорец срещу ФК Цюрих от последния кръг на груповата фаза на Лига Европа. Двубоят е на 13 декември от 22.00 часа на \"Лудогорец Арена\" в Разград.\n\r\nГлавен рефер е Кирил Левников с помощници Валерий Данченко и Максим Гаврилин. Допълнителни асистент съдии са Владислав Безбородов и Алексей Есков. Съдийски наблюдател е Ян Вилем Вегерееф от Холандия, а делегат на УЕФА - Роберт Барчи от Унгария.\n\r\nЛудогорец подготвя поредната изненада за феновете си, които ще наблюдават на живо мача с Цюрих от група А. Всеки привърженик, дошъл на стадиона, ще получи безплатно луксозен календар на тима за 2019 г. и талон с до 50 процента отстъпка при покупка на артикули от екипировката на тима \"Умбро\".\r\n                    \n                    \n                ПФК Лудогорец напомня, че билети за двубоя с швейцарския отбор се продават на клубната база. В четвъртък от 13,00 ч. ще работи касата на улица \"Васил Левски\".", "date": "2018.12.10", "title": "Руснак ще свири последния мач на Лудогорец в ЛЕ"}
{"url": "https://www.dnes.bg/zvezdi/2018/12/10/prestilkata-mu-otiva-naum-shopov-diplomiran-lekar.396085", "text": "Наум Шопов вече е дипломиран лекар. С това се похвали самия той в социалните мрежи.\r\nСинът на Христо Шопов публикува снимка, на която позира с тога и диплома от Софийския университет и каза, че е положил Хипократовата клетва. \"Д-р Шопов се закле\", написа той.\r\nГоденицата му, Теа Минкова, го поздрави за постижението. Тя качи снимки в Instagram от първия ден в университета на Наум и от дипломирането и написа: \"И този ден дойде :) На първата снимка Наум получи студентската си книжка през 2012 г. а днес положи Хипократовата клетва\".\r\n", "date": "2018.12.10", "title": "Прeстилката му отива! Наум Шопов – дипломиран лекар"}
{"url": "https://www.dnes.bg/obshtestvo/2018/12/10/hora-ili-dostoino-zaplashtane-kakvo-tochno-i-lipsva-na-bylgariia.396087", "text": "Редовно се твърди, че в България има недостиг на работна ръка. Така ли е наистина? Ново изследване отчита друг тежък дефицит - на достоен труд и достойно заплащане. А да си работник - в България това вече звучи обидно.  публикува анализ от Емилия Милчева.\n\r\nПомните ли тази „новина\"? Кравеферма в пловдивското село Столетово търси работник срещу 3 000 лева заплата на месец. Кандидати за работа прииждат и до днес, сред тях и един човек от Карнобат, който обещал бонус - да свири на акордеон в местното читалище, ако го наемат във фермата. \n\r\nОказа се обаче, че никой не е имал намерение да дава такава заплата. Нищо, че го казаха по голяма българска телевизия. Според местните въпросните 3 000 лева били заплащането не на един, а на всичките четирима работници в частната ферма, обясни Ваня Григорова от сдружение „Солидарна България\", която тази седмица представи изследването си за състоянието на трудовия пазар и недостига на работна ръка в България.\n\r\n                    \n                    \n                За фермата в Столетово се разбра и друго: противно на първоначалните твърдения, че кравефермата била изцяло модернизирана, в крайна сметка се оказа, че обновен е бил само един от оборите - с пари по европейски проект. Но собственикът ѝ далеч не е първият работодател в България, който спестява истината за заплащането и условията на труд. Той просто обслужва митологемата, устойчиво налагана в последните години от работодателските организации - за дефицита на работна ръка в България, за “мързеливите българи” и т.н.\n\r\nПод влиянието на подобни внушения тази година парламентът промени трудовото законодателство, като премахна квотата от 10% за внос на работници от трети страни. Бизнес организациите се надяват така да бъдат привлечени 500 000 души (това се равнява на 16% от трудещите се в България) - работна ръка от държави като Индия, Виетнам и Украйна, където месечните възнаграждения масово са под 200 лева. Двата големи синдиката КНСБ и КТ “Подкрепа”, които обикновено са много шумни, когато става дума за енергетиците от “Марица изток” например, този път само декларативно обявиха, че не подкрепят тези изменения.\n\r\nЗасега няма официални данни, които да доказват, че е налице толкова тежък недостиг на работна ръка, посочват авторите на изследването. В същото време миграцията към чужбина продължава да расте - само през 2017 година близо 27 000 български граждани са емигрирали от страната, като 89% от тях са в активна икономическа възраст.\n\r\n“Не можем да даваме пари, след като производителността е ниска. А като искат да ги експлоатират, да вървят”. Това е друга любима митологема на голяма част от българските работодатели. Така ли е наистина?\n\r\nАвторите на изследването привеждат един сериозен аргумент срещу подобни твърдения - как се е развивала производителността и как са нараствали реалните средни заплати за периода 1991-2014 година. Числата показват, че от 1992 година започва рязък срив на заплатите спрямо производителността. Това е началото на прехода, когато започва и “преформатирането” на българската тежка и лека индустрия - приватизация, фалити на предприятия, загуба на традиционни пазари, липса на технологично обновление, ликвидация на цели отрасли като уранодобива и добива на оловно-цинкова руда, свиване на оръжейната промишленост, начало на големите емигрантски вълни. Разбира се, работниците първи усетиха колко остри и болезнени са тези трансформации.\n\r\nТ.нар. \"работническата класа” - шлосерите, стругарите, фрезистите, леярите, майсторите изобщо, сведена днес предимно до шофьори на камиони, чистачи и електротехници, започна да се топи. Макар че партията, която претендираше да защитава интересите ѝ - БСП, управляваше официално или задкулисно в годините, последвали 10 ноември 1989.\n\r\nПрез този период индексът на реалните трудови възнаграждения е значително под производителността на труда. И макар за няколко години след 2006 заплатите видимо да нарастват, те и до момента не могат да достигнат производителността, отбелязва изследването. А за периода 2010-2014 година заплащането не само не настига средноевропейските нива, но дори дърпа назад.\n\r\nС отмирането на стотици предприятия отмряха и много от техникумите, които осигуряваха работници за тях. Някои успяха да се преобразят в търговски или професионални гимназии, но в градовете, където умряха производства, техникумите затвориха врати. Така в 21 век, когато инвеститори започнаха да отварят тук и там заводи, изведнъж разбрахме, че професионалното образование е почти изличено за сметка на езиковите гимназии например. \n\r\nНеслучайно в изследването фигурира безпрецедентното настояване на предприемачи да се ограничи приема в езиковите и математическите гимназии, които учели децата на емиграция. Вместо това да има централно планиране, а тези, които завършват средни професионални училища, да бъдат задължени да работят в съответните производства. Но когато анкетиращите попитали срещу какво, срещу какви договори, отговор не получили. \"Как така ще “заключваме” тези млади хора, без да са ясни заплащането и условията на труд?”, попита в тази връзка авторката на изследването Ваня Григорова.\n\r\nА кой гарантира условията на труд? Ако институции и синдикати си бяха на мястото, нямаше да допуснат взривовете в завод “Миджур”, където хора утилизираха мини, отваряйки ги с дървени чукчета. И всичко това срещу 240 лева месечна заплата. В “Миджур” инцидентите не са рядкост - пожари, взривове, загинали, ранени, до изпепелените през 2014 година 15 души. Но никой не е затворил предприятието.\n\r\nПричината голяма част от работещите в България да са обезправени заради липсата на законова и синдикална защита не се дължи само на факта, че синдикални структури в частните фирми почти няма. Синдикатите в България се оказаха добри колаборационисти на властта. Когато през 2014 година избухна скандалът с контролиран вот на миньори от Бобов дол, работещи за Христо Ковачки (скрита камера показа как им “подсказват” за бюлетината на БСП), излезе и друг - с ваучерите за храна, които получаваха, можеше да се пазарува само в хранителните магазини, които са собственост на боса. На това му се вика затваряне на кръга. Или стягане на примката, зависи от ракурса.\n\r\nВ тези магазини стоките бяха като при Лукановата зима - и наставаше бой за пакетче кайма. Едва когато тази дългогодишна практика излезе наяве, по една телевизия виден синдикалист коментира, че ставало въпрос за нарушение, тъй като съгласно правилата работодателят трябва да има договори с различни магазини, не само със собствения си. А социалистката Мая Манолова, чийто избирателен район като депутат включваше Бобов дол, заяви, че обвиненията унижавали достойнството на миньорите, но замълча за ваучерите. Днес като омбудсман тя е изявен радетел за правата на унижените и оскърбените.\n\r\nОт представеното изследване стана ясно и друго: българската стратегия за ниски данъци и евтин труд, рекламирана пред инвеститорите, не работи в полза на българските трудещи се. В интервюта, взети по Скайп от млади българи в чужбина и представени като част от проучването, бяха изтъкнати предимствата на работата в нормалните европейски държави - гарантирано заплащане, гарантирано право на почивка, ясен трудов регламент. “Когато работиш над определените седмично часове, получаваш допълнителни дни отпуска”, обясни млада българка, която работи във Франция. Ако човек, трудещ се в българска фирма с български собственик, може да се похвали с подобно преимущество, със сигурност ще е прецедент.\n\r\nДнес, в страната на услугите и обслужващия персонал, работник вече звучи обидно. А фермата в Столетово? Там вече не търсят нова работна ръка. Семейството, провокирало обявата за работа, тъй като било напуснало ненадейно, междувременно отново се върнало във фермата. Оказа се, че жената просто трябвало да роди…\r\n", "date": "2018.12.10", "title": "Хора или достойно заплащане – какво точно й липсва на България?"}
{"url": "https://www.dnes.bg/obshtestvo/2018/12/10/spirame-da-vyrtim-strelkite-na-chasovnika-no-ot-koia-godina.396094", "text": "Часовото време не трябва да се сменя. Около тази теза се обединиха участниците в обществена дискусия, организирана от евродепутата Момчил Неков в Дома на Европа в София. В нея се включиха представители на БТПП, работодателски и неправителствени организации от сферата на земеделието.\n\n\n\r\nСпоред Момчил Неков е най-добре смяната на часовото време да отпадне през 2020 г., а не още догодина, за да има възможност за повече обсъждане на темата.\r\n\"Трябва да се направи калкулация как се отразява и какви са печалбите и загубите съответно при лятно и зимно часово време, а и на европейско равнище да може максимално да се синхронизират часовите зони\", отбеляза той.\r\n                    \n                    \n                Неков смята, че трябва да се направи по-голямо обществено обсъждане, за да се разгледат плюсовете и минусите и да има обща позиция по темата. Все пак той изрази мнение, че за България би било по-подходящо да остане зимното часово време.\r\n\"Моето виждане е, че стандартното време – зимното, е по-подходящо от гледна точка, че 70% от търговията на България е в рамките на ЕС\", каза Неков. По думите му 50 на сто от тази търговия е със страни с централно европейско време и уточни, че ако разликата в часовото време става два часа, ще загубим конкурентоспособност.\r\nОт БТПП заявиха подкрепа за избирането на зимното часово време и посочиха, че най-целесъобразно би било, ако зимното време се въведе в рамките на целия ЕС. Изглежда малко хаотично всяка една страна да решава на национално ниво и да избира една или друга възможност, коментираха от БТПП. Според тях е необходимо да се проведе национално проучване.\r\nОт Асоциацията на индустриалния капитал в България пък биха избрали лятното часово време, защото това би донесло ползи в сферата на туризма, земеделието и строителството.\r\nПреминаването към различни времена е станало заради пестене на електроенергия, но по наши изчисления ползите са около 4 милиона годишно, а загубите са около 400 милиона лева, отбелязаха от Асоциацията. Според тях изборът на време трябва да се определи с единен подход за територията на целия ЕС.\r\nОт Съюза за стопанска инициатива също посочиха, че ги смущава възможността всяка държава от ЕС да взема решение за избора на часово време и изразиха мнение, че това би довело до объркване и в стопанския живот и в комуникацията. ЕС, отчитайки мнението на всяка държава членка, би трябвало да намери подхода, в който да се излезе с общо решение по въпроса.\r\nОт асоциацията по етерични масла посочиха, че от гледна точка на икономическия ефект лятното часово време обслужва по-адекватно селското стопанство и земеделието. Те обясниха, че в розопроизводството и производството на етерични например има специфика при брането на розовия цвят, защото то трябва да се прави много рано. Една по-продължителна светла част на деня би имала категорично по-голям икономически ефект, посочиха от асоциацията и отбелязаха, че това касае и други сектори на земеделието, а и туризма.\r\nОт националната овцевъдна и козевъдна асоциация са по-скоро за зимното часово време. Всяка промяна се отразява крайно негативно на продуктивността, защото животните имат изграден условен рефлекс, отбелязаха от организацията. Те също смятат, че в ЕС трябва да има и единно мнение дали да бъде избрано лятно или зимно часово време.\r\nЕвропейската комисия предлага през 2019 г. в ЕС да се премахне сезонната смяна на часовото време, като на държавите членки се даде възможност да решат кое часово време желаят да прилагат като постоянно - лятното или зимното. Всяка държава трябва до април 2019 г. да съобщи кое часово време иска да прилага като постоянно - лятното или зимното.\r\nОт страна на Австрия обаче има предложение да се даде повече време за дискусии и смяната на времето да отпадне от 2021 година.", "date": "2018.12.10", "title": "Спираме да въртим стрелките на часовника! Но от коя година?"}
{"url": "https://www.dnes.bg/stranata/2018/12/10/udar-mejdu-tir-i-bus-krai-sevlievo-zaginal-e-chovek.396132", "text": "Тежък пътен инцидент е станал на пътя София-Варна в района на Севлиево, съобщиха от МВР. \r\nОколо 15.55 часа е подаден сигнал за катастрофата на главен път І-4, в района на местността Тублата, Севлиево. \r\nПо първоначална информация при удара между ТИР и товарен бус са пострадали двама и е загинал пътник от буса. \r\nНа място са изпратени екипи на полиция, пожарна и спешна помощ. \r\nДвижението в района се регулира от пътни полицаи. ", "date": "2018.12.10", "title": "Удар между ТИР и бус край Севлиево, загинал е човек"}
{"url": "https://www.dnes.bg/stranata/2018/12/10/dps-dade-kurban-v-hitrino-gerb-postroi-nova-kyshta.396102", "text": "Хората в село Хитрино никога няма да забравят експлозията при жп катастрофата през 2016 г., когато загинаха 7 души, а 29 бяха ранени.\r\nТочно две години по-късно ДПС даде курбан в селото в памет на жертвите. Присъстваха лидерът на партията  Мустафа Карадайъ, заместник-председателят на парламента Нигяр Джафер, депутати, членове и симпатизанти на ДПС. \r\nКарадаъй и придружаващите го лица поднесоха венци и цветя пред къщите на загиналите при инцидента в Хитрино. \r\n\"Ние сме тук, за да покажем нашата заедност за сплотеността в добрите и в лошите дни. Когато сме заедно и сме сплотени, по-лесно можем да се справим с предизвикателствата на живота и на времето. Ние сме тук, за да почетем паметта на жертвите от трагедията преди две години в Хитрино\", каза Карадайъ, цитиран от БТА.\r\n                    \n                    \n                По думите му живеем в трудни и сложни времена, и за да се справяме с предизвикателствата, всеки един от нас трябва да намери опора в доброто, в ценностите. \r\n\"От всеки един от нас зависи в такива тежки и трудни времена с поведение и пример да покажем доброто, ценностите и заедно с нашата сплотеност да се справяме и с предизвикателствата на живота. Всички ние сме се събрали в този ден, вярвайки именно в заедността и сплотеността ни като сила за справяне с предизвикателствата\", допълни Карадайъ. \r\nВ ранната сутрин на 10 декември 2016 г. в района на гара \"Хитрино\" дерайлира товарна влакова композиция, превозваща пропилен и пропан-бутан. При взрива бяха  разрушени десетки сгради в населеното място.\r\nСобственици на новопостроенигте в селото къщи получиха днес ключове за новите си домове. \r\n12 от тях са са построени със средства от Фонд \"Социална закрила\" към Министерството на труда и социалната политика, а 10 - със съдействието на Камарата на строителите у нас. \r\nКъщата, построена със средства на ГЕРБ, също е обитаема.\r\nХората от селото споделиха, че преживяват преминаването на влакове през населеното място със страх да не се повтори трагедията от преди две годни. \r\n\"Нови къщи има, но влаковете продължават да минават с висока скорост и много е страшно за нас пак. Загубих детето и мъжа си. Имам нова къща, но нямаше нужда, имахме си къща и преди, бяхме щастливи и постигнали всичко\", каза Шенай Хюсеин, една от пострадалите при инцидента.", "date": "2018.12.10", "title": "ДПС даде курбан в Хитрино, ГЕРБ построи нова къща "}
{"url": "https://www.dnes.bg/obrazovanie/2018/12/10/mon-dava-25-mln-za-deinosti-po-interesi-v-shkolata.396104", "text": "През последните години дейностите по интереси в училищата бяха финансирани за сметка на средства от европейския и социалния фонд по оперативни програми. Но това не беше регулярно и устойчиво. Сега с допълнително приетите в държавния бюджет 25 милиона лева ще можем да финансираме устойчиво дейности по интереси във всички училища. Това каза на брифинг в Симитли министърът на образованието и науката Красимир Вълчев.\r\n\"Тези дейности са много важен периметър от дейността на училищата, защото чрез тях могат да се правят редица политики, които невинаги могат да се реализират чрез часовете по учебния план. Тези дейности са насочени към развитие на способностите на децата, както в областта на математиката и природните науки, така и в сферата на спорта и изкуствата. 40% от дейностите трябва да бъдат насочени към математика, техника и природни науки, дигитална креативност. Там имаме най-видим спад в образователните резултати\", посочи министър Вълчев.\r\n                    \n                    \n                Според министър Вълчев едно от най-големите предизвикателства е намаляващият брой кандидат-студенти в инженерно-техническите и професионални направления. От друга страна на пазара на труда това са позициите, на които очакваме най-голям недостиг на специалисти. В същото време там е и най-големият ръст на възнагражденията и този сигнал дава пазарът на труда, затова е необходимо всички усилия да се насочат към това повече деца от ранна възраст да бъдат мотивирани за включване в тези дейности.\r\n\"Опитваме се да направим образователните институции по-отворени и взаимодействащи си. 10% от предвидените 25 милиона лева ще бъдат насочени към общините за общински програми за междуучилищни дейности и изяви, които да се провеждат в партньорство с други общини. Необходимо е да насърчим и партньорството с родителите. Там, където училищата взаимодействат добре с родителите, имаме и по-добри образователни резултати. Училищата и семействата трябва да бъдат партньори, защото имат обща мисия - да обучат и да направят детето по-добро\", подчерта министър Вълчев, цитиран от БТА.\r\nВ Симитли министър Красимир Вълчев, заедно с кмета на общината Апостол Апостолов даде началото на мащабен проект за ремонт на СУ \"Св. Св. Кирил и Методий\". Проектът е на стойност 2 милиона лева осигурени от Държавен фонд \"Земеделие\" и Община Симитли.", "date": "2018.12.10", "title": "МОН дава 25 млн. за дейности по интереси в школата"}
{"url": "https://www.dnes.bg/zvezdi/2018/12/10/kalina-dari-miskite-s-muskalcheta-no-top-30-blian.396119", "text": "\"Благодаря на всички за изключителната подкрепа! Надявам се да не съм Ви разочаровала!\".\r\nТова написа Калина Митева във Facebook след края на Мис Свят. Тя не можа да влезе в Топ 30 на красавиците, които отидоха на финала на престижния конкурс за красота.\r\nБългарката, която прекара един месец в Саня, остров Хайнан, успя да завоюва две челни места в Топ 20 на предварителните финали на #MissWorldTalentShow благодарение на своя танц, както и #HeadtoHeadChallenge с каузата си за деца в приемни семейства.\n\r\nКалина Митева представи българските народни танци, традиции и обичаи в Китай.\r\n\"Този един месец прекаран тук, на остров Хайнан ме накара да се замисля колко прекрасна страна имаме. Имах честта да се запозная с момичета от цял свят, които ме накараха да се гордея още повече, че съм Българка. С удоволствие им разказах за четирите ни сезона, за невероятните ни ски курорти, за златното ни Черноморие, за високите ни планини, реки и минерални извори, за дългогодишната ни история и културно наследство. Пренесох ги и в долината на розите като подарих на всяка една от тях българско мускалче\", коментира още тя в социалната мрежа.\r\n                    \n                    \n                Победителка на 68-ото издание на конкурса стана 26-годишната Ванеса Леон от Мексико. Тя пребори конкуренция от 118 държави от цял свят.\r\nОще снимки от участието на Калина Митева на Мис Свят вижте в галерията на", "date": "2018.12.10", "title": "Калина дари миските с мускалчета, но... Топ 30 –блян!"}
{"url": "https://www.dnes.bg/notifikacii/2018/12/10/zverstvo-18-godishen-nasili-i-ubi-vyzrastna-jena.396110", "text": "18-годишен нападна, изнасили и накрая задуши 70-годишна старица в град Бяла Черква.\r\nБезработният Димитър, който не ходи и на училище, вече е арестуван и е направил пълни самопризнания.\n\r\nБаба Петранка живеела сама в края на малкото градче, а децата й от доста време били в чужбина. \n\r\nНа 6 декември Димитър решил да се промъкне при бабата и да прави секс с нея, уточняват от полицията.\n\r\nЗасега още не е ясно дали извергът е бил пиян или дрогиран. Знае се, че е успял тайно да се промъкне в двора на баба Петранка.\r\nВдигал силен шум, тя се събудила и излязла да види какво става, но била повалена на земята от силното кроше на нападателя си.\r\nСлед това изродът довлякъл бабата вътре в жилището и там започнал да се гаври с нея и да я насилва. За да не може тя да вика за помощ, насилникът и затиснал носа и устата с ръка. Жената се задушила. След като задоволил нагона си и видял, че бабата е мъртва, насилникът се уплашил и избягал.\r\n                \n                Тялото на баба Петранка било открито в събота сутринта, от съседка.\r\nНаправената аутопсия установила по категоричен и безспорен начин, че причината за смъртта на 70-годишната жена е задушаване. Освен това по тялото и са открити следи от физическо и сексуално насилие, а в областта на едното око имало кръвонасядане, резултат от удара с юмрук, с който нападателят повалил старицата на двора.\r\nНасилникът Димитър е арестуван три дни по-късно. Той няма криминални регистрации до момента. Живеел в Бяла черква с баща си, а майка му работела в чужбина.\r\nЗадържан е за 72 часа, като от прокуратурата ще поискат съдът да го остави за постоянно зад решетките.\r\nПо време на разпитите Димитър направил пълни самопризнания, разкаял се за стореното и обяснил, че не е искал да убива старицата, а само да прави секс с нея.\r\nТой доброволно се съгласил и на следствен експеримент, на които показал в детайли как точно е извършил нападението и убийството.\r\nСрещу него е повдигнато обвинение за изнасилване, което представлява особено тежък случай. Заплашват го от 10 до 20 години затвор.", "date": "2018.12.10", "title": "Зверство! 18-годишен насили и уби възрастна жена"}
{"url": "https://www.dnes.bg/sofia/2018/12/10/koleden-retro-tramvai-poteglia-iz-sofiia.396120", "text": "На 17 декември (понеделник) от 14:30 ч. на пл. Възраждане започва \"Коледна феерия - 2018\" и ще бъде пуснат празничен ретро трамвай. За осма поредна година организатор на събитието е район \"Средец\".\r\nДо 23 декември (включително) малки и големи ще могат да се повозят, да се снимат с Дядо Коледа и да получат подаръци.\n\r\nЗаради ремонта на ул. \"Граф Игнатиев\" атракционната мотриса няма да пътува по обичайния си маршрут, а по алтернативен. Тя ще се движи изцяло на територията на район \"Триадица\" - партньор на събитието.\r\nСпирките са: пл. „Възраждане“ – пл. “Македония“ –бул. “Прага“ – Национален Дворец на Културата – бул. “Пенчо Славейков“ – 14-ти ДКЦ – Читалище „Петър Берон“ и кв. “Иван Вазов“. Трамваят ще тръгва на всеки кръгъл час от пл.\"Възраждане\" и на 30 минути от кв. \"Иван Вазов\".\r\n                    \n                    \n                През седмицата (от 17 до 23 декември) ще се движи от 15:00 до 19:00, а в почивните дни (на 22 и 23 декември) от 10:00 до 14:00 ч.\r\nРазходката с коледния ретро трамвай ще е безплатна за децата, но те трябва да бъдат придружени от възрастен с редовен превозен документ.\r\nПри откриването на \"Коледна феерия-2018\" вокалната група на 38 ОУ \"Васил Априлов\", с ръководител г-жа Мариана Дикова, ще изпълни детски коледни песни.\r\nСъбитието е част от календара на културните събития на Столичната община.", "date": "2018.12.10", "title": "Коледен ретро трамвай потегля из София"}
{"url": "https://www.dnes.bg/notifikacii/2018/12/10/tereza-mei-da-ne-razdeliame-parlamenta-v-tozi-moment.396133", "text": "Британската министър-председателка Тереза Мей каза днес, че отлага планираното за утре вечер гласуване в парламента за постигнатото от нея споразумение за Брекзит с Брюксел. Очакваше се, че то ще бъде отхвърлено от депутатите със значително мнозинство, предаде Ройтерс, цитирана от БТА.\n\n\r\n\"Ясно е, че въпреки наличието на широка подкрепа за много ключови аспекти от споразумението, остават повсеместни и дълбоки опасения по един въпрос - предпазният механизъм за Северна Ирландия\", каза Мей, цитирана от Асошиейтед прес. \n\r\n\"Затова ще отложим насроченото за утре гласуване, за да не разделяме парламента в този момент.\"\n                \n                \r\nТя отново заяви, това споразумение с ЕС е \"най-доброто постижимо чрез преговори\" и напомни на депутатите, че всяко споразумение за Брекзит би изисквало компромис. \n\r\nА после директно попита дали този парламент наистина иска да има Брекзит и дали депутатите не желаят да отворят отново болезненото политическо разделение в страната, поставяйки под въпрос вота на британския народ от 2016 г. за излизане от Европейския съюз.", "date": "2018.12.10", "title": "Тереза Мей: Да не разделяме парламента в този момент"}
{"url": "https://www.dnes.bg/obshtestvo/2018/12/10/kak-da-namerim-motivaciia-da-se-razvivame.396136", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        В днешното забързано ежедневие все повече хора изпадат в безпътица - чувстват се демотивирани, безперспективни, а всичко което правят, сякаш никога не е имало смисъл. На фона на всичко това през последните години мотивационните лектори стават все по-голям хит. \n\r\nВ края на годината всеки прави равносметки - какво сме постигнали, какво сме пропуснали. Поставяме си и цели за догодина, по-голямата част от които едва ли ще изпълним.\n\r\nКъде се крие разковничето към вътрешната мотивация и каква е тайната на успеха и можеш ли да успееш, дори и да си от квартал Факултета - коментар в предаването \"Директно\" по телевизия  на Максим Асенов. \n                    \n                    \n                \r\nВсеки човек има нужда от някой, който да го напътства и да сподели личния си опит за това как е успял в живота смята младежът.\n\r\n\"Успехът не се измерва само в пари, а и в свобода и това да можеш да си позволиш да живееш живота, за който мечтаеш. Успехът не е свързан с пари, защото за някои това не е ценност\", каза още Асенов. \n\r\nСпоред него повечето хора не са си поставили цел и това е причината за неуспехите и демотивацията.\n\r\n\"Мечта без план е много вероятно да не се сбъдне\", заяви в предаването младежът.\n\r\nКак се извървява пътя от Факултета до успеха?", "date": "2018.12.10", "title": "Как да намерим мотивация да се развиваме? "}
{"url": "https://www.dnes.bg/notifikacii/2018/12/10/oficialno-odobriha-globalniia-pakt-za-migraciiata.396100", "text": "Глобалният пакт на ООН за миграцията беше одобрен официално днес на междуправителствената конференция в Маракеш, Мароко, с участието на около 150 страни, предаде Франс прес.\n\r\nГенералният секретар на ООН Антониу Гутериш призова \"да не се поддаваме на страха, нито на фалшивите информации\" за миграцията. В реч при откриването на дебатите той порица множеството лъжи за пакта, предизвикал критиките на националистите и на поддръжниците на затварянето на границите.\n\r\nСпоразумението цели да засили международното сътрудничество с цел \"сигурна, редовна и законна\" миграция. Предстои то да бъде одобрено от Общото събрание на ООН на 19 декември.\n\n\r\n                \n                Очакваше се конференцията в Маракеш да бъде чисто формален етап в този процес, но предвид страстите, които предизвика пактът, петнайсетина държави обявиха, че се оттеглят или замразяват своето решение, отбелязва Франс прес.\n\r\nБлизо 160 от 193-те страни членки на ООН присъстват в Маракеш. Стотина са представени на равнище държавни или правителствени ръководители или министри. Засега все още не са известни подробности за участниците, защото няма официален списък.\n\r\nГлобалният пакт за миграцията е необвързващ. Той съдържа принципи - защита на правата на човека, на децата, признаване на националния суверенитет - и излиза с предложения в помощ на страните, които се сблъскват с миграцията. Те включват обмен на опит и информация, както и интегриране на мигрантите. Пактът забранява произволното задържане на мигранти и разрешава арестите само в краен случай, посочва Франс прес, цитирана от БТА.\n\r\nЗащитниците на правата на човека смятат текста за недостатъчен, особено по отношение на достъпа на мигрантите до хуманитарна помощ и основни услуги. Според противниците обаче пактът насърчава неконтролираните миграционни потоци.", "date": "2018.12.10", "title": "Официално одобриха глобалния пакт за миграцията"}
{"url": "https://www.dnes.bg/obshtestvo/2018/12/10/vzeha-7-mln-ot-ogneborcite-te-zastrasheni-sa-jivoti.396097", "text": "Близо 7 млн. лева са взети от и без това оскъдния бюджет на огнеборците за тази година, което според пожарникарите е заплаха за живота на хората. \r\nСредствата са преразпредели с постановление на правителството, съобщиха от Управителния съвет на Националния синдикат на пожарникарите и спасителите \"Огнеборец\".\n\n\n\n\r\nСпоред пожарникарите и спасителите нито едно от политически ръководства на МВР през последните десет години не е изпълнило задълженията, възложени му със закон, а именно като работодател да осигури здравословни условия на труд на служителите си. \r\n\"Липсата на годни защитни облекла и съоръжения за пожарникарите и спасителите увеличава риска от професионални заболявания, някои от които са нелечими\", оплакват се от синдиката. \r\n                    \n                    \n                Оттам обвиняват още ръководствата на МВР в безхаберие, заради което повечето от пожарникарите и спасителите са оборудвани със стари и негодни за употреба защитни средства и са принудени да си ги купуват сами.\r\n\"Недостигът на средства за поддържане на наличната техника, включително и закупената по европейски програми, създава предпоставки за забавена реакция при възникнали произшествия и риск за живота и здравето на гражданите, както и големи материални загуби\", допълват от \"Огнеборец\". \r\nТака че от \"Огнеборец\" настояват да не им взимат въпросните 7 милиона лева, а те да се похарчат по предназначение - за нуждите на Главна дирекция \"Пожарна безопасност и защита на населението\" -МВР, което да даде възможност за адекватно осигуряване на пожарната безопасност и защита на населението при бедствия и извънредни ситуации. \r\nПожарникарите искат и промяна не по-късно от април 2019 година на подзаконовата нормативна база, чрез която ясно да бъде уреден въпросът чие е задължението по осигуряването на здравословни условия на труд на пожарникарите и спасителите.\r\n\"Огнеборец\" настоява и за създаването на фонд за акумулирането на средства, чрез който допълнително да се дофинансира структурата, нуждаеща се от голям финансов ресурс, подобно на практиката в редица европейски страни.", "date": "2018.12.10", "title": "Взеха 7 млн. от огнеборците. Те: Застрашени са животи!"}
{"url": "https://www.dnes.bg/eu/2018/12/10/es-razreshi-na-velikobritaniia-da-se-otkaje-ot-brexit.396062", "text": "Европейският съд разреши на Великобритания да се откаже от Brexit, при това едностранно и без да търси одобрение от останалите членове на ЕС.\n\r\nРешението на висшия съд на ЕС бе огласено тази сутрин, само ден преди ключовото гласуване в британския парламент по сделката, която Брюксел и Лондон постигнаха по условията на раздялата.\n\r\nПо своя инициатива и преди 29 март, когато ще престане да бъде член на Европейския съюз, Обединеното кралство може да изтегли молбата си за напускане в едностранен порядък, решиха магистратите.\n\r\nТова може да се случи, както ако британските депутати потвърдят развода, така и ако вотът в Лондон пропадне и се наложи раздяла без предварителни условия.\n\n\n\r\n                    \n                    \n                Единственото изискване, което пълният състав на Съда на ЕС поставя, е ново писмо от британското правителство, изразяващо желание за отмяна на намерението за напускане, да пристигне в Съвета на ЕС в Брюксел преди полунощ на 29 март 2019 г.\n\r\nСлед този час Великобритания автоматично престава да бъде член на ЕС, независимо дали по предварително договорен начин или с автоматично прекратяване на действието на европейското законодателство на територията на Съюза.\n\r\nСъдиите смятат, че Съюзът няма право да принуждава своя членка да напусне, така че тя винаги трябва да има право да преосмисли заявено намерение, стига споразумението за излизане да не е влязло в сила, да е заведено, преди да е изтекъл предвиденият в Лисабонския договор срок от 2 години от подаване на молбата.\n\r\nМагистратите постановяват, че решението за оставане да бъде взето съобразно конституцията на Кралството и по демократичен начин. Ако евентуално писмо с отказ от Brexit стигне навреме в Брюксел, за членството на Великобритания няма да има никакви последици и тя ще продължи да има същите права и задължения, както и досега. Писмото ще сложи край и на процедурата за напускане, като резултатите от двугодишните преговори няма да се вземат предвид и никога няма да се прилагат, уверява Съдът в Люксембург.\n\r\nПроизтичащата от основополагащите договори цел за „създаване на все по-тесен съюз между европейските народи“ не предполага държава членка да бъде принуждавана да се оттегли, дори ако е заявила такова намерение, се казва в решението.\n\r\nЕвропейският съд се довери изцяло на преценката на главния си съдебен експерт – генералният адвокат, който на 4 декември излезе с подобно становище. Според него останалите държави в Съюза нямат право да блокират отказа за напускане на членка, ако заявката за оттегляне не е влязла в сила. Така съдът остави в ръцете на Великобритания да реши дали ще продължи да бъде член на ЕС или да излезе от него.\n\r\nРешението на Съда ще важи и за евентуални нови искания за напускане, ако такива бъдат депозирани в бъдеще в Брюксел.\r\n ", "date": "2018.12.10", "title": "ЕС разреши на Великобритания да се откаже от Brexit"}
{"url": "https://www.dnes.bg/notifikacii/2018/12/10/myj-se-prostrelia-s-nezakonen-che-i-prepraven-gazov-pistolet.396072", "text": "43-годишен мъж от Свищов се е прострелял по невнимание с незаконно притежавано оръжие. \r\nСигнал за случая е получен в 19:00 ч. в неделя, информират от МВР - Велико Търново. \r\nНа адреса незабавно са били изпратени екипи на полицията и Спешна помощ. \r\nПри извършената проверка е изяснено, че пострадалият е произвел неволен изстрел с газов пистолет и се е прострелял в областта на коляното. \r\nУстановено е, че по оръжието и патроните е извършена интервенция, а мъжът нямал необходимото разрешително за притежание на огнестрелно оръжие. \r\nПистолета и патроните са иззети. По случая е образувано бързо производство.", "date": "2018.12.10", "title": "Мъж се простреля с незаконен, че и преправен газов пистолет"}
{"url": "https://www.dnes.bg/akoshtete-vqrvaite/2018/12/10/pecheli-pari-dokato-igrae-raiyn-go-umee.396060", "text": "Той е на 7 години – едно напълно нормално дете, което обича играчки. Има едно нещо, което го прави различен от останалите – в банковата му сметка има 22 милиона долара.\r\nРайън е едно умно хлапе, което знае как да прави пари и то докато си играе. Тайната на успеха му не е изненада за никого – момченцето избира да застане пред камерата и да качва видеа в YouTube, а това постепенно го превръща в звезда. 7-годишното дете има над 17 милиона абонати в своя канал, а клиповете му са гледани стотици хиляди и дори милиони пъти.\n\r\nСъстоянието му е оценено на 22 милиона долара, натрупани в рамките на само една година – от юни 2017 до юни 2018. Детето е обявено за най-бързо прогресиращия ютубър от списание \"Форбс\".\r\n                    \n                    \n                С помощта на своите родители, които са неотлъчно до него в кариерния му път, Райън прави ревюта на различни играчки. Очаквано, момченцето става и идеална мишена за големите търговски вериги, които искат да си партнират с младия бизнесмен и използват известността му за свои рекламни кампании.\r\nЕдна от тях е известната верига \"Таргет\". Момченцето вече има свой мърчандайз, а лицето му стои на много играчки. По-голямата част от състоянието му е натрупано заради рекламодателите, които виждат идеална възможност да предлагат продуктите си в неговия канал. Останалите пари детето печели от спонсори.\n\r\n През октомври беше обявено от Амазон, че част от съдържанието на младият ютубър ще бъде достъпно и на тяхната платформа Hulu, а освен това през август веригата \"Уолмарт\" пусна и ексклузивна серия играчки с лика на 7-годишното момченце.\r\nRyan Toy’s Review стартира през март 2015 година вероятно по идея на неговите родители, които участват в почти всеки един негов клип. Каналът на Райън е един от многото  канали, които снимат така наречените unboxing видеа – клипове, в които се разопаковат различни продукти. Момченцето си купува нова играчка, а след това дава експертното си мнение дали е добра, дали е забавна, достатъчно голяма, достатъчно интересна.\r\nОчаквано, по-голямата му аудитория е представена предимно от други деца, които явно предпочитат да гледат как някой друг си играе с играчки, вместо да седнат и да се забавляват сами. ", "date": "2018.12.10", "title": "Печели пари докато играе?! Райън го умее"}
{"url": "https://www.dnes.bg/teatar/2018/12/10/bylgarski-zvezdi-podkrepiat-talantlivite-deca.396079", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Няма по-талантливи деца от българските!\", категоричен бе актьорът Николай Сотиров в студиото на .\r\nТой, заедно с много други родни звезди ще станат част от благотворителен концерт в подкрепа за развитието на способностите у малчуганите. \r\nСъбитието се организира от  Асоциацията за подкрепа на деца и ще се проведе утре от 18 часа в столичното музикално училище \"Любомир Пипков\".\r\n\"Работим с много актьори, музиканти и други известни артисти. Тази година събрахме 30 деца за 1 седмица. Само заради тях го правим. Концертът ще се води от деца. Очакваме много хора. Подготвили сме 28 различни изпълнения\", отбеляза председателят на Асоциацията Богдана Желявска в \"България сутрин\".\r\n                    \n                    \n                Актьорът Николай Сотиров поясни пред, че Асоциацията се опитва с този концерт да не учи децата само на изкуство, тъй като то съществува в тях самите.\r\n\"Опитваме се да ги направляваме и да им дадем трибуна. Опитваме се да ги направим артисти. Чувствителността на децата е уникална. От всяка една трибуна приветствам подкрепата на деца. Изключително хуманна идея. Обиколил съм 40 страни – няма по-красиви жени от българките. Но сега се уверих, че няма по-талантливи деца от българчетата. Нека са ни живи и здрави и да радват нас и света\", допълни той.", "date": "2018.12.10", "title": "Български звезди подкрепят талантливите деца"}
{"url": "https://www.dnes.bg/balkani/2018/12/10/panika-v-gryckiia-kabinet-za-prespanskoto-sporazumenie.396061", "text": "Вероятността да бъде разклатено крехкото мнозинство за ратификацията на Преспанското споразумение в гръцкия парламент след изявленията на македонския премиер Зоран Заев за възможно преподаване в Гърция на македонски език и за \"Егейска Македония\" е основна тема на днешния гръцки печат.\n\r\nПартията Потами помрачава перспективите пред Преспанското споразумение, пише днес на първа страница \"Ефимерида тон синдактон\". Вестникът коментира публикациите в две неделни издания, че лидерът на партията Ставрос Теодоракис е заявил пред свои близки сътрудници, че \"първо ще видим официалните текстове на конституцията на Бившата югославска република Македония и после ще определим позицията си\". \n                    \n                    \n                \r\nВ по-ранните си изявления Теодоракис беше казал, че ще подкрепи ратификацията на споразумението в гръцкия парламент и беше основният аргумент за увереността на СИРИЗА, че ще успее да прокара документа въпреки несъгласието на коалиционния си партньор \"Независими гърци\".\n\n\n\r\n\"Ефимерида тон синдактон\" пише още, че вчера правителството е поискало Теодоракис да изясни действителната позиция на партията си. Според някои публикации центристът Теодоракис търси сближение с дясноцентристката Нова демокрация преди предстоящите догодина избори. Самият лидер на Потами вчера отхвърли подозренията, че търси място в листата на Нова демокрация.\n\r\n\"Паника в кабинета за Преспанското споразумение\", е заглавието в \"Елефтерос типос\", който пише, че след войната с лявоцентристкото Движение за промяна, правителството е отворило нов фронт и с Потами.\n\r\n\"Катимерини\" пише, че след последните изявления на македонския премиер Зоран Заев, които намекват за съществуването на \"македонско\" малцинство в Гърция, \"аритметиката на Ципрас\" е започнала да се обръща. Освен 145-те гласа, с които разполага СИРИЗА, правителството разчиташе на още 8 гласа от различни групи, за да постигне мнозинство от 153 гласа - с два повече от абсолютното мнозинство от 151 гласа. Сред осемте бяха четирима от шестте депутати на Потами, лидерът на Демократичната левица Танасис Теохаропулос, както и трима независими депутати.\n\r\nВ момента обаче от Потами сигурен изглежда само Спирос Данелис. Освен Теодоракис още двама депутати от Потами започват да изразяват колебания, като единият настоява да бъде подписан допълнителен протокол към Преспанското споразумение, който да изясни \"сивите зони\" в него - нещо, което правителството не разглежда като възможност. Теохаропулос пък заявява, че ще подкрепи споразумението само ако веднага след това бъде разпуснат парламентът и бъдат насрочени предсрочни избори. \n\r\nСпоред вестника премиерът Алексис Ципрас има сигурни само 150 гласа - 145 от СИРИЗА, Спирос Данелис от Потами вероятно Катерина Папакоста, която наскоро влезе в правителството, още един независим депутат и двама от Независими гърци. Според правителството ратификацията може да стане и с обикновено мнозинство от 150 гласа, но според \"Катимерини\" това ще бъде голям удар по авторитета на споразумението и на самия премиер, предаде БТА.\n\r\n\"Филелефтерос\" коментира, че \"няма мнозинство в парламента\" и че \"рухва шантажът на кабинета\". Според вестника сега, когато са станали ясни негативните последици на споразумението Ципрас - Заев за страната, рухва безчестната коалиция, с която правителството се опитвало да проникне в демократичната опозиция.", "date": "2018.12.10", "title": "Паника в гръцкия кабинет за Преспанското споразумение"}
{"url": "https://www.dnes.bg/sofia/2018/12/10/tvorcheski-rabotilnici-s-kauza-da-pomognem-na-vyzrastnite.396081", "text": "Благотворителни инициативи има по всяко време на годината, но сякаш непосредствено преди коледните празници хората са по-готови да отворят сърцата си и да протегнат ръка. Само две седмици преди Рождество над 250 души се събраха в Софтуерния университет, за да помогнат на 7 дома за възрастни. Идеята е да се помага с дълготрайни активи - средства, които се събират чрез продажбата на сътворенията от работилниците и се закупуват директно неща, необходими за домовете. Затова в сградата на СофтУни бяха отворени няколко работилници – за плетене, изработване на бижута, ръчно направени картички и сапуни и изплетени шалове. Георги Малчев от Xplora сподели в студиото на \"България сутрин\" по телевизия Bulgaria ON AIR, че всички 200 души от тези 7 дома, са получили индивидуално опаковани подаръци, чашки с лакомства и лично надписани картички от всеки от участващите в работилницата. Всеки, който иска да подкрепи каузата, може да си направи заявка за коледен сувенир или картичка и да дари парите на \"Един процент промяна\". \"Нашата идея е, ако можем да го правим по-често, всеки месец може би ще е сложно - чисто оргазационно, но 3 или 4 пъти в годината съвсем спокойно може да се случва. Коледа е хубав повод да направилм работилница\", сподели пък Ваня Ананиева от инициативата „Предай нататък“ По публикацията работи: Джесика Вълчева ", "date": "2018.12.10", "title": "Творчески работилници с кауза: Да помогнем на възрастните!"}
{"url": "https://www.dnes.bg/obshtestvo/2018/12/10/advokat-ne-biva-da-ima-kameri-pred-operacionnite.396050", "text": "\"Не бива да се стига до подобни крайности за контрол, като въвеждане на камери пред операционните. Не може да се практикува медицина по този начин\", настоя пред БНР адвокатът по медицинско право Мария Шаркова.\r\nТя посочи като основен проблем липсата на доверие между всички заинтересовани страни и точно в тази посока трябва да се насочат усилията.\r\nМиналата седмица стана ясно, че НЗОК и Лекарският съюз почти са стигнали до съгласие по идеята за разполагане на камери в инвазивната кардиология. По този начин НЗОК ще проверява подозренията си, че има отчетени, но реално нелекувани пациенти в болниците за инвазивна кардиология.\n\r\n                    \n                    \n                Шаркова подчерта, че това предложение не е прецедент. Тя припомни други такива опити през изминалите години и обясни: \"Когато говорим за поставяне на камери и такъв начин на контрол, нека обясним, че говорим за обработване на чувствителни лични данни, т.е., пациентът може да бъде идентифициран. Информацията, която се обработва, е чувствителна, защото се отнася за здравето му. Допустимо е такова обработване, т.е., то не е незаконосъобразно априори, когато например преследваме някаква легитимна цел или когато това е нужно за системата на здравното осигуряване, или пък когато пациентът изрично се е съгласил на това, но при условие, че това обработване е пропорционално на целта, която искаме да постигнем. Трябва да направим своеобразна преценка дали се стремим да постигнем много по-висша цел от това или тази цел може да бъде постигната и с други методи\".\r\nВ този смисъл адв. Шаркова попита: \"Ако твърдим, че се извършват някакви фиктивни интервенции, не е ли по-лесно да попитаме пациента дали това действително се е случило, вместо да използваме камери?\".\r\n\"Ако се вземе решение – основанието за обработване на тези лични данни да е съгласието на пациента, то се изисква от регламента съгласието да бъде недвусмислено и да не бъде предоставено под натиск\", коментира още адвокатът. По думите й няма как да бъде отказана медицинска помощ, ако пациентът откаже да бъде заснет.", "date": "2018.12.10", "title": "Адвокат: Не бива да има камери пред операционните!"}
{"url": "https://www.dnes.bg/akoshtete-vqrvaite/2018/12/10/miro-zamina-sys-sestra-si-za-london.396086", "text": "Миро се е отдал на почивка в Лондон преди Коледа, разбира се от профила му в Instagram. \r\nИзпълнителят на \"Губя контрол, когато...\" е посетил представлението \"Цар Лъв\" в емблематичния театър \"Lyceum\".  \"Кой да предположи, че пак ще вали дъжд\", шегува се певецът. \r\n\"Ден за туризъм. Това не ми се е случвало. Много е хубаво\", казва Миро на клипче, който е публикувал. Посетил е и Бъкнигамския дворец, става ясно от фотосите.\r\n \r\nНа една от снимките се вижда, че той е бил там със сестра си, Деана, и двамата са били и в Китайския квартал.\r\n \r\n", "date": "2018.12.10", "title": "Миро замина със сестра си за Лондон"}
{"url": "https://www.dnes.bg/kino/2018/12/10/kyrk-dyglas-na-102-g-pritesnen-nakyde-e-trygnal-svetyt.396044", "text": "Легендата на холивудското кино, 102-годишният Кърк Дъглас, е благодарен за прекрасния живот, който е имал. Но е притеснен за това накъде е тръгнал светът в наши дни, съобщава ДПА.\r\nДъглас празнува днес своя сто и втори рожден ден в тесен семеен кръг. Въпреки че \"тесен\" е силно казано, като се има предвид, че на партито ще присъстват всичките му деца и внуци. Актьорът съжалява, че най-добрият му приятел от златните години на Холивуд, Бърт Ланкастър, вече не е сред живите, предаде БТА.\r\n\"Аз му виках Бойт, а той ме наричаше \"Коик!\", спомня си ветеранът. Все пак на рождения ден на Дъглас са поканени и уважавани имена от киноиндустрията, като Стивън Спилбърг, Джефри Канценбърг и Рон Майър.\r\nКато най-хубав подарък за рождения си ден екранният Спартак си пожела да има мир по света за нашите деца и внуци.\r\n\"Днешните времена са станали доста сурови, би ми се искали хората да се отнасят един към друг с повече уважение и доброта\", доверява рожденикът.", "date": "2018.12.10", "title": "Кърк Дъглас на 102 г. Притеснен: Накъде е тръгнал светът?"}
{"url": "https://www.dnes.bg/notifikacii/2018/12/10/chetirima-v-aresta-sled-masov-boi-v-krychma-v-bansko.396076", "text": "Четирима души попаднаха в ареста след скандал и бой в заведение в Банско, съобщават от МВР в Благоевград.\r\nОколо 00:10 часа на 8 декември в РПУ - Банско е получен сигнал за това, че в кръчма е възникнала физическа саморазправа между няколко души.\r\nСлед намесата на полицията за 24 часа са задържани четири лица. По случая е образувано досъдебно производство.", "date": "2018.12.10", "title": "Четирима в ареста след масов бой в кръчма в Банско"}
{"url": "https://www.dnes.bg/stranata/2018/12/10/vyzrasten-myj-postrada-pri-incident-s-gazova-butilka.396090", "text": "Възрастен мъж пострада при инцидент с газова бутилка в Свети Влас, съобщиха от полицията.\r\nБутилката се е взривила в дома на 76-годишния мъж. Пострадалият е с 42% изгаряния и е транспортиран във Военната болница - Варна, в отделението по реанимация.\r\nИма опасност за живота му. \r\nВъзникналият пожар в жилището бил потушен от живеещите в него. Причините за взривяването на бутилката се изясняват. \r\n ", "date": "2018.12.10", "title": "Възрастен мъж пострада при инцидент с газова бутилка"}
{"url": "https://www.dnes.bg/stranata/2018/12/10/jizneniiat-ni-standart-dyno-v-koi-gradove-se-jivee-dobre.396063", "text": "България е на дъното на класацията по жизнен стандарт в Европейския съюз, потвърждава поредно изследване - този път на икономистите от БАН.\r\nАвторите са проучвали и териториалните различия, според които водещ е Югозападният район, а сред губещите е и Южен централен, съобщи БНР. \n\n\r\nЗа последните седем години оценките за България спрямо останалите страни-членки на Европейския съюз са от 4 до 6 пъти по-ниски.\r\nДанните показват, че средният коефициент на жизнен стандарт в общността за 2010-та година е бил около 50%, докато в България е едва 10 на сто.\r\nНай-висок стандарт в Европа отчитат в Лихтенщайн, а на опашката, но преди нас, са Литва, Латвия и Румъния.\r\n                    \n                    \n                Подредбата за 2017-та година е същата. Средният коефициент за Европейския съюз е 45 на сто, а за България 7%. Подреждането по райони у нас отбелязва значителни промени за изминалите 7 години, според учените.\r\nЮгозападният остава водещ през целия период. Значителни подобрения настъпват в Северния централен и в Северозападния район, докато сред губещите се отличава Южния централен.\r\nОбластите с подобрен жизнен стандарт са Габрово, Плевен, Силистра и Разград.\r\nСред тези със значително снижаване на оценките са Сливен, Кърджали, Смолян и Варна", "date": "2018.12.10", "title": "Жизненият ни стандарт – дъно! В кои градове се живее добре?"}
{"url": "https://www.dnes.bg/obshtestvo/2018/12/10/alkohol-droga-ima-izlizane-ot-zavisimost-pyt-kym-svobodata.396055", "text": "\r\nБългарските ученици и младежи са сред първите в Европа по употреба на амфетамини и анаболни стероиди, според  последните проучвания за разпространение на наркотични вещества в страните от ЕС. Данните са от изследване сред тийнейджъри на възраст 15-16 години и на пълнолетни до 30 години.\r\nВсеки трети от попитаните е посочил, че поне веднъж в живота си е употребявал дрога, докато за останалите страни средните стойности са близо 2 пъти по-ниски.\r\n                    \n                    \n                В 90% от случаите е използвана марихуана, а около 6% признават за амфетамини, метаамфетамини, екстази и кокаин. Първата употреба най-често е между 14 и 16 години.\r\nВъв всеки блок има поне по няколко семейства, в които има проблем със зависимост на децата към дрога. И още няколко, в които има проблем с алкохола. В това са убедени Дмитрий и Катя Карпови – семейство, което се е посветило на мисията да работи в България с хора, попаднали в капана на зависимостите и техните семейства.\r\nСамите те са бивши зависими от Украйна. Катя започва на 13 години с дрогата и продължава до 21-22 години. Димитрий – опитва на 13-14 години първо с трева, която днес мнозина смятат за безобидна. Но на 16 години вече се инжектира с тежки наркотици. Зависим е до 24 години и днес признава: \"Излизането оттам е много тежко\".\r\n\"Ние самите преминахме през целия ад на дрогата, бяхме зависими, минахме през специална програма за рехабилитация. Когато бяхме свободни, решихме да помагаме и на други да излизат от зависимостта\", разказват те пред \r\nОт 13 години двамата се занимават с помощ на зависими в родината си, а в България идват преди 2 години, когато в Пловдив се открива специализиран център.\r\nВсичко, което Дима и Катя са научили и правили в Украйна, го пренасят у нас. За този период 195 човек са се обърнали за помощ към програмата им \"Път към свободата\". 58 от тях са я преминали или преминават в момента. Но основната работа в програмата е работа с роднините и близките на зависимите, защото промяната в обкръжението е фундаментът, който помага на зависимите да изберат пътя на свободата, обясняват те.\r\nЗа целта семейството организира групи за зависими в Пловдив, София и Сливен.\r\n\"В процеса на работата разбрахме - много важна част е не само рехабилитацията и превенцията на зависимите, но и работата със семействата им. Получава се така, че зависимите се лекуват, но броят им не намалява, напротив – увеличава се\", казва Катя и обяснява, причина за това е непроменената среда в семейството.\r\nВ разговора ни тя цитира зловеща статистика от проучване, направено в Украйна – само 2% от зависимите успяват да излязат от капана, 98% остават в плен на дрогата. Обикновено децата посягат за забавление, не осъзнават, че е много сериозно и че последствията са страшни. Нищожно малък е процентът на тези, които сами спират.\n\r\nКогато работят със зависими в Украйна, разбират, че по-лесно е \"да се работи с изпреварване\", затова започват лекции в училищата - \"обясняваме на учениците защо не трябва да посягат към дрогата\". От тази година двамата работят и с ученици в България, защото 13-14-годишната възраст са годините, когато обикновено \"става опитването\".\r\n\"Край всяко едно училище продават наркотици. Когато паркирам край сградите, веднага разпознавам дилърите, виждам как учениците идват да пушат трева. Бил съм в тази зависимост и мога да ги позная\", обяснява Дима.\r\nПървото представяне на програмата е във Френската гимназия в Пловдив. За целта избират една от темите със заглавие - \"Защо не трябва да опитваш наркотици\". Показват и 20-минутен филм с български субтитри, в който са изброени 10 причини да не се докосваш до дрогата. Разказват личната си история, обясняват как да се направи правилният избор, за да не се влезе в зависимост.\r\nВсички присъстващи - директор, учители, ученици, са силно впечатлени от чутото. На една от лекциите има и инспектор от Детска педагогическа стая, който признава: \"Ние също провеждаме превенции, но никога не сме постигали такъв ефект. Защото вие сте преминали през това и разказвате историята от първо лице\".\r\nИдеята на двамата е програмата да мине през всички класове на френската гимназия – от 8 до 12 клас. Възрастта, с която работят двамата, е от 14 до 18-19 години. След първата лекция интересът към програмата е много голям, търсят ги и от други училища – от Пловдив, от София.\r\n\"Ние показваме последствията от дрогата, но не както е в учебниците, а от реалния живот.  Разказваме за това, което сме преживели. Видяхме как хората полудяват, самоубиват се от въздействието на наркотиците. От моите приятели, с които започнах, почти никой не е между живите. А тези, които оцеляха, са болни, с психични разстройства... Това е реалността. Разказваме това, което сме видели с очите си\", споделя Катя.\r\nДругото, което разказват пред учениците, е - по какъв начин става \"опитването\".\r\n\"Може да се разказва защо е зле и защо не трябва, но никой не им казва как се влиза в това. В презентациите пред децата ние описваме симптомите, по които се познава, че човек вече е зависим. И когато разказваме, те виждат себе си, своите приятели и могат да преценят\", допълва тя.\r\nПовечето от младежите са убедени, че няма да пушат. Когато бях млад, аз си обещавах същото, че няма да пуша, но с времето преминах чертата на обещанието си. Така беше и с алкохола – отново я прекрачих, същото беше и с дрогата...Никога не съм мислел, че ще стана наркоман“, признава Дима.\r\nПред учениците той обяснява какъв ще е утрешният им ден, ако посегнат към наркотика. \"Въпреки че съм на 37 години, лесно ми е да сляза на тяхното ниво, защото знам през какво се минава, знам как се мисли, когато се влиза в зависимост\", казва той.\r\n\r\n", "date": "2018.12.10", "title": "Алкохол, дрога... има излизане от зависимост, \"Път към свободата\""}
{"url": "https://www.dnes.bg/football/2018/12/10/probiv-roden-refer-sviri-valensiia-man-iunaited.396098", "text": "Футболният съдия Георги Кабаков получи огромно признание от УЕФА, след като бе назначен да ръководи срещата между Валенсия и Манчестър Юнайтед от група \"Н\" на Шампионската лига.\n\r\nДвубоят е тази сряда на стадион \"Местая\" в испанския град, а помощници на Кабаков ще бъдат Мартин Маргаритов и Диян Вълков.\n\r\nЗа тримата това ще бъде дебют в най-престижния европейски турнир. Българските  рефери изкараха перфектно четири поредни тежки мача в Лига Европа през тази година: Андерлехт срещу Фенербахче, Селтик срещу Судова, Витес срещу Базел и Копенхаген срещу Зенит.\n\r\nАвторитетният наряд във Валенсия идва и след отличните оценки, които им постави комисарят на УЕФА испанецът Хуан Антонио Фернандес Марин за ръководения от тях възлов мач от Лигата на нациите между националните отбори на Австрия и Северна Ирландия във Виена, преди месец, в който българските рефери се представиха на високо ниво.\n                    \n                    \n                \r\n\r\n ", "date": "2018.12.10", "title": "Пробив! Роден рефер свири Валенсия - Ман Юнайтед"}
{"url": "https://www.dnes.bg/balkani/2018/12/10/v-kosovo-pristignaha-24-bronirani-mashini-ot-sasht.396080", "text": "Бронирани машини с висока проходимост пристигнаха от САЩ в Косово, за да бъдат предоставени на разположение на косовските сили за сигурност, които Прищина възнамерява да трансформира във въоръжени сили на Косово, съобщи Танюг.\r\nВ Косово пристигнаха 24 бронетранспортьора HUMVEE. \r\nПрез юли косовското правителство подписа договор за покупката на 51 машини.\r\nЦеремонията по приемането на доставката се състоя в казарма на силите за сигурност на Косово в Прищина, в която участваха високопоставени местни представители и представители на американското посолство, пише БТА.\r\n ", "date": "2018.12.10", "title": "В Косово пристигнаха 24 бронирани машини от САЩ "}
{"url": "https://www.dnes.bg/akoshtete-vqrvaite/2018/12/10/opasni-greshki-v-praznichnata-ukrasa.395912", "text": "Празничната подготовка тече с пълна сила най-вече в последните дни преди настъпването на самите празници. Невинаги успяваме да помислим за всичко, най-вече за безопасността. Много хора не си дават сметка, че някои малки грешки в детайлите на украсата за Коледа и Нова година могат да им донесат толкова много главоболия. Неслучайно по празниците спешните болнични центрове, пожарните и полицейските служби работят най-усилено – защото по празниците стават много непредвидени ситуации.\r\nБезобидната на пръв поглед празнична декорация може да ви донесе повече главоболия, отколкото преяждането и прекаляването с алкохола накуп. Вижте кои са грешките с украсата, за които да внимавате.\r\n                    \n                    \n                \r\nКоледната звезда е един от символите на Коледа. Тя присъства в много домове по празниците, на трапезата, в близост до нея или до храната. Малко хора знаят, че всъщност коледната звезда е отровно растение.\r\nДръжте го на прилично разстояние от трапезата, малки деца и домашни любимци. Докосването на листата и стъблото на коледната звезда, както и поглъщането им може да доведе до гадене, повръщане, спазми и болки в корема. Симптомите се причиняват от съединения в млечката на растението, наречени сапонини.\r\n\r\nПразничните светлинки са известни със своята слабост и нетрайност. Препоръчително е да ги проверявате преди да сте ги включили в употреба, тъй като някои от тях могат да са изгорели. Това е по-малкият ви проблем. По-големият е, че ако са неизправни, могат да предизвикат късо съединение и много главоболия след това.\r\n", "date": "2018.12.10", "title": "Опасни грешки в празничната украса"}
{"url": "https://www.dnes.bg/rusia/2018/12/10/sasht-i-rusiia-nai-golemite-proizvoditeli-na-oryjie.396032", "text": "Русия се е изкачила на второ място сред страните производителки на оръжия през 2017 г. Така тя се нарежда след първенеца САЩ. Данните се съдържат в доклад на Института за изследвания на международния мир в Стокхолм (СИПРИ).\n\r\n\"Руските предприятия преживяват значителен ръст в техните продажби на оръжия от 2011 г.\", заяви изследователят Сиемон Веземан по повод констатациите на доклада.\n\r\nРуската оръжейна индустрия представлява 9,5 процента от продажбите на 100-те най-големи производители в света през 2017 г., като печалбата й е от 37,7 милиарда долара, което е с 8,5 процента повишение в сравнение с 2016 г., посочва докладът.\n\r\n\"Това е в съответствие с увеличаване на разходите на Русия за закупуване на оръжия с цел модернизиране на въоръжените си сили\", посочва Веземан.\n                    \n                    \n                \r\nПрез септември Русия проведе най-големите си военни маневри в историята си, определени от НАТО като репетиция за пълномащабен конфликт.\n\r\nДосега второто място в класацията от 2002 г. се заемаше от Великобритания, която сега пада на трета позиция (9 процента от световната продукция). Франция е на четвърто място.\n\r\nСАЩ продължават да доминират в класацията с голяма преднина. Американските производители съставляват 75 процента от общите продажби през 2017 г., като 42 американски компании от отрасъла са в топ 100 с общи приходи от 226,6 милиарда долара.\n\r\n\"Американските предприятия се възползват директно от постоянното търсене на оръжия от страна на американското министерство на отбраната\", обяснява Од Фльоран, директорка на програмата за изследвания на въоръженията и военните разходи.\n\r\nПърви производител на оръжия света е американската компания Локхийд Мартин (44,9 милиарда долара приходи). Руската компания Алмаз-Антей е на десето място с приходи от 8,6 милиарда долара, което е скок със 17 процентна в сравнение с 2016 г. За първи път руска компания влиза в топ 10. В класацията на стоте най-големи производители на оръжия в света влизат още девет руски оръжейни компании.\n\r\nВ доклада на СИПРИ се посочва още, че продажбите на турски компании са скочили с 24 процента през 2017 г., което отразява амбициите на Анкара да развива своята оръжейна индустрия, за да отговори на нарастващото търсене на оръжия и да стане по-малко зависима от чужди доставчици, посочва друг изследовател от СИПРИ Петер Веземан, цитиран от БТА.\n\r\nСИПРИ е създаден през 1966 г. от парламента на Швеция и проследява военните разходи и оръжейни трансфери.\r\n ", "date": "2018.12.10", "title": "САЩ и Русия – най-големите производители на оръжие"}
{"url": "https://www.dnes.bg/za-da-se-razbirame/2018/12/10/sedmichen-liuboven-horoskop-za-10-16-dekemvri.395920", "text": "През втората седмица на декември, 12-те зодии ще имат добри възможности пред себе си и няма да се поколебаят да се възползват от тях. Меркурий и Венера ще окажат отново влияние върху романтиката. Повече вижте в любовния хороскоп на Az-jenata.bg\r\n\r\nИмате големи надежди за всичко тази седмица, включително и за любовния ви живот. Романтиката ще върви сравнително гладко. В случай че възникнат някакви проблеми, ще може да ги разрешите без колебание. Любимият човек може да ви окаже своята финансова подкрепа, тъй като може да има добри новини за неговите приходи. Ще имате желание и за празнуване.\r\n\r\nОбвързаните представители на зодията ще се почувстват добре от факта, че с любимия човек споделят подобни убеждения за много аспекти от живота. Това ще ги накара не само да изпитат по-силно влечение, но и да осъзнаят, че това е човекът, когото са търсели.\r\n                    \n                    \n                \r\nВашата управляваща планета – Меркурий, ще се премести в сектора на връзките ви в сряда, което ще окаже благоприятен ефект върху комуникацията и любовта до началото на януари 2019. Ако трябва да взимате някакви решения, ще успеете да намерите компромис, който да удовлетворява вас и половинката ви. Той или тя ще бъде ваш източник на мъдрост и добри съвети.\r\n", "date": "2018.12.10", "title": "Седмичен любовен хороскоп за 10 – 16 декември "}
{"url": "https://www.dnes.bg/notifikacii/2018/12/10/koledna-blagotvoritelnost-i-obirat-jilishteto-ni.396033", "text": "Хора, които уж събират пари за благотворителност за Коледа, ни обират жилището. За това алармираха от МВР, откъдето са изготвили препоръки как да се пазим от крадците по празниците.\n\r\nСпоред експертите по сигурността вече се наблюдава тенденция по вратите на апартаментите да звънят различни хора, които често носят папки със сърцераздирателни снимки.\n\r\nВ повечето случаи събират пари за болни и бедни деца, с които да им подсигурят вечеря за Коледа. Сумите, които искат, са символични. \n\r\nНе в това обаче се крие опасността. Оказва се, че това са или доносници на крадците или дори самите крадци.\n\r\n„Често зад благородната кауза се крият изпечени мошеници. Ако ги пуснете в дома си, все едно сами съобщавате на престъпниците какво има у вас“, обясниха от полицията пред „Монитор“. От там допълниха, че преди почти всеки един удар се събира информация, а бандитите стават все по-изобретателни, за да си я набавят.\n                \n                \r\nОсвен като просещи милостиня те могат да се представят и за амбуланти търговци, които продават дребни вещи като подаръци за празниците. „Предлагат играчки за елхата, малки статуетки, порцеланови чаши и др. Идеята им обаче не е да изкарат пари от дрънкулките, а да надникнат какво има в дома ви“, казват отполицията.\r\n ", "date": "2018.12.10", "title": "\"Коледна благотворителност\" и… обират жилището ни"}
{"url": "https://www.dnes.bg/eu/2018/12/10/otnovo-ep-zove-za-priemaneto-na-bylgariia-v-shengen.396034", "text": "Европейският парламент ще обсъди днес и ще приеме утре нова резолюция, в която призовава за приемането на България и на Румъния в Шенген.\n\r\nЕвродепутатите се очаква да подкрепят доклад на своя колега Сергей Станишев, в който се отбелязва, че двете страни от седем години са изпълнили изцяло съществуващите изисквания, предаде БТА. Уточнява се, че това е петата поредна резолюция на ЕП по този въпрос.\n\r\nВ документа се посочва, че още през 2011 г. Съветът на ЕС е отчел пълната готовност на двете държави да бъдат приети с всички граници (въздушни, морски и сухопътни). \n\r\nДопълва се, че съответното европейско законодателство не предвижда определянето на различни срокове за премахване на проверките по вътрешните сухопътни, морски и въздушни граници. В доклада се уточнява, че всички страни, приети досега в Шенген, са влизали едновременно с всички видове граници.\n                    \n                    \n                \r\nЗапазването на проверките по вътрешните граници за България и Румъния има отрицателно въздействие върху износа и вноса от и към двете държави, както и върху превозите от и до някои от най-големите пристанища в Южна Европа, пише в доклада. Това означава загуба на ползи и увеличаване на разходите. \n\r\nОценки показват, че повторното въвеждане на гранични проверки в ЕС води между 50 милиона и 20 милиарда евро еднократни разходи и два милиарда евро годишни оперативни разходи, се допълва в документа.\n\r\nЗаписано е, че отлагането на решението за приемането на България и Румъния въвежда изкуствено разделение в ЕС и допринася за възхода на популизма и национализма в цяла Европа. \n\r\nПредвижда се ЕП настоятелно да призове във възможно най-кратък срок Съветът на ЕС да вземе незабавно решение за премахването на проверките по вътрешните сухопътни, морски и въздушни граници на България и Румъния.\r\n ", "date": "2018.12.10", "title": "Отново: ЕП зове за приемането на България в Шенген"}
{"url": "https://www.dnes.bg/snimka-na-denia/2018/12/10/vetrovito-i-po-studeno-vreme-shte-e-oblachno-shte-vali.396035", "text": "Започналото от запад заоблачаване днес ще обхване страната. Преди обяд на места в низините и котловините ще бъде мъгливо. \n\r\nОще преди обяд в западните райони ще започнат слаби валежи, които до вечерта ще обхванат и Североизточна България. \n\r\nВ равнините ще превалява дъжд, в планинските райони – сняг. \n\r\nС умерен, след обяд и временно силен северозападен вятър ще нахлува студен въздух, температурите ще се понижават и максималните ще бъдат между 3° и 8°. Такава сочи  на НИМХ при БАН.\n\r\nНад Черноморието ще е предимно облачно и главно по южното крайбрежие ще има слаби валежи от дъжд. Ще духа слаб до умерен вятър от запад-северозапад, който вечерта ще се усили. Максимална температури на въздуха: 5-8°. Температурата на морската вода е 9°. Вълнението на морето ще е 2 бала.\n                \n                \r\nНад планините ще преобладава облачно време, на места със слаби превалявания от сняг. Ще духа силен север-северозападен вятър и ще нахлува студен въздух. Температурите ще са понижават и към 14 ч. на височина 1200 метра ще е около 3°, на 2000 метра – около минус 3°.\r\n ", "date": "2018.12.10", "title": "Ветровито и по-студено време, ще е облачно, ще вали"}
{"url": "https://www.dnes.bg/akoshtete-vqrvaite/2018/12/10/v-tyrsene-na-emociia-ili-provokaciia-golota-na-heopsovata-piramida.396036", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДокъде стига стремежът за последователи в социалните мрежи? Двойка се снима гола на Хеопсовата пирамида в Египет, а кадрите предизвикаха истинско възмущение.\r\nКадрите, разбира се, предизвикаха истински гняв в Египет. Изкачването по пирамидите е забранено и се наказва по закон, пише .\r\nВластите в страната са започнали разследване по случая. \r\nМинистърът на антиките на Египет описа действията на чужденците като \"нагло нарушаване на обществения морал\". \r\nСмята се, че видеото е дело на датския фотограф Андреас Хвид. Той е известен със своите фотографии на различни световни забележителности, на които често се появяват голи хора. \r\nКойто и да е отговорен за провокативната фотосесия обаче, явно не е наясно, че Пирамидата на Хеопс е последният добре запазен архитектурен паметник от Седемте чудеса на света.", "date": "2018.12.10", "title": "В търсене на емоция или провокация? Голота на Хеопсовата пирамида"}
{"url": "https://www.dnes.bg/balkani/2018/12/10/istoriiata-spodelena-i-obshta-s-makedoniia-a-skopie-spekulira.396040", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВицепремиерът Красимир Каракачанов предупреди македонското правителство, че няма да допусне Скопие да се присъедини към Европейския съюз, ако продължават със спекулациите с историята ни.\r\nСпоред договора между България и Македония – обща комисия трябва да решава спорните исторически въпроси, а лидерът на ВМРО към този момент не е доволен от работата ѝ.\n\n\r\nВелизар Енчев коментира ситуацията като каза, че признаването на обща история е фундаментална грешка.\r\n\"Фундаменталният пропуск е следният, че ние признаваме, че историята ни е споделена и обща\", заяви Енчев в студиото на \"България сутрин\".\r\n                    \n                    \n                По думите му този договор между България и Македония е подписан, без това да се налага, защото не е спирано влизането на Скопие в ЕС и НАТО.\r\nВалери Тодоров пък каза, че е трябвало повече твърдост от наша страна при подписването на спогодбата и че няма механизъм, при който да се преразглеждат всички различия и разногласия по историческите факти.\r\n\"Бедата е, че това напрежение, което се образува, всъщност тлее. България даде импулс на процес, който ще контролира все по-малко\", обясни той пред .\r\nПо думите му македонската страна лавира прекалено много между спогодбата с нас и договора с Гърция, заради което от наша страна трябва да има по-голяма твърдост.\r\nВалери Тодоров обаче беше категоричен, че ако няма в договорите ни с Македония официална клауза, че признаваме македонския език, значи не сме го признали официално, въпреки че в споразуменията пише, че са на двата езика на двете страни.", "date": "2018.12.10", "title": "Историята – споделена и обща с Македония! А Скопие – спекулира! "}
{"url": "https://www.dnes.bg/temida/2018/12/10/ne-revnost-kola-v-osnovata-na-ubiistvoto-na-reindjyrkata.396037", "text": "Няма сексуален мотив за извършеното убийство на 40-годишната рейнджърка Десислава Стоянова. Остава основната версия – неуредени финансови отношения, свързани с обсебването от обвиняемия на автомобила на убитата. Това обясни окръжният прокурор на Пловдив Румен Попов.\n\n\n\r\nЗа убийството й беше арестуван 42-годишния Светослав Каменов. Прокуратурата ще поиска той да остане за постоянно в ареста.\r\n\"Смятаме, че имаме достатъчно доказателства, че той е извършител на убийството. Укривал се е 7 дни на различни места, основно в гористи местности, тъй като той е бил обучаван, а впоследствие и обучител за оцеляване при извънредни ситуации\", заяви Попов.\r\n                    \n                    \n                Той допълни, че е извършен допълнителен оглед и са намерени дрехите на жертвата.\r\n\"Основният механизъм за извършване на убийството, според експертите към настоящия момент, е удушване след нанасяне на множество удари по лицето. Мотив за убийството е  колата\", обясни окръжният прокурор.\n\r\nРумен Попов уточни, че Стоянова и Каменов са били приятели, но не са имали сексуални взаимоотношения. \n\r\nКаменов е направил частични самопризнания.", "date": "2018.12.10", "title": "Не ревност – кола в основата на убийството на рейнджърката"}
{"url": "https://www.dnes.bg/notifikacii/2018/12/10/ne-spish-ne-sportuvash-navici-koito-systariavat-mozyka.395916", "text": "Остаряването е неизбежна част от живота. Въпреки това нашите навици могат да забавят или ускорят този процес. Обръщаме внимание на белите коси, бръчките по лицето, но забравяме, че мозъкът също старее. \r\nКои наши навици, освен тютюнопушенето и приема на алкохол, ускоряват този процес?\r\n\r\nКолко часа сън на нощ си осигурявате? Пълноценният сън е изключително важен, защото хормоните в организма работят за регулиране на телесната температура, метаболизма и други функции, които оказват влияние върху здравето на мозъка и здравето въобще. Ако не спите достатъчно, това ускорява процеса на стареене на мозъка.\r\n\r\n                \n                Ежедневието ни е забързано, често хапваме на крак и то невинаги здравословни храни. Бургери, пържени и пакетирани храни, сладкиши... Мозъчните клетки се нуждаят от здравословни храни, които да подпомагат функцията им. Тук може да видите няколко полезни храни за мозъка.\r\n\r\nКолко често спортувате? Според редица проучвания редовните спортни активности увеличават капилярното развитие в мозъка. Това позволява на мозъка да има по-добро кръвоснабдяване и да получава необходимите му хранителни елементи. \r\n", "date": "2018.12.10", "title": "Не спиш, не спортуваш... Навици, които състаряват мозъка"}
{"url": "https://www.dnes.bg/notifikacii/2018/12/10/predkoledno-poevtiniavane-benzin-pod-2-dizel-2-i-20.396039", "text": "Бензинът и дизелът у нас поевтиняха с шест стотинки за литър в първата седмица на декември, показват данни на специализираната интернет платформа .\r\nСредната цена на литър А95 стигна до 2,00 лв. на бензиностанциите в страната, а нафтата се продава по 2,20 лева за литър. \r\nСпадът в стойностите на бензин и дизел е съответно с 6 стотинки за седмица и с 30 и 18 стотинки на месечна база.\r\nС 5 стотинки до 0,99 лева за литър се понижава и цената на пропан-бутана. За месец той отбелязва и поевтиняване от 10 стотинки за литър.\r\nМеждувременно на световния пазар петролът поскъпна с близо 5%, след като страните от ОПЕК и съюзниците се споразумяха за намаляване на добивите с 1,2 млн. барела на ден.", "date": "2018.12.10", "title": "Предколедно поевтиняване: Бензин под 2, дизел – 2 и 20"}
{"url": "https://www.dnes.bg/sofia/2018/12/10/koi-stolichni-kvartali-ostavat-bez-voda-utre.396049", "text": "\"Софийска вода\" временно ще прекъсне водоснабдяването в някои части на столицата утре, 11 декември, съобщиха от дружеството.\r\nВъв връзка с изграждане на сградно водопроводно отклонение на ул. \"Велчо Атанасов“, кв. \"Подуене“, се налага спиране на водоподаването от 09:30 до 18:30 часа на клиентите на \"Софийска вода”, живеещи в района на:\r\nул. \"Велчо Атанасов\" - от ул. \"Кобилино бранище“ до ул. \"Боян магесник“. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Велчо Атанасов“ ъгъла с ул. \"Блага Димитрова“.\r\n                    \n                    \n                Заради подмяна на хидрофорна уредба до бл. 301, жк. \"Дружба“ 2, се налага спиране на водоподаването от 10:00 до 19:00 часа на клиентите на \"Софийска вода”, живеещи в района на: бл. 301. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: пред бл. 301.\r\nВъв връзка с реконструкция на уличен водопровод на ул. \"Подлозище“, кв. \"Горна баня“, се налага спиране на водоподаването от 10:00 до 22:00 часа на клиентите на \"Софийска вода”, живеещи в района на: Местност \"Подлозище“ и по ул. \"Горни Смърдан“ - от ул. \"Околовръстен път“ до ул. \"Веселин Бешевлиев\". При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на ул. \"Околовръстен път“ и ъгъла с ул. \"Подлозище“.\r\nВъв връзка с реконструкция на уличен водопровод на бул. \"Копенхаген“, жк. \"Дружба“ 2, се налага спиране на водоподаването от 09:00 до 21:00 часа на клиентите на \"Софийска вода”, живеещи на бул. \"Проф.Цветан Лазаров“ - от бул. \"Копенхаген“ до ул. \"Димитър Пешев“, бул. \"Копенхаген“ - източно платно от бул. \"Проф.Цветан Лазаров“ до ул. \"Обиколна“. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: бул. \"Копенхаген“ ъгъла с бул. \"Проф.Цветан Лазаров“ .\r\nВъв връзка с подмяна на сградно водопроводно отклонение на ул. \"Полк. Стойно Бачийски“, кв. \"Княжево“, се налага спиране на водоподаването от 10:00 до 17:00 часа на клиентите на \"Софийска вода”, живеещи в района на:\r\nул. \"Сърнела“. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Сърнела“ и ъгъла с ул. \"Полк. Стойно Бачийски“.\r\nПоради подмяна на спирателен кран на бул. \"Цариградско шосе“, местност \"Къро“, се налага спиране на водоподаването от 12:00 до 18:00 часа на клиентите на \"Софийска вода”, живеещи на ул. \"Боян Дамянов“. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на ул. \"Боян Дамянов“ №7.", "date": "2018.12.10", "title": "Кои столични квартали остават без вода утре"}
{"url": "https://www.dnes.bg/stranata/2018/12/10/ulica-v-silistra-bez-voda-prichinata-dylgo-chakan-remont.396038", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВече втора седмица жители на улица в Силистра са без вода. Причината - дълго чакан ремонт, който обаче в момента им създава само неудобства.\r\nСитуацията е на пръв поглед парадоксална – улица \"Иречек\" никога не е имала канализация и след години протести в края на октомври общината започва ремонт.\r\nНо живеещите на улицата са недоволни. Защото вече втора седмица са без вода, предаде.\r\nПроблемът е, че заедно с полагането на тръби за мръсната вода, общината е решила да смени старите водопроводи и за питейна вода.\r\nИ за да не стоят хората без вода временно фирмата-изпълнител е прекарала маркучи до всеки дом. С падането на температурите обаче те замръзват.\r\n                    \n                    \n                Така иновацията с маркучите не се получава и хората пак остават без вода. Те разбират, че ще трябва да изтърпят ситуацията, но се чудят защо точно в този сезон се прави ремонт.\r\nКато жест на добра воля от общината са подарили в понеделник по десет литра вода за пиене на всяко домакинство от улицата.\n\r\n ", "date": "2018.12.10", "title": "Улица в Силистра – без вода. Причината: дълго чакан ремонт"}
{"url": "https://www.dnes.bg/business/2018/12/10/do-100-finansirane-pri-lizing-na-zemia-ot-agrion-finans.396051", "text": "Как земеделските производители да разширят стопанствата си, но да не плащат накуп земята, която са избрали? Отговорът на този въпрос дава финансиращото дружество \"Агрион Финанс\".\r\nКомпанията отпуска до 100% финансиране при лизинг на земеделска земя. Ако оценката на избраната земя съвпада с цената на парцела, фермерът не дължи първоначална вноска, а директно започва погасяването на лизинговите вноски. Компанията не поставя минимален праг за финансиране, което означава, че всеки може да подаде искане за лизинг, без значение каква и колко земя иска да купи. По този начин земеделецът не влага собствени средства като самоучастие и може да инвестира свободните си пари в техника, семена и др., което ще му позволи да бъде  по-конкурентноспособен и да развива моделно земеделие.\r\n                    \n                    Предлаганите от Агрион финансови продукти са разработени така, че да подпомагат дейността както на големите земеделски производители, така и на малките фермери. Дружеството не поставя ограничения за сектора, в който работи земеделският производител, няма таван за финансирането, като се прилага индивидуален лимит за всеки кредитоискател, в зависимост от специфичните му нужди.\r\nКомпанията предлага пълния набор от услуги за фермерите. \"Агрион Финанс\" може да предложи стандартен ипотечен кредит или кредит за оборотни средства по значително облекчена процедура и съкратени срокове. Това са част от причините, поради които от компанията регистрират шести месец подред стабилен ръст на отпуснатите искания за кредит.\r\nОт фермерите не се търсят гаранти, бизнес планове, баланси или други счетоводни документи. Единственото, което \"Агрион Финанс\" иска като обезпечение е земеделска земя. Информация за пълните условия за финансиране, които предлага \"Агрион Финанс\" може да бъде намерена на .\r\nЕкспертите на \"Агрион\", което е най-разпознаваемото и ползващото се с най-голямо доверие дружество в областта на управление на земеделски активи, съдействат и за набавяне на необходимите за отпускане на кредита документи. Ако се налагат правни консултации, на разположение са едни от най-добрите юристи в областта, с огромен опит в сферата на сделките със земеделска земя.\r\n\"Агрион Финанс\" няма таван за финансирането, като се прилага индивидуален лимит за всеки кредитоискател, в зависимост от специфичните му нужди. Оценката на земята се извършва от експерти на компанията и е абсолютно безплатна за кредитополучателя.\r\n\"Целта ни е максимално да облекчим малките и средни производители и собствениците на земя, които често са лишени от финансиране. Щастливи сме, че все повече фермери се обръщат към нашите продукти и ние им помагаме да започнат развиването на сериозно земеделие по европейски стандарти\", казаха от \"Агрион Финанс\".", "date": "2018.12.10", "title": "До 100% финансиране при лизинг на земя от \"Агрион Финанс\"    "}
{"url": "https://www.dnes.bg/muzika/2018/12/10/bitka-za-trona-pewdiepie-vs-t-series-koi-e-po-sledvan.396041", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nС ожесточени кампании и благотворителност се води и една от най-големите онлайн битки - тази за трона на видео платформата YouTube. Кои са главните претенденти за короната и как се стигна до титаничния онлайн сблъсък?\n\r\nОт години видео платформата YouTube процъфтява под властта на един повелител. Безспорно тронът оставаше под необезпокояваното влияние на PewDiePie, познат още като Феликс Келберг - геймър, влогър, а отскоро и социален коментатор, разказва . \r\nАбонатите на неговия канал наброяват рекордните 74 милиона, цифра, която непрекъснато се покачва. Видеата му вече имат над 19 милиарда гледания. \r\n                    \n                    \n                И въпреки многократните скандали, разразили се около него, властта му над платформата оставаше неоспорима. \r\nНа хоризонта обаче се появи нов играч, първата сериозна заплаха за PewDiePie. \r\nБоливудският канал за индийска музика T-Series от години се скатава в сенките на популярния уебсайт, трупайки слава и абонати, далеч от очите на редовните потребители... До момента, в който последователите на канала им не се доближиха опасно близо до \"краля\" PewDiePie.\r\nА когато това се случи, цунами заля онлайн средите. Войната между каналите беше моментално обявена, а надпреварата за трона стана по-ожесточена отвсякога.", "date": "2018.12.10", "title": "Битка за трона: PewDiePie vs. Т-series – кой е по-следван?"}
{"url": "https://www.dnes.bg/stranata/2018/12/10/myj-zagina-pri-pojar-vyv-vidinsko-selo.396053", "text": "64-годишен мъж е загинал при пожар в дома му в село Връв, съобщиха от МВР - Видин. \r\nНа 9 декември, в 01:44 часа, постъпил сигнал за горяща къща в селото. Пристигналите на мястото огнеборци с два автомобила потушили пламъците, но сред отломките открили тялото на обитателя. \r\nТо е транспортирано за аутопсия във видинската болница. Дежурна оперативна група извършила оглед на местопроизшествието, като според първоначалните данни причината за пожара е късо съединение в електрическата инсталация на къщата.\r\nРазследването по случая продължава, образувано е досъдебно производство.", "date": "2018.12.10", "title": "Мъж загина при пожар във Видинско село"}
{"url": "https://www.dnes.bg/temida/2018/12/10/privatizaciiata-na-prehoda-kak-banevi-iztochiha-1-mlrd-leva.396042", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСлед като семейство Баневи бяха оставени в ареста с мярка задържане под стража, двамата се оказаха на върха на организирана престъпна група и машина за пране на пари със сметки в швейцарски банки за над 1 млрд. лева.\r\n\"Много предприятия, които бяха собственост на фамилията Баневи, бяха унищожени. Въпросът е да се докаже дали тези хора са го направили умишлено или както те твърдят, държавата не им е помогнала и не ги е подкрепила, за да има производство\", коментира журналистът Стефан Ташев в студиото на \"България сутрин\".\n\n\n\r\nПо неговите думи се опитваме да правим ревизия на приватизацията, но въпросът е, че сме позакъснели, а някой не си е свършил работата.\r\n                    \n                    \n                Бившият ръководител на ЦСБОП Тихомир Стойчев сподели пред , че се страхува, че тези дела сякаш са избирателни. По неговите думи спецпрокуратурата демонстрира една активност, която най-вероятно ще опре до давностните срокове, което пък е вина на нашите законодатели през годините.\r\nСпоред него Баневи могат да бъдат само нарицателно определение на целия преход и трябва да бъдат изкарани и други, защото 300-400 души, които са получили несъбираемите кредити са подкрепени от поне още 300-400 души, които са работили в системата на тези предприятия като ръководители и други, които са виждали, че се източват банките.\r\n\"След няколко седмици адвокатите ще поискат нова мярка за неотклонение или облекчаване на мярката. Това са нормални хватки на защитата. Въпросът е да се докаже всичко това - ако те успеят да докажат пране на 1 милиард лева, ще е голям успех, аз в България досега такова нещо не съм виждал\", коментира криминалният журналист.\r\nПо думите на Стефан Ташев, когато една служба работи по лица, които са постоянни обекти на разработки, не е допустимо те да влизат и илизат през границата на страната свободно.", "date": "2018.12.10", "title": "Приватизацията на прехода: Как Баневи източиха 1 млрд. лева?"}
{"url": "https://www.dnes.bg/politika/2018/12/10/vyv-voiskata-ni-20-000-shtika-tyrsiat-se-5700-voinici.396027", "text": "Недостиг на близо 5700 войници спъва изпълнението на всекидневните задачи на българската армия, свързани с бойната подготовка. Въпреки че проблемите с кадрите не са от днес, те добиват застрашителни размери, предупреждават експерти пред “Труд”.\n\r\n“Непопълнените щатове са за войници, сержанти и офицери”, обясни началникът на отбраната генерал Андрей Боцев. Най-голям е недостигът на кадри за пехотата – почти 80% от общото количество. Там има дивизии, в които незаетите са в размер на 30-40%.\n\r\nНе изтребителите, а липсата на хора е най-тежкият проблем, който трябва да решава войската ни и през 2019 година.\n\r\nВоенният министър Красимир Каракачанов е реалист за кадровия проблем в армията.\n                    \n                    \n                \r\n“В годините назад се натрупваха повече напускащи, отколкото постъпващи. Ако тази година успеем да закрепим 0 на 0, та дори и малко нагоре, смятам, че това ще е една много добре тенденция”, обяви Каракачанов. По думите му не е достатъчно само да бъдат събрани хора, а те да са мотивирани с “добро възнаграждение и добър социален пакет”.\n\r\nМалките заплати и ограничените права са двете основни причини, заради които желаещите да станат професионални войници се броят на пръсти.\n\r\nВ момента начинаещ редник у нас “се разписва” срещу около 800 лв. месечно.\n\r\nПо разчети в Българската армия в редиците на армията отдавна трябваше да има назначени и близо 3000 платени резервисти. Този план обаче не се изпълнява, като причината е същата – пари. Към днешна дата има сключени не повече от 700 договора с доброволци да служат в резерва.\n\r\nАко към незаетите 5700 места във войската се прибавят и 2300 липсващи резервисти, дупката в системата на отбраната става около 8000 души, пресмятат експерти.\n\r\nСпоред Програма за развитие на отбранителните способности на въоръжените сили на Република България 2020, приета от парламента преди три години, страната трябва да поддържа въоръжени сили с численост не по-малко от 37 000 и не повече от 40 000 души. В тази бройка обаче влизат и структури, който не са в числеността на войската – военна полиция, разузнаване, ВМА, военен университет, училища, военно-географска служба, гвардия и т.н. Според справка на “Труд” тяхната квота в общата численост се движи в диапазона 10 -12 000 души. Това, заедно с официалния недостиг на 5700 бройки означава, че към момента реално войската ни разполага с не повече от 20 000 “щика”.\n\r\nОсновната причина за липсата на желаещи за войници да служат в професионалната ни армия са ниският социален статус и малките заплати, признават източници на “Труд”, които изкарват парите си в армията. По думите им сега начинаещ редник у нас “се разписва” срещу около 800 лв. месечно. С тези пари трябва да храни семейство, тъй като съпругите на повечето бойци са безработни. Отделно са разходите за свободен наем, когато се налага.\n\r\nЗаплатите на нашите военни са от най-ниските в НАТО. В Румъния колегите им взимат средно по 1200 евро.\n\r\nКомандири от Казанлък признават, че войници напускат казармата, веднага след като им изтекат тригодишните договори за служба, и отиват да търсят работа във военните заводи на “Арсенал”, защото там заплатите са над 1000 лв.\n\r\nПред “Труд” военен, пожелал анонимност, заявява: “Уволнявам се и ставам шофьор, сега се търси тази професия, а и е добре платена. Заплатите на тези от градския транспорт в столицата са над 1200 лева, някои взимат и по 2 бона, а на тираджиите – гонят три”.\n\r\nСоциалният проблем има и друга страна. Законът за отбраната забранява на военните да взимат доходи от друга странична дейност, с изключение на лекарите под пагон. В армията се разчита само на заплата от държавата. Бойците нямат право и на синдикална защита, на членство в политически партии, не могат да участват в търговски дружества, в бордове и т.н.\n\r\nПо закон униформеният е с общо 13 орязани граждански права. Овен това в закона е записано, че е той/тя е длъжен да е на разположение на службата 24 часа в денонощието.\n\r\nОчакваше се в държавен бюджет за 2019 година да бъде променена базата за изчисление на заплатите в силовите структури. Кабинетът обаче я остави същата – 380 лв. Показателят не е променян вече 10 години.\r\n ", "date": "2018.12.10", "title": "Във войската ни – 20 000 \"щика\", търсят се 5700 войници "}
{"url": "https://www.dnes.bg/obshtestvo/2018/12/10/nakazanie-za-gorene-na-bokluci-30-dni-metene-v-parka.396028", "text": "Промяна в Наказателния кодекс, с която да се въведе общественополезен труд за хората, хванати да горят боклуци и по този начин да замърсяват въздуха. Тази мярка ще предложат депутатите от управляващата партия ГЕРБ, съобщи шефът на парламентарната правна комисия Данаил Кирилов.\n\r\nИдеята е всеки, който гори боклук, да чисти 20-30 дни градинки и паркове, пише „24 часа“.\n\r\nЗа да влезе санкцията във възможно най-кратък срок, се използва фактът, че в момента НК е отворен на 3 места по съвсем други поводи, включително за подсилването на наказанията при случаи на домашно насилие. Така реално текстът за замърсяването на въздуха ще може да влезе направо на второ четене и да бъде приет скоростно.\n                    \n                    \n                \r\nТози наказателен състав - пробация, вече го има, но не и за замърсяването на въздуха и водите, съответно за застрашаването на живота и здравето на хората, обясни Кирилов. Сега се налагат административнонаказателни разпоредби, по които институциите правят проверки и пишат наказателни постановления. \n\r\nОттам нататък обаче не следва нищо, изтъкна Кирилов. И сега съществува член 352 от НК като обща разпоредба - който замърсява водите, въздуха и застрашава живота и здравето на хората, се наказва със затвор от 1 до 5 г. и глоба от 5000 до 30 000 лв. Проблемът обаче е, че от малоимотните граждани, които живеят при тежки условия, каквото и административно наказание да им се наложи, няма какво да им се вземе, обясни Кирилов.\n\r\nИскането за криминализиране на нерегламентираното горене на отпадъци е на столичния кмет Йорданка Фандъкова, която преди 2 седмици прати писмо до правната комисия в НС.\n\r\n ", "date": "2018.12.10", "title": "Наказание за горене на боклуци: 30 дни метене в парка "}
{"url": "https://www.dnes.bg/balkani/2018/12/10/ot-gyrciia-makedonski-ezik-nacionalno-otstyplenie.396029", "text": "И друг път сме казвали, че признаването на \"македонски\" език и на \"македонска\" националност е едно национално отстъпление, което никое друго гръцко правителство не е правило, заяви лидерът на най-голямата гръцка опозиционна партия Нова демокрация Кириакос Мицотакис на партийна проява в пелопонеския град Триполи, съобщава \"Катимерини\", като се позовава на агенция АНА-МПА.\n\n\r\nНа срещата Мицотакис заяви: \"Г-н Ципрас каза \"да\" там, където много от предшествениците му казаха \"не\". Там, където Константинос Мицотакис каза \"не\", там, където Константинос Караманлис каза \"не\", там, където Андонис Самарас каза \"не\", господин Ципрас каза \"да\". По този начин позволи на г-н Заев сега да ни размахва пръст и да ни казва: Каква Северна Македония? Ние сме \"македонци\", говорим на \"македонски\" език и утре ще настоява този \"македонски\" език да се преподава официално и в родината ни“.\n                    \n                    \n                \r\nОтговарящият за въпросите на външната политика в Нова демокрация Йоргос Кумуцакос пък заяви в интервю за вестник \"Риълнюз\", цитирано от агенция АНА-МПА, че партията му няма да подкрепи Преспанското споразумение нито в този, нито в следващ парламент и че единственият изход от ситуацията са нови преговори за намиране на взаимноприемливо и трайно решение, пише БТА.\r\n ", "date": "2018.12.10", "title": "От Гърция: \"Македонски език\"? Национално отстъпление!"}
{"url": "https://www.dnes.bg/football/2018/12/10/machyt-na-veka-rivyr-pleit-s-kopa-libertadores.396030", "text": "Ривър Плейт спечели Копа Либертадорес за 4-ти път в историята си след победа с 3:1 след продължения над големия си съперник Бока Хуниорс. \n\r\n“Мачът на века”, както го нарекоха в Аржентина, се игра на “Сантяго Бернабеу” в Мадрид пред повече от 80 000 зрители. Първият двубой на “Бомбонера” завърши 2:2, а реваншът бе отлаган два пъти заради размириците пред стадиона на Ривър.\n\r\nВ крайна сметка “милионерите” триумфираха на повече от 10 000 км от дома след невероятна драма. Бока поведе в резултата в края на първото полувреме, когато Дарио Бенедето наказа Ривър след мълниеносна контраатака. През втората част Лукас Прато изравни и прати срещата в продължения. В 108-та минута Хуан Кинтеро донесе голямата радост на Ривър след феноменален удар от границата на наказателното поле, а в добавеното време на срещата Гонсало Мартинес довърши Бока с трети гол. От началото на продълженията Бока бе с човек по-малко заради втори жълт картон на Вилмар Бариос.\n                    \n                    \n                \r\nТака “милионерите” спечелиха за 4-то път в историята си Копа Либертадорес след 1986, 1996 и 2015 г. Бока пък губи за втори пореден път финала в турнира след 2012 година. Тимът игра в мача за титлата за 11-ти път в историята си, с което подобри постижението на Пенярол (10). Бока не успя да стана едноличен рекордьор по титли, като остана със 7, колкото има и Индепендиенте.\n\r\n ", "date": "2018.12.10", "title": "\"Мачът на века\": Ривър Плейт с Копа Либертадорес"}
{"url": "https://www.dnes.bg/notifikacii/2018/12/10/poslednite-dumi-na-kashogi-ne-moga-da-disham.396031", "text": "Последните думи на саудитския журналист Джамал Кашоги са били: \"Не мога да дишам\". Това съобщи телевизия Си Ен Ен, като се позова на източник, информиран за хода на разследването на убийството на журналиста в саудитското консулство в Истанбул.\n\r\nИзточникът, който е прочел преведения транскрипт на аудиозаписа, документиращ последните мъчителни моменти на Кашоги, казва, че убийството на журналиста на 2 октомври е било предварително обмислен план. Кашоги се е борил с група мъже, които са били решени да го убият. Последните му думи са били: \"Не мога да дишам\".\n\r\nПосле в транскрипта от записа се отбелязва, че са се чували звуци от разчленяването на трупа на Кашоги и че предполагаемите извършители на убийството са били посъветвани да слушат музика, за да попречат на звука да се чува ясно.\n\n\n\r\n                \n                Според източника транскриптът навежда на мисълта, че убийците на Кашоги периодично за звънели по телефона, за да докладват как напредват нещата. Турски представители смятат, че обажданията са били до високопоставени фигури в Рияд.\n\r\nНякои от детайлите в транскрипта, видени от източника на Си Ен Ен, са споменавани и в предишни информации за съдържанието на записа. Но това е най-пълното досега публикуване на съдържанието на транскрипта от аудиозаписа.\n\r\nРазкритията ще увеличат натиска върху администрацията на Тръмп, която е решена да направи разграничение между саудитския престолонаследник и убийството. Тръмп вече влезе в противоречие с ЦРУ, което според източници заключило, че саудитският принц Мохамед бин Салман лично наредил убийството.\n\r\nРазкритията освен това заплашват да подкопаят ключова точка от първоначалното саудитско обяснение за смъртта на Кашоги, а именно, че това е била извършена тайно операция, в която нещата са се объркали, пише БТА.\n\r\nОригиналният транскрипт от аудиозаписа беше подготвен от турските разузнавателни служби. Турските представители така и не казаха как са се сдобили с аудиозаписа. Транскриптът е бил преведен, преди да бъде споделен с други разузнавателни служби. Източникът на Си Ен Ен е прочел преведена версия и е бил информиран за хода на разследването.", "date": "2018.12.10", "title": "Последните думи на Кашоги: \"Не мога да дишам!\""}
{"url": "https://www.dnes.bg/obshtestvo/2018/12/10/nai-golemite-ni-strahove-vyv-videoplatforma.396052", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Through my eyes\" или \"През моите очи\" е проект на група млади хора, които искат да покажат човешките емоции така, както те ги виждат в серия от видеа. Те ще са на английски, с български субтитри, за да са достъпни за повече хора.\r\nМладежите създават интернет платформа в която ще качват клипчетата. Първата поредица е на тема страх, а всички останали ще бъдат избирани от публиката. \r\nИнициаторът на проекта Стефан Данчев разказа пред , че идеята е в 10 кратки видеа да се визуализират определени страхове, а в края на всяко ще има предизвикателство, като първото е  снимка с най-големия ужас за зрителите.\r\n                    \n                    \n                \"По-скоро са като кратки филми, не по-дълги от 4 - 5 минути. Всяко едно видео завършва с предизвикателство. На първия епизод предизвикателството ще е да си направиш снимка с най-големия си страх\", разказа Данчев.\r\nВ проекта \"През моите очи\" участват различни хора, с различни интереси, а инициаторът сподели още, че целите им са да обикалят училищата, за да представят идеята си, а към проекта може да се включи всеки, който пожелае, защото именно разказването за страховете ни е едно голямо предизвикателство.", "date": "2018.12.10", "title": "Най-големите ни страхове във... видеоплатформа"}
{"url": "https://www.dnes.bg/akoshtete-vqrvaite/2018/12/10/makedonsko-devoiche-v-bylgarska-nosiia-i-radostni-iaponci-na-horo.396047", "text": "Японците са народ с интересна култура и множество странности за нас европейците. Милиони са феновете на техните нестандартни филми и анимета, които понякога пораждат наистина смесени чувства.\n\r\nВ мрежата набира популярност едно клипче на група японски ентусиасти и любители на балканския и средноазиатски фолклор.\r\nДо момента изпълнението на Македонско девойче е гледано повече от половин милион пъти. Автор на видеото е Йошинари Мураками - Yoshinari Murakami.\r\nПолюбувайте се на красивото изпълнение, което ни очарова с правилността на изпълнение и липсата на акцент. Определено японската група доста добре се е подготвила. \r\n", "date": "2018.12.10", "title": "Македонско девойче в българска носия и... радостни японци на хоро"}
{"url": "https://www.dnes.bg/obshtestvo/2018/12/10/sriv-onlain-uslugite-na-pytna-policiia-nedostypni.396057", "text": "Временно е ограничен достъпът до част от онлайн услугите, предлагани от Пътна полиция, поради възникнал технически проблем, съобщиха от МВР.\r\nПроблемът се е появил при инсталиране на нова версия на автоматизираната информационна система. Затова ще бъде спрян достъпът до системата \"Управление на наложени глоби по наказателни постановления и извършване на плащания по тях през Интернет, SMS, WAP\" и до Портала за електронни административни услуги - задължения по документи, издадени от Пътна полиция.\r\nДо отстраняване на проблема гражданите няма да могат да извършват съответните справки онлайн, ще бъде затруднено и административното обслужване на гишетата на Пътна полиция в столицата и в цялата страна.\r\nРаботи се по отстраняването на проблема.", "date": "2018.12.10", "title": "Срив: Онлайн услугите на Пътна полиция – недостъпни"}
{"url": "https://www.dnes.bg/stranata/2018/12/10/jertvite-na-pytia-po-malko-problemyt-s-kontrola-ostava.396045", "text": "Въпреки че загиналите в катастрофи да са по-малко през тази година, проблемът с липсата на контрол за недисциплинираните шофьори остава.\n\n\r\n\"50 по-малко са жертвите на пътя спрямо миналата година, но контролът на нарушенията остава недостатъчен\", коментира експертът по пътна безопасност и бивш директор на КАТ комисар Алекси Стратиев пред \"Фокус\". \r\nСпоред него все по-модерните камери, които се въвеждат като нови мерки по пътищата, не са по-ефективни от досегашните, защото 90% от всички подобни устройства зависят от човешкия фактор. \r\nТой смята, че само автоматизирана система, която да работи самостоятелно на 24-часов режим, ще повлияе драстично на дисциплината на пътя.\r\n                    \n                    \n                Стратиев прогнозира, че към края на годината статистиката ще отчете сравнително сериозно намаление на загиналите – около 10% от общия брой на пострадалите в катастрофи.\r\n\"Много са нещата, които възпитават в пътна безопасност – децата, семейството, училището, подготовката на водачите, но единствено ефективното нещо е контролът на пътя, а точно той продължава да бъде контролиран от хора, а не от съвременна система, каквато има във всички европейски страни\", коментира експертът по пътна безопасност.\r\nГлавната причина за тежките пътнотранспортни произшествия остава същата – несъобразена скорост.\r\nСтратиев и призова за спазване на правилата за движение и по време на предстоящите празници поради очаквания засилен интензитет за почивните дни. \r\nПътуването при зимни условия крие опасности, припомни той и уточни, че въпреки намаляващия брой ПТП през есенно-зимния период, съобразената скорост и спазване на дистанция ще спасят още животи.", "date": "2018.12.10", "title": "Жертвите на пътя по-малко, проблемът с контрола – остава!"}
{"url": "https://www.dnes.bg/rock/2018/12/10/rok-i-simfoniia-accept-idvat-za-specialen-koncert-v-plovdiv.396058", "text": "Accept ще излязат за пореден път пред българска публика следващата година. Те идват за един специален концерт на 18 май в Античния театър в Пловдив, който ще бъде \"запечатан\" за поколенията на DVD. \n\r\nГерманците ще излязат за пореден път пред българска публика, първият беше в далечната 1993-та, след него статутът им на една от най-обичаните и очаквани метъл групи у нас е непоклатим.  \n\r\nПредстоящият през пролетта концерт обещава неповторимо изживяване и заради колаборацията на рокаджиите със Симфоничния оркестър на Пловдив. \n\r\nТе ще представят хитови метъл парчета от творчеството на Accept в симфоничен аранжимент, както и подбрани класически симофнии, които ще бъдат изпълнени в рок аранжимент.\r\n \r\nСред класиките, които феновете ще чуят са \"Лебедово езеро\" и 40-та симфония на Моцарт, както и неостаряващите рок химни Metal Heart, Princess Of The Down, Balls To The Wall, Fast As A Shark и други.  \r\n \r\nБилетите са на цени от 60 до 99 лева и вече са в продажба онлайн и в мрежата на Eventim.\n                    \n                    \n                \r\nЗакупувайки си билет за това събитие вие давате разрешението си да бъдете заснети, ставайки част от този концерт и DVD, поясняват от BGTSC.", "date": "2018.12.10", "title": "Рок и симфония: Accept идват за специален концерт в Пловдив"}
{"url": "https://www.dnes.bg/sofia/2018/12/10/ochite-na-car-samuil-izgasnaha-zavinagi.396046", "text": "Подобно на своите войници цар Самуил ослепя и с двете очи точно едно хилядолетие след краха на държавата му. Паметникът на владетеля в София вече не свети нито денем, нито нощем.\n\r\nОще през март 2016 г. се видя, че светлината в очите на статуята на цар Самуил отслабва. От двете светещи очи лявото (за наблюдателя - дясно) помръкна и светеше чувствително по-слабо от другото му око. Тогава се смяташе, че това е заради недоброто качество на поставения в окото светещ диод, пише \"\". \r\nОбщината взе мерки да прикрие дефекта в зрението на царя. На два стълба от уличното осветление вляво и вдясно от монумента бяха поставени 2 прожектора. Те осветяваха главата под такъв ъгъл, че блясъкът на очите ѝ почти не се виждаше. Днес обаче и това не помага - блясъкът е изчезнал съвсем и Самуил гледа с празния поглед на слепец.\r\n                    \n                    \n                През 1014 г. византийският император Василий Втори нарежда 14 хил. български войници, пленени в битката при Ключ, да бъдат ослепени. На всеки 100 слепци оставя по 1 едноок да ги води към Охрид - престолния град на Самуил. Когато ги вижда, царят получава разрив на сърцето и умира. Заради този случай на варварство Василий влиза в историята с прозвището Българоубиец (Булгарофигон). Четири години по-късно, т.е. точно преди 1000 години, България пада под византийска власт.\r\nАвторът на скулптурата на Самуил Александър Хайтов бе силно критикуван след откриването ѝ заради светещите очи. Той тогава обясни, че те символизират очите на ослепените български воини. \r\n\"Той ще гледа вместо тях\", каза скулпторът за изваяния от него цар.\r\nОчите на скулптурата не светят, защото в спечелилия конкурса проект няма такова осветление. По тази причина то няма как да бъде поддържано, отговориха от общината.\r\nАвторът на монумента може да предложи фигурата на цар Самуил да е със светещи очи за постоянно, но тази промяна трябва да бъде одобрена от художествения съвет към общината и от Министерството на културата.", "date": "2018.12.10", "title": "Очите на цар Самуил изгаснаха... Завинаги?"}
{"url": "https://www.dnes.bg/sofia/2018/12/10/bulgargaz-iska-ot-kevr-poskypvane-na-gazta-s-3-5.396059", "text": "Природният газ да поскъпне с 3 и половина процента от януари. Това искане внесе \"Булгаргаз\" в Комисията за енергийно и водно регулиране, съобщи БНР.\n\r\nОт регулатора вече съобщиха, че при подобно увеличение няма да се наложи промяна в цената на парното, топлата вода и тока. \r\nОчаква се Комисията да разгледа и одобри предложението на \"Булгаргаз\" до края на този месец.\r\nПрез юли Комисията одобри поскъпване на природния газ с 10,81% до 400,95 лв./1000 куб. м. или 37,79 лв./MWh (без акциз и ДДС).", "date": "2018.12.10", "title": "Булгаргаз иска от КЕВР поскъпване на газта с 3,5%"}
{"url": "https://www.dnes.bg/bulgaria/2018/12/10/90-ot-bylgarskite-firmi-shte-dadem-bonusi-za-koleda.396054", "text": "Близо 90% от фирмите у нас ще раздадат бонуси за Коледа на служителите си, показва проучване Българската стопанска камара.\r\nСтатистиката показва, че те са се увеличили през 2018 г. , а едва 2% от работодателите няма да дадат празнични надбавки.\r\nСпоред зам.-председателя на БСК Камен Колев, това са фирми с лоши финансови резултати през годината. \r\nВ 2/3 от предприятията ще има финансови стимули, в по-малък процент ще са под формата на фирмени подаръци и ваучери. \r\n\"Работодателите осъзнават, че човешкият ресурс е най-важен и се стремят да го стимулират. Осъзнават, че по този начин могат да го привлекат и задържат – с тези възнаграждения\", посочи Колев пред bTV. \r\n                    \n                    \n                Половината от работодателите ще дадат като коледен бонус до 20% от месечното възнаграждение на служителите си. \r\nДо 50% са решили да отделят 1/3 от предприятията, Има и фирми, които възнаградят работниците си и с цяла заплата. \r\n13-та заплата ще получат във фирмите с добри финансови резултати, добър износ – базовите индустрии, металургията и ИТ сектора.\r\nКолев посочи, че се предпочита раздаването на бонус, съобразен постиженията на един служител.\r\n\"Мотивите за раздаване на бонуси са свързани с корпоративната социална отговорност на всеки един работодател, те съзнават, че по-добрите възнаграждения и условия на труд са важни фактори за привличане на добри работници\", заяви зам.-председателят на БСК.", "date": "2018.12.10", "title": "90% от българските фирми: Ще дадем бонуси за Коледа!"}
{"url": "https://www.dnes.bg/stranata/2018/12/10/remarke-na-tir-plamna-na-magistrala-trakiia.396070", "text": "В ремарке на товарен автомобил, движещ се по автомагистралата \"Тракия\" в посока София, в района на село Зимница е възникнал пожар, съобщиха от МВР.\n\r\nНяма пострадали при инцидента. Огънят е загасен преди да се прехвърли върху моторното средство.\r\nДвижението по магистралата се извършва в едното платно. На местопроизшествието се извършват процесуално-следствени действия.", "date": "2018.12.10", "title": "Ремарке на ТИР пламна на магистрала Тракия"}
{"url": "https://www.dnes.bg/notifikacii/2018/12/10/smetkata-tokyt-za-biznesa-ubiva-biznesa-hliab-salam-mliako.396043", "text": "Шоково поскъпване на основните стоки и храни заради по-високите цени на тока за бизнеса, прогнозират производители. През последните дни енергията за индустрията поскъпна с пъти на свободната енергийна борса.\r\nВсяка стотинка отгоре върху цената на промишления ток, ще е удар за бизнеса, категорични са преработватели и производители.\n\n\n Още в началото на годината бизнесът предупреди за драстичен скок в цената на тока, който използва, с между 30 и 65%. Прогнозира се шоково поскъпване на основните храни и стоки, които купуваме с между 5 и 10% при крайния продукт.\r\nНай-сериозно ударът ще усети от производителите на хляб. Всеки процент отгоре в цената на тока веднага се усеща по веригата в пекарните. От забъркването на тестото, през втасването, до изпичането на хляба.\r\n                \n                \"10% от стойността на всяка закуска и от стойността на всеки произведен хляб, е електрическата енергия\", заяви хлебопроизводителят Димитър Бешиков пред Нова тв.\r\nЗатова, когато стотинките отгоре при енергията са много, сметката на Бешиков не излиза.\r\n\"В момента работим на ръба. Вдигнаха се всички продукти. Няма как да сложим по-малко материал, да печем по-малко или да харчим по-малко електроенергия\", каза той.\r\nСметката не приключва с по-високите разходи за ток, които се трупат при собственото му производство на хляб.\r\n\"За да ни се подготвят суровините, които ние използваме – сирене, мая, маргарин, масло, брашно, производителите им също използват ел енергия, което означава, че и тяхната цена ще се оскъпи\", пресмята Бешиков.\r\nТака, при шоковото поскъпването при тока на свободния пазар, сметката ще плати в крайна сметка потребителят, категоричен е Димитър.\r\nТой прогнозира, че за един хляб ще трябва да плащаме по 1,70 лв. Ще се вдигнат и цените на закуските.\n\r\n\"Една баничка в момента струва 1.20 лв. Трябва да вдигнем цената й с 25 ст. и става 1.40 лв., което е много\", каза Бешиков. \n\r\nСпоред него обаче потребителят трудно ще плати сметката.\n\r\n\"Крайният потребител трябва да си плати тока вкъщи, да си купи хляба, а няма да поскъпне само той“, предупреди той.\r\nПо-високите разходи вече пресмятат и месопреработвателите. Между 13 и 15% от цената на всеки колбас на щанда идва именно от тока, изчисляват от бранша.\r\n\"Увеличение при колбасите би имало с около 5% от крайната цена. Ако кажем, че един колбас струва 10 лв, то увеличението ще бъде с около 50-60 стотинки\", допълни Атанас Урджанов от Асоциацията на месопреработвателите.\r\n\"Нашият цикъл е непрекъснат. Ние сме принудени да продаваме дори и на загуба. В момента цените в сектора са такива, че продаваме под себестойност\", заяви собственикът на свинекоплекс Вихрен Димитров.\r\n\"Ние може да искаме да продаваме вратната пържола и по 15 лева, въпросът е кой ще е я купи?\", коментира той.\r\nСпоред него скокът на цените ще свие крайното потребление и ще има фалити на фирми, по-малки обороти.\r\nПри млечните продукти най-сериозно новите цени на тока ще се усетят при производството на кисели млека. Тъй като там отива най-много енергия, пресмятат преработвателите.\r\n\"Между 6 и 12% от цената на продукта е себестойността на енергията\", обясни Симеон Присадашки от Асоциацията на млекопреработвателите.\r\nОсвен това трайните млечни продукти имат дълъг срок на съхранение, а това също е свързано с разходи за ток, защото се държат в хладилници.", "date": "2018.12.10", "title": "Сметката: Токът за бизнеса убива бизнеса – хляб, салам, мляко..."}
{"url": "https://www.dnes.bg/sofia/2018/12/10/avariia-bez-parno-i-topla-voda-v-lozenec.396066", "text": "Поради авария временно е прекъснато топлоподаването в части от кв. \"Лозенец\", уведомиха от \"Топлофикация - София\".\r\nАдресите, на които нямат парно и топла вода, са ул. \"Свети Седмочисленици\" с номера 5, 8-16, 9, 13, 15, 19 и 23; ул. \"Резньовете\" номера 6 и 7 /бл.128/ и 11, бул. \"Черни връх\" номер 33-Е; бул. \"Джеймс Баучер\" номера 60 - 64, както и посолството на КНР.\r\nОт столичното дружество уверяват, че незабавно е създадена необходимата организация, като ще се работи до пълното отстраняване на аварията.", "date": "2018.12.10", "title": "Авария: Без парно и топла вода в \"Лозенец\""}
{"url": "https://www.dnes.bg/stranata/2018/12/10/patrulka-udari-parkiral-avtomobil-v-montana.396069", "text": "Полицейска патрулка е ударила паркирал автомобил в Монтана през изминалата нощ, съобщават от МВР.\r\nТази нощ около 00:45 ч. в ж.к. \"Плиска\", при кръстовището на бул. \"Парта\" и ул. \"Беглишки мост\" в Монтана, служители на група за охрана на обществения ред при РУ Монтана са участвали в ПТП със служебен автомобил \"Опел Астра\" с монтанска регистрация.\r\nУстановено е, че при направен десен завой те удрят паркиран лек автомобил \"Киа Пиканто\" с монтанска регистрация, собственост на 46-годишен жител на Горна Ковачица. \r\nВ резултат на ПТП-то са причинени материални щети на двете МПС. Няма пострадали.\r\nМестопроизшествието е посетено от дежурен екип на сектор \"Пътна полиция\" при ОДМВР Монтана. Изготвен е протокол за ПТП и е съставен акт на шофьора на полицейския патрул.\r\nСлужителят е изпробван за алкохол с дрегер, като пробата е отрицателна.", "date": "2018.12.10", "title": "Патрулка удари паркирал автомобил в Монтана"}
{"url": "https://www.dnes.bg/akoshtete-vqrvaite/2018/12/10/mag-zain-magiiata-da-synuvash-zaglaviiata-na-vestnicite-kak-go-pravi.396065", "text": "\n\r\n\r\nТой е едно необикновено момче, за което нищо не остава скрито. Това е така, защото Йордан Янев владее магията, чете мисли и дори успява да предвиди бъдещето. В света на магиите Йордан е познат като Зайн – псевдоним, който идеално пасва на неговата персона.\r\nМагьосникът нашумя особено много през последните дни, когато стана ясно, че Зайн е предвидил вестникарските заглавия месец преди изданията да бъдат дадени в печатниците. Експериментът на илюзиониста е нещо невиждано в България досега, а всичко започва с един съвсем истински сън.\r\n                    \n                    \n                Пред камерата на  Йордан Янев – Зайн разказва, че една нощ просто е сънувал как ще изглеждат заглавните страници на някои вестници на българския пазар. Нарисувал ги на листи и ги сложил в бял плик. Пликът поверил на радиоводещ от радио Фреш, който зорко пазил предсказанието на Зайн в продължение на месец. 30 дни по-късно – на 1 октомври, в същото радиостудио журналистът отворил белият плик и останал слисан.\r\nС приблизителна точност младият магьосник е успял да предскаже как ще изглеждат не само заглавните страници на изданията, но и някои от останалите страници във вестниците.\r\nОсвен че вижда в бъдещето младият Зайн успешно чете и мислите на останалите – нещо, което впечатлява най-силно европейската публика. Азиатците пък се вълнували от ловкостта на ръцете и триковете с карти, разказа още Йордан.\r\nКак го прави? Зайн така и не разкри къде се крие ключът, защото един магьосник никога не бива да издава тайните си. За себе си, обаче, разказа, че е човек на изкуството. Затова се старае да вплита различните му нюанси в своя собствен свят – този на магията.                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2018.12.10", "title": "Маг Зайн – магията да сънуваш заглавията на вестниците. Как го прави?"}
{"url": "https://www.dnes.bg/index/2018/12/10/receptata-dnes-svinsko-file-s-chesyn.395923", "text": "\r\n\r\nПоставете месото в купата на мултикукъра. Залейте с водата, виното и соевия сос. Внимателно разпределете пресования чесън върху свинското. Поръсете с подправките. Печете приблизително за 4 часа на програмата за месо според указанията на модела на вашия уред. \r\n", "date": "2018.12.10", "title": "Рецептата Dnes: Свинско филе с чесън"}
{"url": "https://www.dnes.bg/snimka-na-denia/2018/12/10/valejite-spirat-no-pyk-ostava-studeno.396082", "text": "Валежите, които обхванаха много части от страната, ще спират от тази вечер, сочи  на НИМХ-БАН.\n\r\nПрез нощта облачността ще се разкъсва и намалява. Над източната райони ще е облачно със слаби превалявания от дъжд, в крайните североизточни райони и в Странджа-Сакар - от сняг.\n\r\nВъв вторник ще се задържи значителна облачността над източните и планинските райони. Дъжд ще вали по морското крайбрежие, а слаб сняг ще има главно в Североизточна България и в планините. В Западна България ще бъде без валежи.\n\r\nЩе продължи да духа умерен, в Дунавската равнина временно силен вятър от запад-северозапад. Минималните температури ще са от минус 5 до 0 градуса, максималните - между 2 и 7 градуса.\n                \n                \r\nВ планините облачността ще е значителна със слаби превалявания от сняг. Ще духа умерен до силен северозападен вятър. Максималната температура на височина 1200 метра ще е около минус 4 градуса, на 2000 метра - около минус 11 градуса.\n\r\nПо Черноморието ще е предимно облачно със слаби валежи от дъжд. Ще духа умерен, по северното крайбрежие временно силен северозападен вятър. Максимална температури на въздуха 5-8 градуса. Температурата на морската вода е 8-10 градуса. Вълнението на морето ще е 1-2 бала. \n\r\nВ сряда температурите ще останат без съществена промяна, но в Дунавската равнина на много места ще превали сняг. В четвъртък валежите от сняг ще обхванат  и останалата част от страната.", "date": "2018.12.10", "title": "Валежите спират, но пък остава студено"}
{"url": "https://www.dnes.bg/crime/2018/12/10/hvanaha-goliamo-kolichestvo-amfetamin-i-heroin-na-gkpp-vidin.396101", "text": "Полицаи задържаха мъж с голямо количество амфетамин и хероин на ГКПП Видин, съобщиха от МВР.\r\nНа 7 декември за излизане от страната пристигнал лек автомобил \"Фолксваген\", управляван от 54-годишен мъж от Благоевград. Поведението на водача се сторило съмнително на граничните полицаи. Те отклонили автомобила за допълнителна проверка в митническото хале.\r\nС рентген в акумулатора на колата са открити пакети с прахообразно вещество. Сформиран е разследващ екип от ГПУ-Видин за извършване на процесуално следствени действия.\r\nПри огледа граничните полицаи установили 2 найлонови пакета с вещество, което реагирало на амфетамин и един пакет с прахообразно вещество, дало характерна реакция на хероин. Общото количество амфетамин е 709 грама, хероинът е 544 грама.\r\n                    \n                    \n                Мъжът е задържан за 24 часа в ГПУ-Видин, образувано е досъдебно производство. Уведомена е Окръжната прокуратура. Задържаният е разпитан и му е повдигнато обвинение. С постановление на Окръжната прокуратура му е наложена мярка за неотклонение задържане под стража за срок до 72 часа в следствения арест. Работата по случая продължава.\n\r\n ", "date": "2018.12.10", "title": "Хванаха голямо количество амфетамин и хероин на ГКПП Видин"}
{"url": "https://www.dnes.bg/business/2018/12/10/pravitelstvoto-na-nova-zelandiia-podkrepia-produktite-s-nagriavane-na-tiutiun.395562", "text": "Нова Зеландия - островът, който постави най-амбициозните цели в света за борба с тютюнопушенето, прие продуктите с нагряване на тютюн, като алтернатива за пълнолетните пушачи, които не искат да спрат. През март 2011 г. правителството на Нова Зеландия се ангажира да превърне страната в \"Остров без дим\" с минимални нива на тютюнопушене до 2025 г. Тази амбициозна цел беше възприета като огромната победа за общественото здраве и поставянето на Нова Зеландия в челните редици на контрола върху тютюна в световен мащаб.\r\nПреди дни правителството на Нова Зеландия издаде план за регулиране на продуктите с нагряване, които да подпомогне пушачите да преминат на \"значително по-малко вредните алтернативи\".\r\n                    \n                    Планът, издаден от най-рестриктивната държава в света, работеща десетилетия наред за изкореняване на тютюнопушенето на острова,  включва два основни приоритета.\r\nПървият е да се улесни достъпът до висококачествени електронни цигари и бездимни продукти. Вторият приоритет включва информираност на населението за продуктите с нагряване, без горене.\r\nПланът включва разработването на изисквания за безопасност на продуктите с нагряване и електронните цигари, за да се гарантира качеството им, както и стартирането на информационна кампания, която да разясни на хората, които не искат да спрат, за ползите от преминаването към продукти с пара.  \r\n ", "date": "2018.12.10", "title": "Правителството на Нова Зеландия подкрепя продуктите с нагряване на тютюн"}
{"url": "https://www.dnes.bg/stranata/2018/12/10/mashtabna-policeiska-akciia-v-han-asparuhovo.396084", "text": "Мащабна полицейска акция се провежда в село Хан Аспарухово, намиращо се между Стара Загора и Нова Загора.\r\nСелото е буквално под обсада на силите на реда – на място са жандармерия и полиция. Криминалисти са навлезли в селото, а жандармерията не допуска влизане или излизане от него.\r\nПолицейската операция разкри незаконно съхранение на дървесина в старозагорското село. Проверени са над 60 адреса. Иззети са сериозни количества незаконен дървен материал.\r\nОколо 70 полицаи и горски служители участват в специализираната акция, която е втора за региона. Първата се проведе в Николаево.\r\n\"Иззети са 30 кубика дървен материал. Те са изцяло незаконно придобити. Колегите от горското са съставили 10 констативни протокола, а ние сме започнали 8 бързи досъдебни производства\", заяви началникът на \"Охранителна полиция\" към ОД МВР-Стара Загора Илиян Илиев.\r\nАкцията на МВР и Горското стопанство е започнала късно снощи и е насочена срещу нелегалния дърводобив в района.", "date": "2018.12.10", "title": "Мащабна полицейска акция в Хан Аспарухово"}
{"url": "https://www.dnes.bg/sofia/2018/12/10/maskiran-halosa-krupie-s-pistolet-obra-kazino-v-bankia.396107", "text": "Тази сутрин, около 4:00 часа, в полицията е получен сигнал за извършено престъпление в игрална зала в Банкя. \r\nПо първоначални данни маскиран нахлул в помещението, нанесъл удар с пистолет в главата на крупието, отнел чанта с пари от оборота, таблет и мобилен телефон и избягал, съобщават от МВР.\r\nНа пострадалия е оказана медицинска помощ. Столични полицаи разследват грабежа и издирват извършителя.\r\n \r\n ", "date": "2018.12.10", "title": "Маскиран халоса крупие с пистолет, обра казино в Банкя"}
{"url": "https://www.dnes.bg/cars/2018/12/10/kak-da-izchistim-kolata-ot-snega-kanadski-patent.396056", "text": "\r\nБългарите по принцип сме експерти в тънкостите при експлоатацията на автомобила през зимата. Понякога в борбата със снега се използват толкова странни методи, че човек направо се чуди как може да ни хрумнат такива идеи.\r\nЕ, и в Канада са доста оригинални. Там, според видео, публикувано във Facebоok, са се научили много ефективно да почистват колите от сняг. Най-вероятно този метод ще бъде полезен само в условията на суха зима, но кой знае, още не е изпробван у нас.\r\n                    \n                    \n                Насладете се на следващото видео, а след това слагайте ръкавици и излизайте навът да почистите колата.\r\n", "date": "2018.12.10", "title": "Как да изчистим колата от снега? Канадски патент!"}
{"url": "https://www.dnes.bg/obshtestvo/2018/12/10/zashto-ne-si-kupih-zelen-bilet-zashto-mi-iskat-5-lv-na-granicata.396068", "text": "Преди седмица хиляди \"зелени билети\" бяха купени от столичани, според данните от Центъра за градска мобилност. Въпреки това, колоните от автомобили и задръстванията не намаляха осезаемо в пиковите часове на 4 декември. За подобен проблем получихме сигнал и в платформата на \r\nВъпросите на потребителя резонно са отправени към Столичната община: \"Защо да избера да пътувам с градски транспорт, пък било и със като не можете да ми осигурите по-бързо и по-удобно пътуване в сравнение с това с личния ми автомобил?\r\n                    \n                    \n                Столичната община, като стопанин на пътната мрежа в София, какво прави, за да осигури безпроблемно придвижване на автобусите в BUS лентите? Колко пъти общината като стопанин на пътната мрежа в столицата се е обърнала за съдействие към КАТ - София по този въпрос?\"\r\nВ друг  (БАБХ), се твърди, че в магазин на голяма хранителна верига съхранението на храните е под всякаква критика. Витрините на топлия бар са непочистени, храната се приготвя в разрез с всички норми и правила на хигиената. Продуктите са стари, а видът на ястията не предизвиква желание за закупуването им. Потребителят призовава за извършване на моментална проверка с оглед завишаването на контрола и подобряване качеството на предлаганите стоки.\r\nПореден  получихме отново към община Варна. Според снимките е видно, че автомобилите се разфасоват директно на улицата, около тях се валят чаркове, найлони, спрейове, автомобилни гуми и стъкла.\r\nЗаснет е поредният нагъл шофьор паркирал като с действията си затруднява предвижването на всички пешеходци, хора с инвалидни колички и майки с детски колички. Надяваме се на съдействие от \"Пътна полиция\" - СДВР.\r\nВ заключение ви запознаваме с един интересен сигнал с въпрос, отправен към Министерския съвет: \"Мои познати (български граждани) посетиха Република Турция за един ден. При завръщането им в Република България им е издадена \r\nВъпросът ми е: На какво основание на български граждани е събрана такса за преминаване на държавната граница при завръщане в собствената им държава? При преминаване на държавната граница на Летище София такава такса не ми е искана. Затова ми се вижда изненадващо\".\r\nТова са само малка част от получените сигнали през седмицата. Ако видите нередност, проблем, с който се сблъсквате всеки ден и искате да подадете сигнал - направете го онлайн в \n\r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.12.10", "title": "Защо не си купих зелен билет? Защо ми искат 5 лв. на границата?"}
{"url": "https://www.dnes.bg/technology/2018/12/10/blizkoto-bydeshte-roboprevrat-shte-ni-prevzemat-ili-spasiat.396048", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ нашето съвремие технологиите вече се развиват с огромна скорост – роботи, изкуствен интелект, добавена реалност, сложни уреди, които работят с гласови команди... Сценарият, в който именно технологиите ще вземат хляба измежду пръстите на работещите, сякаш изглежда все по-възможен.\r\nМнозина се притесняват, че с развитието в сферата човешката ръка ще стане напълно ненужна, а други пък развиват конспиративни теории и предупреждават обществото за наближаващ робопреврат, в който машините напълно ще ни подчинят.\r\nИма и друга гледна точка, обаче – технологиите определено са в помощ на хората.\r\nУчените от института по роботика към БАН работят усилено за усъвършенстване на роботите – асистенти. Те ще ни напомнят да пием лекарствата си, ще набират спешния телефон 112 при нужда. Към момента от института имат два подобни робота, които използват сензорна система, която може да определи позицията на всеки човек. Сканират обектите и могат да ги заобиколят. Роботите се използват и за помощ на деца. Дори детски психолози могат да използват технологиите отбеляза доц. Александър Кръстев от Института по роботика към БАН.\r\n                    \n                    \n                Пред  той сподели за пилотно изследване в два центъра за деца със специфични образователни потребности.\r\n\"Децата приеха робота като жив субект. Те много му се радваха. Надявам се в обозримо бъдеще тези технологии да станат достъпни за всички. Засега цената им е прекалено висока\", каза доц. Кръстев.\r\n\"Преди година спечелих проект \"Робоакадемия\". Използваме с моите възпитаници 3D принтиране за създаване на роботите. Създаваме роботи с много проста конструкция. Този тип технология навлиза страшно много в нашия живот. Има полза в медицината, образованието и още сфери. Идеята на роботите е да помагат на хората. Да се обърнат срещу нас е слабо вероятно\", допълни  доц. Иван Чавдаров от Института по роботика към БАН.", "date": "2018.12.10", "title": "Близкото бъдеще: Робопреврат – ще ни превземат или спасят?"}
{"url": "https://www.dnes.bg/kino/2018/12/10/u-licata-s-dimityr-nikolov-za-chara-na-mrachnite-roli.395547", "text": "\r\n\r\nВлизането му в игралното кино започва ударно.  С награда за най-добра мъжка роля на фестивала \"Златна роза\" във Варна за участието му в \"Христо\". Година по-късно,  младият актьор Димитър Николов се появява и в кинодебюта на Галин Стоев \"Безкрайната градина\". Следват \"Живи комини\" на Радослав Спасов и \"Далеч от брега\" на Костадин Бонев, който бе показан на тазгодишната Киномания. Скоро ще го гледаме и в още един пълнометражен дебют – този на Яна Титова, където също има основна роля.\r\nВ актьорската професия го посвещава Маргарита Младенова, когато през 2015 г. влиза в НАТФИЗ \"Кр. Сарафов\". Така идват и първите роли на сцената. Покрай тях Димитър често участва и в късометражни проекти, сред които \"Дрехи\" (Веселин Бойдев) и \"Преди да заспя\" (реж. Николай Тодоров).\r\n                    \n                    \n                \r\nЩо се отнася до мащаба на голямото кино, актьорът бързо осъзнава какво е да влезеш от една голям образ в друг. \"Тотална смяна. Първите ми големи роли там нямат нищо общо помежду си. Двата проекта са с различни идеи, единственото сходство бе, че снимахме в София\".\r\nУчастията му бързо растат, но славата не идва изведнъж. От 16-годишен Димитър посещава МОНТФИЗ, където среща много силни преподаватели – Вяра Коларова, Мария Сапунджиева, Тодор Близнаков, Мила Банчева...\r\n\"Имах възможност да работя с тях по различен начин. След това дойде школовката в Академията с Иван Добчев и Маргарита Младенова, и всички други готини хора, които може да срещнеш там\".\r\nПрофесионалният му път го среща с Мариус Куркински в \"Синята птица\" на сцената на Народния театър.\r\n\"Супер интензивно случване! Тук-таме имаше периоди на застой, но именно, покрай тях разполагаш и с време да си поемеш въздух и да осъзнаеш колко много са ти дали подобни срещи\". На малкия екран също не остава незабелязан.  Участва в сериал, който се снима изцяло в Родопите. Ще се състои от 12 епизода и е под режисурата на Димитър Димитров и Павел Веснаков.\r\n\"Започваш да си задаваш въпроса с кого би работил оттук нататък и защо. За жалост в този контекст се налага понякога да се правят и компромиси в името на по-добри бъдещи проекти или позиции, в които да можеш да избираш\", разказва актьорът.\r\nС участията, идват и интервютата. Един коментар го смущава: \"Сега много те ползват за кино...\".  \"Ползват\" не ми харесва! Важно е доколко можеш да си избираш проектите.  Все още се опитвам да удържам някакви естетически норми, които да показват качество в работата. Налага се сигурно някой път да се направи и компромис, но това си е обица на ухото и няма как да се избегне. Трябва да има и от едното, и от другото, но от едното, ако може да е по-малко\", отсича Димитър.\r\n\r\nПонякога го \"тормози\" незнанието ще има ли още проекти в бъдеще, какви ще бъдат, но в несигурността Димитър открива и голям чар. Дава си сметка, без да звучи нескромно, че моментите в живота, в които няма стабилност, са тези, които провокират креативността и за него това е начин да се постига все повече. \"Това означава в личен план да надскачаш собствения си таван\". \r\nВсъщност, моментите без ангажимент са време да остане сам със себе си, но са и сложни. \"Тогава  нямаш друга самоличност и докато се завърнеш към себе си, периодите се оказват продължителни\", коментира актьорът. - Малко е жизофренично, уморително и изтощаващо, но всъщност динамиката е единственото нещо, което ме държи. Понякога има моменти на изпадане, не бих го нарекъл задължително депресия, а по-скоро лутане, рееене, битуване. Не знаеш много къде се намираш в този момент, но пък точно тогава намираш повод за вдъхновение. Имаш време да гледаш кино, театър, да си в планината, да общуваш с хора. Малко или много рутината в работата – ежедневните снимки или репетиции в театъра,  са твърде изтощителни и често не ти остава много време да видиш близките си. Пропускаш за сметка на друго, но винаги е така\".\r\n\r\nС Галин Стоев се познават покрай общи познати. Участието му във филма става случайно. \"Много хора ми казаха няма ли да минеш на този кастинг?\" Отидох и направихме една сцена с Мартин Димитров, който е от моя клас като двамата братя\", спомня си младият актьор. Но от сцена минута и половина текст,  Галин ги оставя да играят поне 5-6 минути - тотална импровизация. Митко си тръгва заедно с Мартин, но вече предусеща, че ще е част от проекта. \"Казах му: Брат, ти ясно, че ще снимаш, но си мисля, че ще снимаме заедно. Така и стана!\"\r\nВъпреки забраната да се запознава с театралната постановка \"Безкрайната градина\", Димитър я гледа два пъти. \"Опитах се тотално да забравя какво съм видял и мисля, че героят ми в киното е различен от театралния, който Вежен Велчовски прави. Той просто е друг тип, натюрелът му е различен. По-ведър е като човек, аз съм по-вглъбен и минорен. Дори само на това ниво се различаваме\", коментира Димитър.\r\nСвързва филмът с разминаването в живота. Точно както са го коментирали и с Галин. Другата тема в историята е за начина човек да съхрани чувствителността си.\r\n\"Всичко е толкова крехко. Розичката може да се счупи с най-малкото докосване. Подобни примери има и в световната литература като Тенеси Уилямс и \"Стъклената менажерия\". Става въпрос за  твърде малка детайлна среда на чувствата, която често, поставени в определена ситуацията, се лишаваме от възможността да я забележим\", разказва актьорът.\r\n\r\nНай-сложно в актьорската професия е да забравиш за момент за себе си. Да изключиш какво си правил досега и  да влезеш в добра симбиоза с останалите актьори и с режисьора. \"Винаги е било по-важно да разбера какво иска от мен режисьорът и после, по неговите усещания  да изследвам героя си и да го провокирам. Началото е много изнервящо и трудно, но пък е и най-хубавият момент, защото пробваш. После идва следващият етап, в който снимаш\".\r\nВлиза в образа на мрачни персонажи. Ролята на Димитър \"Безкрайната градина\" е една от най-светлите, които са му давали. Обикновено играе наркоман, участва  все в някаква дарк материя. Този факт не му пречи, все пак е привлечен от всякакъв тип роли.  Държи на драматургията в театъра, а в киното – на екипа и сценария. От тези компоненти зависи и дали ще приеме определена роля. Също така, за него е важно да е наясно с какво той би могъл да допринесе за съответния проект. След участията му в толкова много съвременни филми,  Димитър е спокоен за българското кино, което нарежда до европейското.\r\n\"Все повече се изтрива класическия пост соц и соц наратив. Омръзна ми да гледам филми от тези години, както и да ставам свидетел на травмите от онова време, в което така или иначе не съм живял и не мога да коментирам\". Актьорът вярва, че все повече български режисьори бягат от тази тема, не просто скицират миналото, нито му правят дисекция, а вплитат други смисли във взаимоотношенията на персонажите. ", "date": "2018.12.10", "title": "У-лицата с Димитър Николов: За чара на мрачните роли"}
{"url": "https://www.dnes.bg/notifikacii/2018/12/10/kenguruto-batka-umria-ot-starost.396075", "text": "На 12 годишна възраст умря кенгуруто Роджър. То стана популярно с изваяното си тяло и напомпани мускули. Тъжната новина съобщиха в Instagram от австралийския парк The Kangaroo Sanctuary Alice Springs.\n\r\nОсвен добре оформените мускули кенгуруто внушавало и с двуметровия си ръст.\r\n\"С прискърбие съобщавам, че Роджър почина от старост днес. Той имаше прекрасен и дълголетен жизнен път. Роджър стана любимец на милиони хора по цял свят. Ще ни липсваш много\", написа ръководителят на парка за кенгура Крис Бърнс.\r\nБърнс е спасил кенгуруто от торбата на майка му, която е била убита от автомобилист. Той разказа, че е създал парка за кенгура благодарение на любовта си към Роджър. Днес там живеят огромно количество животни. \n                \n                \r\n \r\n ", "date": "2018.12.10", "title": "Кенгуруто \"батка\" умря от старост "}
{"url": "https://www.dnes.bg/balkani/2018/12/10/70-ot-rumyncite-pravitelstvoto-na-dynchila-da-si-hodi.396089", "text": "Близо 70% от румънците смятат, че правителството на Виорика Дънчила трябва да бъде сменено. Това показват резултатите от анкета на Бюрото за социални проучвания по поръчка на опозиционната партия \"Народно движение\", пише днес в. \"Адевърул\".\n\r\nОтново близо 70 процента от румънците нямат доверие на лидера на управляващата Социалдемократическа партия (СДП) Ливиу Драгня. \n\r\nПремиерът Виорика Дънчила е близо до партийния си шеф по процента на недоверие, обобщава вестникът и напомня, че Бюрото за социални проучвания бе сред малкото социологически агенции, които представиха коректни данни на президентските избори през 2014 г.\n\r\nАнкетата е осъществена сред 1087 души на възраст над 18 години, живущи в 128 градове и села, селектирани от всички окръзи на страната. Процентът на допустима грешка е плюс/минус три на сто.\n                    \n                    \n                \r\nПроучването показва, че 69 процента от анкетираните са на мнение, че правителството на Виорика Дънчила трябва да бъде сменено. Двадесет и един процента смятат, че този кабинет трябва да продължи работата си, а 10 процента не могат да отговорят на този въпрос.\n\r\n68 процента от анкетираните нямат доверие на премиера Виорика Дънчила. Деветнайсет процента й вярват малко, девет процента й вярват много, а силно доверие у премиера Дънчила имат три процента от участниците в допитването.\n\r\n69 процента от анкетираните нямат доверие на лидера на СДП Ливиу Драгня. Деветнайсет процента изпитват слабо доверие към Драгня, седем процента - силно, а четири на сто - много силно.\n\r\nКоалиционният партньор Калин Попеску Таричану, лидер на Алианс на либералите и демократите, събира 45 процента недоверие, 30 процента слабо доверие, 16 процента голямо доверие и 6 процента много голямо доверие, пише БТА.\n\r\nПрезидентът Клаус Йоханис се ползва със слабо доверие сред 36 процента от анкетираните, а 24 процента му нямат никакво доверие. Двадесет и осем процента от участниците в проучването са изразили силно доверие към държавния глава, а 12 на сто - много силно.\r\n ", "date": "2018.12.10", "title": "70% от румънците: Правителството на Дънчила да си ходи!"}
