{"url": "https://www.dnes.bg/mish-mash/2019/02/02/vissha-moda-5-biuti-tendencii.400968", "text": "Chanel, Dior, Elie Saab и Valentino са едва част от модните къщи, които ни смаяха със своите колекции висша мода.\r\nДемонстриране на истинско майсторство в кройката, дизайна и иновациите вдъхновяват фантазията ни и със сигурност поне за няколко рокли си представихме къде можем да ги облечем.\r\n \r\nУспоредно с тенденциите при тоалетите, модните ревюта създадоха своеобразен наръчник на тенденциите в красотата, които ще владеят пролет-лято 2019 на изисканите партита или специални поводи, на които ще бъдем не просто елегантни, но и много дръзки.\r\n \r\nВ този ред на мисли, събрахме за вас топ 5 на най-интересните бюти тенденции, които видяхме на модния подиум.\r\n \r\n\r\n \r\nУтопичната идея за перфектна почивка, вдъхновила тоалетите, дръзко контрастира с грима на моделите на Chanel. Вместо очакваните леки продукти, подчертаващи естествената красота, видяхме урок по дързост с опушени очи в черно и класическо червено червило.\r\n \r\n\r\n \r\nМария Грация Кюри ни въведе в изкуството на цирка и тематично прибра косите на моделите в специално изработени блестящи аксесоари, които като че бяха обсипани с брокат. Мрежата, падаща пред лицето, е свързана с камъни, а под нея се прокрадват перфектни очни линии и едно издължаване под долния клепач, което внася темата за цирка и в грима. Тъмният подчертан поглед е завършен с нежен, естествен цвят на устните.\r\n \r\n", "date": "2019.02.02", "title": "Висша мода: 5 бюти тенденции"}
{"url": "https://www.dnes.bg/eu/2019/02/02/jylti-jiletki-v-shtutgart-v-podkrepa-na-dizelovite-koli.401016", "text": "Неколкостотин души излязоха на демонстрация днес в германския град Щутгарт, за да протестират срещу забраната на старите дизелови автомобили, наложена в началото на януари от градските съдебни власти, предаде Франс прес. Повечето демонстранти бяха с жълти жилетки и носеха табели с надписи \"За дизела\" и \"Шофьори на дизелови автомобили, защитете се\". \r\n\"Това, което се случва с хората, е несправедливо. Десетки хиляди души са засегнати и не могат да си купят нов автомобил\", заяви пред Франс прес един от организаторите на демонстрацията Василос Топалис.\r\nНа дизеловите автомобили със сертификат за отделяни вредни газове \"Евро 4\" или по-нисък им бе забранено да се движат по улиците на Щутгарт от 1 януари, а удълженият срок по изключение за жителите на града ще изтече в началото на април.\r\n                    \n                    \n                Под натиска на екологични организации, сезирали местните съдилища, и други градове в Германия като Берлин, Майнц, Хамбург и Бон вече бяха задължени от съдебната власт да ограничат присъствието на някои дизелови автомобили.\r\n\"Искам правителството да се погрижи за нас и да отмени забраните за шофиране (на дизелови автомобили). Не е оправдано ние, гражданите, да бъдем жертва на това, което правят автомобилната индустрия и правителството\", заяви Йоанис Сакарос, един от организаторите на демонстрацията.\r\nОрганизаторите призоваха демонстрантите да си сложат жълти жилетки, след като от няколко седмици в Германия се правят безрезултатни опити за германска версия на френското протестно движение.  \"Французите са модел, защото те се осмелиха да излязат на улиците, за да защитят правата си\", изтъкна Василос Топалис.\r\nКогато 1200 души се събраха миналата събота на организирана от Йоанис Сакарос демонстрация, крайнодясната партия \"Алтернатива за Германия\" направи безуспешен опит да се присъедини към протестната проява, припомня Франс прес.\r\nНа демонстрация на \"Алтернатива за Германия\" тази сутрин се събраха десетки души, пише БТА.\r\n ", "date": "2019.02.02", "title": "\"Жълти жилетки\" в Щутгарт в подкрепа на дизеловите коли "}
{"url": "https://www.dnes.bg/rusia/2019/02/02/rusiia-e-gotova-na-dialog-za-raketite-ako-sasht-otstypiat.401017", "text": "Русия е готова да води диалог по Договора за ликвидиране на ракетите със среден и малък обсег (ДЛРСМО), ако САЩ преразгледат позицията си и възобновят спазването на договора, заяви руското външно министерство, цитирано от ТАСС.\r\nРусия същевременно ще направи всичко необходимо за гарантиране на сигурността след изтеглянето на САЩ от ракетния договор, заяви министерството.\r\n\"В условията на новите създавани от Вашингтон заплахи ние, разбира се, ще бъдем принудени да предприемем всичко необходимо за обезпечаване на националната си сигурност\", се казва в изявлението.\r\n\"Русия си запазва правото да предприеме огледални мерки по отношение на разработването, производството и наземното разполагане на ракети със среден и малък обсег\", добави руското дипломатическо ведомство, като същевременно напомни изявлението на президента Владимир Путин, че Русия няма да разполага такова въоръжение в Европа и в други региони, където засега няма да се разполагат американски ракети със среден и малък обсег.\r\n                    \n                    \n                Днес Вашингтон официално уведоми Москва, че прекратява участието си в Договора за ликвидиране на ракетите със среден и малък обсег и че започва процедура по излизането от него, съобщи руското министерство на външните работи в изявление, цитирано от ТАСС.\r\n\"На 2 февруари Съединените американски щати, с нота на Държавния департамент, официално уведомиха Руската федерация за прекратяване на участието си в двустранния Договор за ликвидиране на ракетите със среден и малък обсег от 1987 г. и началото на процедурата по излизането от него\", се казва в изявлението.\r\nВашингтон обяви също, че \"вече не се смята за обвързан със задълженията по този документ, т.е. може открито да пристъпи към разработката, производството и разполагането на забранените от договора въоръжения\". \n\r\n\r\n ", "date": "2019.02.02", "title": "Русия е готова на диалог за ракетите, ако САЩ отстъпят"}
{"url": "https://www.dnes.bg/zvezdi/2019/02/02/da-ustoish-na-izkusheniiata-zvezdite-s-brak-nad-20-godini.400960", "text": "Не е лесно в света на шоубизнеса една връзка да издържи на изкушенията, но ето че има и двойки, които продължават да са заедно повече от 20 години.\n\r\n\n\r\nВъпреки че медиите често публикуват слухове за развода им, двойката продължава да е заедно и по всичко личи, че в отношенията между Синди и Ранди цари хармония и любов. Те се запознават преди повече от 30 години, когато са били млади и едва стартират кариерите си. Първо ги свързва само приятелство, но след развода си с Ричард Гиър, именно Ранди се оказва човекът, който протяга ръка на Синди. Така приятелството преминава в любов. По-късно Крофорд признава, че Гербер е върнал в живота ѝ това, от което е имала нужда.\n                    \n                    \n                \r\n\"Това бяха първите ми отношения в живота, които са започнали просто с приятелство. Съветвам всяка жена да изпита подобно нещо. Страстта идва и си отива, всеки има своите възходи и падения, но ако двама души ги свързва нещо повече, то това е основата за прекрасните отношения, които всеки търси“, отбелязва моделът, цитирана от OK Magazine. Звездната двойка има 20 години семеен живот и отглеждат две деца.\r\nВижте кои още звезди имат дългогодишен брак в", "date": "2019.02.02", "title": "Да устоиш на изкушенията: Звездите с  брак над 20 години!"}
{"url": "https://www.dnes.bg/notifikacii/2019/02/02/iran-izvyrshil-uspeshno-izpitanie-na-krilata-raketa.401011", "text": "Иран извърши успешно изпитание на крилата ракета, обяви днес министърът на отбраната Амир Хатами, цитиран от ДПА и Франс прес.\r\nРакетата \"Ховейзе\" е с обсег от 1350 километра и е предадена на иранските въоръжени сили след успешното тестване.\r\nТя е произведена в Иран и без помощ от чуждестранни партньори, посочи Хатами.\r\nИран неведнъж е заявявал, че ще продължи да разработва ракети въпреки противопоставянето на международната общност. Според Техеран ракетите са предназначени за отбрана и нямат нужда от международно одобрение.\r\nРакетната програма на страната обаче поражда големи противоречия. Причината за това отчасти се крие в сериозната опасност, която иранските оръжия със среден обсег създават за Израел, отбелязва ДПА.\r\n                \n                Иран отрича провежданите тествания да противоречат на резолюция номер 2231 на ООН, свързана с иранската ядрена дейност, тъй като на иранските ракети не могат да бъдат поставяни ядрени бойни глави.\r\nЕдинственото предназначение на оръжията е да защитават иранските граници, изтъкна иранският министър на отбраната.", "date": "2019.02.02", "title": "Иран извършил успешно изпитание на крилата ракета"}
{"url": "https://www.dnes.bg/notifikacii/2019/02/02/zaradi-kon-na-shoseto-kola-se-zabi-v-mantinela-ima-ranen.401014", "text": "Тежка катастрофа на пътя е станала за Казанлък, край Тулово. По първоначални данни, кон е излязъл на пътното платно, съобщи bTV.\r\nВодачът на колата е забелязал животното в последния момент. Опитал се да го избегне и се е забил в предпазната мантинела. Отново по първоначални данни – има тежко пострадал.\r\nВременно движението по път I-5 Стара Загора - Казанлък в района на Тулово се осъществява в една лента заради инцидента, съобщиха от АПИ.\r\nШофьорите да се движат с повишено внимание, спазвайки указанията на \"Пътна полиция\".", "date": "2019.02.02", "title": "Заради кон на шосето: Кола се заби в мантинела, има ранен"}
{"url": "https://www.dnes.bg/eu/2019/02/02/ispanski-pensioneri-na-protest-iskat-po-visoki-pensii.401013", "text": "Хиляди испански пенсионери излязоха днес на демонстрация по улиците на Мадрид с искане за по-високи пенсии, предаде Асошиейтед прес.\r\nМного от демонстрантите носеха табели с надписи като \"Ние всички сме пенсионери\" и \"Аз съм стар, но не и глупав\".\r\nОбединения на пенсионерите организираха демонстрации из цяла Испания през последните месеци с искането правителството да гарантира, че пенсиите ще се увеличават пропорционално на инфлацията. Според тях увеличението с 0,25 процента през 2017 г. е било недостатъчно, пише БТА.\r\nНяколко стачкуващи таксиметрови шофьори се присъединиха към днешната демонстрация на пенсионерите.\r\nТаксиметровите шофьори в Мадрид стачкуват от 13 дни с искане за по-строга правна регламентация на онлайн услугите за превоз на пътници Юбър (Юбър) и Кабифай (Cabify).", "date": "2019.02.02", "title": "Испански пенсионери на протест, искат по-високи пенсии"}
{"url": "https://www.dnes.bg/notifikacii/2019/02/02/mirno-armiiata-koiato-brani-afganistan-ot-terora.400590", "text": "\n\r\nНАТО ще продължи да финансира армията на Афганистан поне до 2024 г., обяви преди 2 месеца афганистанският президент Ашраф Гани.\r\nСпоред оценките на военни експерти става въпрос за около 4 милиарда долара годишно. \r\nПочти 200 000 военнослужещи от НАТО напуснаха Афганистан след 13 години след началото на войната. Останаха единствено малко под 20 000 военни, съветници и инструктори.\r\nКак се подготвя афганистанската армия под тяхно ръководство? Вижте в следващата галерия.", "date": "2019.02.02", "title": "Мирно! Армията, която брани Афганистан от терора"}
{"url": "https://www.dnes.bg/zvezdi/2019/02/02/tendenciite-v-obuvkite-s-rita-ora.400970", "text": "Певицата Рита Ора и дизайнерът Джузепе Заноти обединяват усилия, за да създадат колекция обувки.\r\nКапсулната линия от колаборацията включва разнообразие от сандали с каишки, ботуши с изцяло златен ток и прозрачни високи чехли.\r\n \r\nЦените започват от $795 за равните обувки и стигат до колосалните $2495 за ботушите.\r\n \r\nКолаборацията поставя основен фокус върху златния ток Cuban Link.\r\n \r\nРок вдъхновението дава свобода на креативността на певицата и умело внася специално отношение към всеки един детайл на моделите.\r\n \r\nРазбира се, рекламните кадри представят самата Рита Ора като рекламно лице, осветявайки нейната сексапилна страна и влизайки в ролята на истинска изкусителка.\r\n \r\n", "date": "2019.02.02", "title": "Тенденциите в обувките с Рита Ора "}
{"url": "https://www.dnes.bg/obshtestvo/2019/02/02/v-kazanlyk-poiskaha-pylna-zabrana-na-karucite-na-pytia.401015", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Пълна забрана на движението на каруци и промяна на Закона за движението по пътищата. С това искане жители на Казанлък излязоха на пореден протес днес.\r\nВ края на миналата година двама младежи от региона загинаха след катастрофа с каруца.\r\nТогава бяха събрани над 700 подписа с искането за промяна на закона, но до ден днешен нови регулации няма, припомня Bulgaria ON AIR.", "date": "2019.02.02", "title": "В Казанлък поискаха пълна забрана на каруците на пътя"}
{"url": "https://www.dnes.bg/obshtestvo/2019/02/02/prolet-prez-fevruari-i-nedeliata-slyncheva-i-topla.400999", "text": "Пролетно и приятно ще бъде времето и в неделя, 3 февруари, сочи прогнозата за времето на .\n\r\nПрез нощта ще бъде предимно ясно, със слаб югозападен вятър в източната половина от страната. Минималните температури ще са от -2 градуса в северозападните райони до 6 - 8 на изток.\n\r\nВ сутрешните часове в низините и котловините видимостта ще бъде намалена. Като цяло след това ще преобладава слънчево време с разкъсана средна и висока облачност.\n\r\nЮгозападният вятър ще се усили, ще е умерен, след обяд - временно силен и с него температурите значително ще се повишат. Максималните ще са предимно между 12 и 17 градуса, по-ниски на места в Северозападна България.\n                    \n                    \n                \r\nНад Черноморието ще преобладава слънчево време. Временни увеличения на облачността ще има над южните райони, без валежи. Ще духа умерен, след обяд и силен южен вятър. Максимални температури от 12 градуса в северните до 17 градуса в южните райони. \n\r\nТемпературата на морската вода е 6-7 градуса. Вълнението на морето ще е 2-3 бала.\n\r\nНад планините ще е предимно слънчево, с разкъсана средна и висока облачност, но ще бъде доста ветровито. Ще духа силен, по високите и открити части - до бурен юг-югозападен вятър. Максималната температура на височина 1200 метра ще е около 9 градуса, на 2000 метра - около 3 градуса.\n\r\nВ началото на следващата седмица все още ще бъде доста по-топло от обичайното. В понеделник облачността ще е разкъсана, предимно висока и средна, по-значителна над Западна България. Вятърът ще отслабне. \n\r\nВъв вторник над Дунавската равнина ще преобладава облачно и мъгливо време, на отделни места е възможно и да преръми. Над останалата част от страната ще има разкъсана облачност, предимно висока. \n\r\nВятърът ще бъде от изток, по-късно през деня в източните райони - от изток-североизток и ще се усили. С него ще нахлува сравнително студен въздух и температурите ще започнат да се понижават.", "date": "2019.02.02", "title": "Пролет през февруари: И неделята слънчева и топла"}
{"url": "https://www.dnes.bg/temida/2019/02/02/dulovskata-bankerka-s-ostyr-hepatit-no-ne-se-iavi-v-bolnicata.401001", "text": "Банковата служителка от Дулово, която беше обвинена за източване на 188 000 лева от сметка на клиент, не е настанена в силистренската болница.\r\nСпоред окръжния прокурор на Силистра в петък 29-годишната жена е трябвало да бъде приета в инфекциозното отделение, след като получила криза в ареста. \n\n\r\nДиректорът на здравното заведение обаче съобщи за Нова тв, че тя е била там на преглед в четвъртък, лекарите са установили остър хепатит. Медиците преценили, че трябвало е да я приемат за лечение, но жената не се явила.\r\nПрокуратурата и полицията не са получили уведомление от обвиняемата или от неин адвокат, че е избрала да се лекува в друго здравно заведение.\n                    \n                    \n                \r\nВъпреки внесената парична гаранция от 10 000 лева и наложената забрана за напускане на страната.\r\nИмаме информация за нейното местонахождение, съобщи прокурор Теодор Желев. Не е изчезнала, допълни той, цитиран от ", "date": "2019.02.02", "title": "Дуловската банкерка с остър хепатит, но не се яви в болницата"}
{"url": "https://www.dnes.bg/index/2019/02/02/podmladiavane-na-mozyka-vyv-vsiaka-vyzrast-eto-kak.401003", "text": "Прости аеробни процедури позволяват да се съхрани остротата на ума и да се справяме бързо с ежедневните си задължения, съобщи сайтът MedicalXpress.\r\nНевролози и невробиолози от Колумбийския университет в Ню Йорк разработиха система от упражнения, която позволява да се увеличи мозъчната активност, независимо от възрастта.\r\nВ рамките на изследването участниците на различна възраст от двата пола били разделени на две групи - в едната били извършвани аеробни упражнения с цел да се активират отделни мозъчни зони, а в другата - упражнения, които не са свързани с голяма физическа активност.\r\nРезултатите показали, че аеробните натоварвания значително подобрили когнитивните способности - участниците в тази група постигнали по-добри резултати на тестове в сравнение с контролната група. Освен това подобряването на когнитивните способности било регистрирано сред участници на различна възраст.\r\n                \n                Сега специалистите възнамеряват да разширят системата си от упражнения и да включат нови, които ще дадат възможност ежедневно да се подобрява здравето на главния мозък. (БТА)", "date": "2019.02.02", "title": "Подмладяване на мозъка във всяка възраст! Ето как..."}
{"url": "https://www.dnes.bg/eu/2019/02/02/2000-dushi-raneni-pri-protestite-na-jyltite-jiletki.401004", "text": "В Париж започна шествие на \"жълтите жилетки\" в подкрепа на пострадалите по време на демонстрациите на протестното движение, предаде ТАСС, като се позова на телевизия Бе Еф Ем. По данни на правителството над 2000 души са били ранени от началото на протестните акции на 17 ноември миналата година, отбелязва Асошиейтед прес.\r\nТова е дванадесетата поредна събота, в която \"жълтите жилетки\" излизат по улиците на Париж и други френски градове, посочва Франс прес. Неколкостотин демонстранти тръгнаха от площад \"Феликс Ебуе\" в Дванадесети район на Париж към Площада на Републиката.\n\n\n\r\nТака нареченият \"бял марш\" е в знак на солидарност с пострадалите по време на протестните прояви на \"жълтите жилетки\", като в него участват 30 от ранените демонстранти. Сред тях е и неофициалният лидер на движението Ерик Друе Жером Родригес, който бе ранен в главата при сблъсък между полицията и демонстрантите на Площада на Бастилията преди седмица. Много от \"жълтите жилетки\" носят плакати с надписи \"Край на полицейското насилие\".\r\n                    \n                    \n                Демонстрантите настояват полицията да спре да използва специални устройства за изстрелване на гумени куршуми и гранати, за които се твърди, че причиняват сериозни наранявания и които са забранени в повечето европейски страни. Жером Родригес бе ранен в окото именно с такова устройство. Твърди се, че общият брой на тежко ранените в очите демонстранти е 20 души, като по-голямата част от тях са загубили око. Част от останалите \"жълти жилетки\" на днешния протест носят превръзки на очите в израз на солидарност с ранените.\r\nДържавният съвет на Франция бе сезиран по въпроса с употребата на специалните устройства и вчера постанови, че рискът от насилие по време на демонстрациите създава необходимостта на силите на реда да им бъде позволено да ги използват. Решението на съвета бе разкритикувано от \"жълтите жилетки\".\r\nФренският външен министър Кристоф Кастанер призна вчера, че специалните устройства са в състояние да нанасят сериозни наранявания. Кастанер обеща санкции при положение, че силите на реда превишат правата си, като Генералният инспекторат към френската полиция е започнал 116 разследвания на подобни случаи. Въпреки това министърът подчерта, че полицията има право да използва устройствата срещу създателите на безредици.\r\n\"Ако нямаше разграбени магазини, издигнати барикади, изгорени автомобили и опустошени сгради, ако законът беше спазван, нямаше да има и ранени\", подчерта Кастанер. (БТА)", "date": "2019.02.02", "title": "2000 души ранени при протестите на \"жълтите жилетки\""}
{"url": "https://www.dnes.bg/world/2019/02/02/otkriha-zagadychen-dreven-rykopis-za-kral-artur.401005", "text": "В архива на Централната библиотека в Бристол, Англия, бе открит ръкопис от 13-и век с неизвестна досега версия на легендата за крал Артур и Мерлин, съобщава в. \"Гардиън\".\r\nИсторици попаднали на 7 фрагмента от пергамент в книга на френски учен от 15-и век. В написания на ръка на старофренски език текст върху фрагментите се говори за битката при Треб, по време на която Мерлин вдъхновил войската на Артур и инициирал нападение, носейки знамето на рицаря на Кръглата маса сър Кей с изображение на дракон, който издишва пламък.\r\nСмята се, че ръкописът е версия на \"Историята на Мерлин\", която може да е част от текстове, известни като цикъл \"Ланселот-Граал\" или цикъл \"Вулгата\". Ръкописът се различава от други подобни текстове по незначителни детайли, включително имената на военачалниците, командващи войската на крал Артур. Освен това в текста не се споменава, че по време на битката крал Клаудас - врагът на Артур и Мерлин, бил ранен в бедрото.\r\n                    \n                    \n                По мнението на специалистите, ръкописът може да е онази версия на \"Вулгата\", която английският писател сър Томас Малъри е използвал като източник за книгата си \"Смъртта на Артур\". (БТА)\r\n ", "date": "2019.02.02", "title": "Откриха загадъчен древен ръкопис за крал Артур"}
{"url": "https://www.dnes.bg/blizak-iztok/2019/02/02/dronove-s-voda-i-raztvor-boriat-mrysniia-vyzduh-v-bankok.401006", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Тайланд с крайни мерки срещу мръсния въздух. Властите в Банкок пуснаха над града дронове, разпръскващи вода и специален разтвор. Това е поредният опит за справяне с отровния смог обхванал столицата.\n\r\nЗамърсяването на въздуха в световен план се превръща във все по-наболяла тема. Ефективно разрешение на проблема обаче досега не е намерено.\n\r\nВ търсенето му властите в Банкок прилагат иновативни методи – пускат дронове, снабдени с вода, над града.\n\r\nПланът е да пуснат във въздуха около 50 машини, всяка с по 10 литра. Те ще пръскат вода във въздуха, а надеждата е това разреди свръхконцентрацията на фини прахови частици.\n                    \n                    \n                \r\nВ 41 области на тайландската столица са отчетени норми на замърсяване над допустимите. Министерството на здравеопазването предупреди хората да не излизат навън. Бяха затворени и училищата.\n\r\nБанкок е петият най-мръсен град в света. Една от причините за тежката ситуация – броят на автомобилите расте главоломно. Правителството прилага различни мерки за овладяване на ситуацията, съобщава \n\r\nВодни оръдия изстрелват струи във въздуха, а самолети за предизвикване на валежи се опитват да създадат дъждовни облаци.\n\r\nЗасега няма резултат, а в дългосрочен план замърсяването може да причини на хората астма, проблеми със сърцето и редица алергии.", "date": "2019.02.02", "title": "Дронове с вода и разтвор борят мръсния въздух в Банкок"}
{"url": "https://www.dnes.bg/balkani/2019/02/02/do-dni-nato-podpisva-sys-skopie-protokola-za-prisyediniavane.400994", "text": "Посланиците на държавите от НАТО ще подпишат на 6 февруари със Скопие протокола за присъединяване, съобщи алиансът. \r\nОтбелязва се, че на церемонията ще присъства македонският външен министър Никола Димитров.\r\nВ съобщението името на Македония не се посочва - нито като \"бивша югославска република\", нито като Република Северна Македония. Това се налага заради недовършените процедури около приложението на споразумението от Преспа, отбелязва БТА. \r\nНАТО вече уточни, че когато процедурите бъдат изчерпани, Македония ще се присъедини към алианса с новото си име като 30-ата държава от организацията.\r\nС подписването на протокола за присъединяване започва последната фаза от приемането на Македония в НАТО. В този краен етап властите - обичайно парламентите на държавите от НАТО, трябва да дадат своето одобрение. \r\nКогато всички държави одобрят протокола, генералният секретар на НАТО отправя покана за присъединяване към новата страна.", "date": "2019.02.02", "title": "До дни: НАТО подписва със Скопие протокола за присъединяване"}
{"url": "https://www.dnes.bg/sofia/2019/02/02/ima-arestuvan-za-krajbata-na-statuiata-na-apolon-medikus.400995", "text": "Има задържан за кражбата на бронзовата статуята на Аполон Медикус от Централна баня в София, съобщава \"Фокус\". \n\nСтатуята изчезна в средата на декември, като освен нея бяха откраднати и почти всички месингови чучури от чешмите на бившата Централна баня. \r\nКражбата беше заснета от видеокамери, от които се вижда, че извършителят е мъж. Малко-по-късно – на 28 декември, статуята беше открита в добро състояние в двор в близост до пл. „Бански“. \r\nБронзовата статуята е дело на известния скулптор Георги Чапкънов. Тя бе поставена през 2003 г. в центъра на минералния извор след реконструкцията на площада.\r\n ", "date": "2019.02.02", "title": "Има арестуван за кражбата на статуята на Аполон Медикус"}
{"url": "https://www.dnes.bg/zvezdi/2019/02/02/paparaci-uloviha-poredniia-skandal-mejdu-djoli-i-pit.400969", "text": "Отчуждените съпрузи Анджелина Джоли и Брад Пит бяха засечени от папараците да водят разгорещен разговор в офис сграда в Лос Анджелис.\r\nДвете холивудски звезди още не могат да се договорят за попечителството върху 6-те си деца, а и все още са далеч от уреждането на развода си, въпреки че се разделиха официално преди две години.\r\n \r\nСпоред най-новите слухове в света на шоубизнеса, Пит от около месец е започнал да излиза с друга топактриса и красавица, а именно с 43-годишната Чарлийз Терон. Освен това тя му била съседка в Лос Фелиз, Калифорния, където къщите им били почти една до друга, пише сайтът x17agency.\r\n \r\nИзглежда, че Анджелина никак не е щастлива от факта, че Брад се среща с нейна колежка, която на няколко пъти ѝ е била конкурентка за роли във филмови проекти.\r\n \r\n", "date": "2019.02.02", "title": "Папaраци уловиха поредния скандал между Джоли и Пит"}
{"url": "https://www.dnes.bg/obshtestvo/2019/02/02/ima-spad-na-bolnite-ot-grip-opasnostta-v-sofiia-ostava.400998", "text": "Има спад на заболяванията от грип в страната, съобщи пред БНР д-р Ангел Кунчев, главен държавен здравен инспектор.\r\n\n\n\r\nТой все пак уточни, че остава висок делът на заболелите от грип в столицата.\r\n\"През по-ранната изтекла седмица средно за страната заболеваемостта достигна близо 240 на 10 000, което е достатъчно високо, но пък започна бърз спад и през цялата изтекла вече седмица отбелязахме такъв спад”, посочи здравният експерт. \r\nТой уточни, че вече в 8 области грипната епидемия е отменена.\r\nВ София все още заболеваемостта е сравнително висока. Ще продължи и в началото на следващата седмица, но очаквам, че от средата на предстоящата седмица още области ще излязат от грипната епидемия, така че съвсем очевидно започва спад на заболеавемостта\", коментира д-р Кунчев.", "date": "2019.02.02", "title": "Има спад на болните от грип, опасността в София остава"}
{"url": "https://www.dnes.bg/notifikacii/2019/02/02/kurkuma-za-otslabvane-vijte-kak-ni-pomaga.400938", "text": "Когато искаме да отслабнем, не бива да забравяме, че този процес не е праволинеен (т. е. има паузи, в които не сваляме килограми), важно е да консумираме по-малко калории, отколкото изразходваме, как съчетаваме храните и какво ще включва менюто ни. Има подправки, които не само ни правят по-здрави, но спомагат за редуциране на излишните килограми, като куркумата. Как точно помага в отслабването?\r\n\r\nЗатлъстяването създава редица възпаления в тялото, като ни излага на по-висок риск от развитието на хронични заболявания като диабет тип 2, сърдечни болести. Куркумата дължи своите уникални качества на куркумина, който се съдържа в нея. Той е важен антиоксидант, който спомага за потискането на възпалителните процеси в много клетки.\r\n                \n                Това му действие може да помогне за ограничаване на инсулиновата резистентност, повишените нива на кръвната захар, високите нива на холестерола и други метаболитни състояния, произтичащи от затлъстяването. Когато възпалителните процеси в тялото намаляват, тогава редуцирането на излишното тегло е по-лесно.\r\n\r\nСпоред изследвания, консумацията на куркума може да намали риска от покачване на телесното тегло, тъй като учените смятат, че куркуминът потиска растежа на мастната тъкан.\r\n\r\nЧерният дроб отговаря за редица процеси, които протичат в тялото, включително за подпомагане на храносмилането и метаболизма на мазнините. Това означава, че спомага за разграждане на мазнините и елиминира токсините от тялото ви. За да може да работи нормално, черният дроб се нуждае от детоксикация. От друга страна куркумата му помага да работи по-добре, което благоприятства отслабването.\r\n", "date": "2019.02.02", "title": "Куркума за отслабване? Вижте как ни помага"}
{"url": "https://www.dnes.bg/stranata/2019/02/02/boksova-legenda-mizerstva-v-karavana-v-nesebyrsko-selo.400996", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЛегендарен холандски боксьор живее в каравана без ток и вода в несебърското село Кошарица. 73-годишният Руди Люберс, който е издържал 12 рунда срещу Мохамед Али, в момента мизерства. А в Холандия се организира благотворителна кампания за неговото спасяване.\n\r\nВ караваната в полето на Кошарица няма ток, вода и никакво отопление. Мизерията е ужасяваща. Съпругата на боксьора Риа е тежко болна и лежи в караваната върху картони. Двамата се грижат за 25 бездомни кучета.\r\nХоландският боксьор, който се състезава на Олимпийските игри през 1964 и 1968 г., е в България от 7 години.\n\r\n\"С удоволствие бих останал в България, но в момента помощта, която бих получил в Холандия, ще е много по-добра и очаквам да ми помогнат. Откраднаха ми кредитната карта, паспорта и последните пари. Имам само шофьорска книжка\", сподели боксьорът \n                    \n                    \n                \r\nПрез 1973 г. в Джакарта Руди Люберс се изправя на ринга срещу легендата Мохамед Али. Губи, като издържа цели 12 рунда.\n\r\n\"Аз съм единственият бял боксьор, който се е боксирал с него и не е нокаутиран. Изгубих по точки. Останахме приятели с него. Бил съм 25 години шампион в Холандия, никой не ме е побеждавал на ринга\", отчита шампионът.\n\r\nПрез 80-те години Руди лежи в Португалия за трафик на наркотици. След като излиза от затвора се чувства самотен и забравен, затова започва да скита по света. Притеснява се, че в родината му Холандия все още се носи славата му на наркотрафикант. Но след дълги години скитничество по света, Руби се надява най-накрая да се върне в страната на лалетата.\r\n ", "date": "2019.02.02", "title": "Боксова легенда мизерства в каравана в несебърско село"}
{"url": "https://www.dnes.bg/stranata/2019/02/02/sigurnost-za-lekarite-ohrana-v-speshnoto-v-gorna-oriahovica.400997", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nФизическата охрана в Спешната медицинска помощ в Горна Оряховица вече е факт. От снощи на място започнаха дежурства на екипи от частна охранителна фирма, които ще се грижат за сигурността на медиците по време на работа. \n\n\nГорнооряховският филиал на Спешна помощ е първият в страната, където е осигурена физическа охрана след разпореждане на здравния министър Кирил Ананиев. Това беше и основното искане на медицинския екип там, за да оттегли депозираните оставки след нападението над фелдшера Наталия Армянова.\n\r\nЗа сигурността на медиците от 18 до 6 часа сутринта се грижи физическа охрана. Очаква се до една седмица да бъдат монтирани паник бутони в линейките.\n                    \n                    \n                \r\nСпешните медици са категорични, че вече се чувстват по-спокойни, а оттеглянето на оставки също започна.\n\r\n\r\n ", "date": "2019.02.02", "title": "Сигурност за лекарите: Охранa в Спешното в Горна Оряховица"}
{"url": "https://www.dnes.bg/mish-mash/2019/02/02/samo-za-jeni-horoskopyt-vi-za-fevruari.400936", "text": "Февруари ще ни донесе много различни емоции, но и нови възможности. Месецът ще премине под влиянието на Венера и Сатурн. Планетите ще бъдат в благоприятно разположение, затова е важно да се възползваме от вибрациите им. Дами, повече за това какво ви очаква, вижте в следващите редове.\r\n\r\nВлиянието на Марс може да създаде известни проблеми на представителките на зодията. Звездите ви съветват да бъдете по-внимателни в делата и взаимоотношенията. До 14 февруари е важно да не се поддавате на емоциите и те да ръководят решенията ви. Отдайте се на занимания, които ще ви поддържат жизнени и в добро настроение. Пасивността и зависимостта от емоциите може да попречат на плановете ви.\r\n                    \n                    \n                \r\nФевруари ще премине под влиянието на Венера и няма да е най-подходящото време за себереализация. През новия месец може да бъдете изправени пред страхове и бариери. Звездите ви съветват да действате по рутинните си задължения, да изчистите дълговете, за да подготвите почвата за бъдещи победи. Февруари е месецът на фината енергийна настройка и жените Телци ще могат да повишат своята интуиция. Доверието в себе си ще ви помогне да не попадате в униние и да се възползвате максимално от възможностите на периода.\r\n\r\n ", "date": "2019.02.02", "title": "Само за жени! Хороскопът ви за февруари"}
{"url": "https://www.dnes.bg/index/2019/02/02/syboten-bis-kogato-ne-ti-dostigat-edni-2000-kubika-silikon.401000", "text": "\nЧесто в България ни обявяват за тесногръди, определени групи се борят за права, които не им е отнел. Ето, дори и днес в национален ефир, в 10:30 сутринта, се изповяда фризьор, който бил \"Драг Куин\". И ни обясни, че остават неразбрани, защото всичко било шоу. Хем говорят в национален ефир, обясняват ни всичко и пак са неразбрани. Или така им изнася?\n\r\nВ крайна сметка всеки го съдят по делата му, а не по перуката.\n\r\nИма някаква жена, която се титулова като модел. И иска да я съдят по силикона. В едно телевизионно интервю я попитаха как си изкарва парите и тя зацикли сериозно. После промънка, че дава мама, приятелят й... Тя се занимавала със \"снимки на предавания за интернет\". \n                \n                \r\nСтава въпрос за Кристин Каменова, която вече била българката с най-големи гърди. Може би Джулиана Гани не харесва това, защото силиконът се оказва не просто изкуствен вторичен полов белег, а и някакъв белег за статус. \n\r\nПрез седмицата Кристин си сложила по 1000 кубика на полукълбо и щяла да обикаля светските събития с огромния си бюст. Кои светски събития не става ясно, тъй като тези, които имат някакво ниво са преминавали досега без Каменова. Може би има предвид конкурси за силиконови моми, които се борят под слънцето някой да ги забележи и да им осигури мечтания живот - коли, партита, безплатни сметки. При някои се получава, но процентът им е твърде нисък.\n\r\nНяма как обаче да не споделим какво е накарало блондинката да легне за нова операция.\n\r\n\"През последната година, ставайки всяка сутрин, се наслаждавах на утрото и красивото си лице в огледалото... Но нещо някак си не ми достигаше в цялостната визия, а именно онези 2000 кубика силикон в гърдите\". Коментарът е излишен, защото може да се окаже в един момент, че и силиконовите кукли са онеправдани. Макар че едно шествие в центъра на София едва ли ще предизвика толкова полемики, колкото ежегодния гей парад.\n\r\nЧе социалните мрежи се превръщат в паралелен живот го доказаха и семейство Петканови. Алекс роди през седмицата син, чието име - Габриел, бе избрано от последователите й в Instagram. Съпругата на Лудия репортер Дани постна снимка само няколко часа след раждането. Гримирана, нагласена, сякаш не е имала и един напън. И ако това се е превърнало в някаква тенденция, то малко в повече идва факта, че Габриел се сдоби с профил в същата социална мрежа още в първия ден на раждането си. Най-вероятно да монетизира допълнително известността на мама и татко... \n\r\nЗададе ли се ново риалити, сред участниците веднага се слага името на Джулиана Гани. Независимо дали са разговаряли с нея или не. Джулката сбъдна мечтата си да е известна с известността си. Без да подценявам аудиторията, имаше мнозина, които я сравниха с Айнщайн, защото отговорила на въпроси за 4 клас. И понеже през годините редица плеймейтки се провалиха при демонстрацията на каквато и да е обща култура и правопис, Гани бе провъзгласена за умна. В комплект с определението \"много добричка\" тя обикаля предавания, жени се, развежда се и всичко това в ефир и в социалните мрежи. Живот на показ, живот на звезда. Но трябва да й признаем - има си публиката. Та сега можело да дебютира и в \"Две капки вода\", защото била загатнала, че може да пее. Но след като и Русата Златка бе сравнена с някои от най-големите ни изпълнители можем ли въобще да претендираме за някаква критичност? \n\r\nСоциалните мрежи дават много, но могат да те превърнат и в мишена. Защото почти всички звезди поддържат секси вид с помощта на филтри и програми. От няколко седмици на мушката е фолкпевицата Андреа. Преди няколко години тя въведе нов тренд - показване на голи гърди без зърна. Може би някакъв вид цензура, но няма кой да ни каже. През седмицата пък тя влезе в ролята на русалка ли, на спасителка от плажа ли - всеки може да я види в галерията ни. А на извивките й може да завиди всяка жена. Което идва да покаже, че всеки може да се покаже в каквато светлина иска с новите технологии. Но пък рискуваш да влезеш във фолклора. \n\r\nЕдна \"студена война\" се завърна в родния шоубизнес, а главните героини са Златка Райкова и Алисия. Двете дълго време не се \"дишаха\", след като преди доста години двете си разменяха удари под кръста. За да стигне до черешката на тортата. На няколко чаши вино, плеймейтката нарече фолкпевицата \"сотаджийка\". Един вид отивала при мъже бързо при повикване... Кой е със селски произход също бе един най-важните въпроси в тяхната вражда. Двете обаче бяха заровили томахавките преди две години, благодарение на общия им коафьор. Алисия дори бе станала модел на дрехите на Златка, която се пробва да пробие като дизайнер. Сега обаче в ролята на манекен влиза нейното гадже Благой, а в последната си колекция тя се присъедини към нея. Така им излезе и безплатно. Алисия пък вече рекламира модните напъни на бившата на Благо Георгиев - гимнастичката Христина. А дружбата със Златка засега е във фризера.  \n\r\nСоциалните мрежи са основната ни нишка за бисовете тази седмица. И няма да подминем Албена Вулева, която поддържа позавехналата си популярност там. Едно тв шоу се опитва да я съживява, но в крайна сметка известността й мъждука само онлайн. Та разбрахме, че Вулева била вече Бейза ходжа. И като истински ходжа се занимава със сексуалността на Стоян Роянов Я-Я. Двамата живяха известно време в Нови хан, което явно е стигнало на Бейза да заключи, че музикантът е гей под прикритие. \n\r\nФолкпевицата Мария пък пусна опровержение, че имала нещо общо с Григор Димитров. Миньончето намери начин за няколко дни допълнителна слава като обясни, че няма закачака между нея и тенисиста и всичко било медиен шум. Със сигурност тя е била поласкана да я свържат с хасковския плейбой, а и той е показал, че си пада по каки. \n\r\nЗа поредна година Криско остана без номинации за хип-хоп наградите. Организаторите ясно показаха, че техния фаворит си остава 100 Кила, а Криско е заклеймен като чалгаджия. И двата дуета със Слави Трифонов само са налели допълнително масло за техния избор. Голяма част от изпълнителите трудно преглъщат факта, че Криско стана милионер за няколко години. Неговите песни стават бързо хитове, но и трябва да се призне, че Криско и рап са различни понятия.\n\r\nТази седмица своя юбилей отпразнува Ивана. Фолкпевицата стана на 50 и празнува в Пловдив. Но голяма част от колегите й не бяха от нейния жанр, а от попа. Поздравленията си поднесоха Тони Димитрова, Силвия Кацарова, Драгомир Драганов, а най-изненадващо до нея на сцената застана пловдивския кмет Иван Тотев. Който си градеше имидж на рокаджия, но явно залита и към попфолка. Според случая...                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \n\r\nПродължаваме с някоя си фолкпевица Адриана, която навремето пуснала слуха, че е участвала в порно филм.\n\r\n\"Трябваше ми реклама. Никой не ми помагаше и реших сама да създам сензация. След тази лъжа, която си измислих ми потръгна в музиката\", твърди тя. Сега си сложете ръка на сърцето и признайте - колко песни знаете на тази певица, на която й потръгнало в музиката? Но пък няма как не й признаем каква креативност е приложила, за да стане известна. Но все пак и в шоубизнеса всичко опира до капацитет.\n\r\nЩе завършим обзора с вехнещи без мъж красавици. След двегодишна връзка Ася Капчикова останала без мъжко рамо и смело гледала напред. За раздялата й се носят легенди, в които са намесени изневери, популярни личности... Като в Холивуд! Само дето родните \"актьори\" са известни в тесен кръг и не се радват на хонорари.\n\r\nОще по-странна е историята с Лияна. Тя бе заедно с бизнесмена Цветан Петков, но тръгнаха слухове, че отношенията между двамата са останали в историята. Петков пък ги опроверга, заяви, че с певицата са заедно, дава смисъл на живота му и дори щели да се женят.\n\r\nЛияна обаче остана изненадана. В \"Папараци\" тя потвърди, че се е разделила с Цветан. \n\r\n\"Сама съм и се чувствам самодостатъчна, имам си дете и това е най-чистата любов. Нямам намерение и желание да споделям живота си с когото и да било\", категорична бе тя.", "date": "2019.02.02", "title": "Съботен бис: Когато не ти достигат едни 2000... кубика силикон!"}
{"url": "https://www.dnes.bg/notifikacii/2019/02/02/venecuelski-general-prizna-guaido-za-vremenen-prezident.401007", "text": "Генерал от венецуелските военновъздушни сили обяви днес, че признава опозиционния лидер Хуан Гуайдо за временен президент на страната, съобщиха световните агенции.\r\n\"Днес с гордост на патриот и демократ съобщавам, че не признавам диктаторската власт на Николас Мадуро и признавам депутата Хуан Гуайдо за изпълняващ длъжността президент на Венецуела, и съм готов да изпълнявам неговите заповеди\", посочва генерал Франсиско Естебан Янес Родригес във видеозапис, разпространен в Туитър и цитиран от Франс прес и ТАСС.\r\nГенералът, който е началник на стратегическото планиране във ВВС, призовава и други военни да последват примера му, предаде Ройтерс.\r\nКомандването на венецуелските ВВС обвини генерала в предателство, в съобщение в Туитър.\r\nГенерал Франсиско Янес е първият генерал на активна служба, който признава Гуайдо откакто той се самопровъзгласи за временен президент на 23 януари, отбелязва агенцията. (БТА)\r\n ", "date": "2019.02.02", "title": "Венецуелски генерал призна Гуайдо за временен президент "}
{"url": "https://www.dnes.bg/akoshtete-vqrvaite/2019/02/02/zodiite-s-nai-goliam-biznes-niuh.400959", "text": "Дали ще можете да процъфтявате в бизнес среда? Дали ще знаете инстинктивно кои са правилните стъпки за напредък в кариерата? Дали ще имате способност да бъдете успешен предприемач? Оказва се, че някои зодии са с едни гърди напред в сравнение с други, когато става дума за вроден бизнес нюх.\n\r\nЕто и кои са тези знаци:\n\r\n\n\r\nЕдна от причините, поради които Козирозите се справят толкова успешно в бизнеса (освен че са трудолюбиви), е, че правят нещата своевременно. Те не отлагат, не чакат точното време или правилните обстоятелства, за да предприемат действия. Това не означава, че те са импулсивни – напротив. Когато Козирозите действат, те разполагат с добре обмислен план, взели са предвид всички плюсове и минуси и са подготвени с алтернатива, ако нещата не вървят по план.\n                    \n                    \n                \r\nБлизнаците са добри в бизнеса, защото знаят как да общуват с партньорите си. Те умеят да казват нещата, които хората искат да чуят. Близнаците са симпатични, а също така не се страхуват да рискуват и/или да излязат извън зоната си на комфорт, което е добро качество, когато става дума за предприемачество. Представителите на този знак са много интуитивни, те не си падат по рутината и знаят, че понякога най-добрите и успешни сделки се правят, когато човек изпитва лек дискомфорт, чувства се неудобно или несигурно.\r\nВижте останалите зодии в ", "date": "2019.02.02", "title": "Зодиите с най-голям бизнес нюх"}
{"url": "https://www.dnes.bg/balkani/2019/02/02/nashi-alo-izmamnici-vzeha-12-600-ot-pensioneri-v-solun.401008", "text": "Гръцката полиция в Солун издирва двама млади българи за телефонни измами. Пострадалите са възрастни хора в престижен квартал на Солун, предава БНР.\r\nДосега са разкрити пет случая на телефонни измами на възрастни хора в квартал \"Харилао“ в Солун, съобщи полицията. Измамата възлиза на 12 600 евро според разследването досега. Приканват се да дадат показания и други евентуални жертви на същата престъпна група.\r\nМедиите, които следят случая, твърдят, че заподозрените са двама българи на възраст 20 и 24 години. Поради забрана официално от полицията не посочват имената и националността на измамниците.\r\nИзползваната схема е, че близък роднина е извършил тежка катастрофа и са необходими пари, за да бъде освободен от полицията.\r\nГръцките власти са подали информация за издирваните към всички гранични пунктове, а жертвите са ги разпознали по записи на охранителни камери. Предполага се, че в схемата са участвали и гърци, които също се издирват.\r\n ", "date": "2019.02.02", "title": "Наши ало измамници взеха €12 600 от пенсионери в Солун"}
{"url": "https://www.dnes.bg/politika/2019/02/02/bsp-kritikite-na-prezidenta-radev-ni-motivirat.401009", "text": "Критиките на президента Румен Радев ни мотивират, а не ни притесняват. Това заяви председателят на БСП - София Калоян Паргов. Според лидера на столичните социалисти оценките на държавния глава трябва да бъдат използвани като стимул, а не да бъдат смятани за обида.\n\r\n\"Всичко е до начина на мислене. Просто трябва да бъдем малко по-позитивни, да излъчваме надежда и да показваме, че има перспектива пред нас. Нихилизмът и негативизмът не водят до нищо добро. Напротив, те увличат и нашите избиратели в тази посока, а от цялата тази работа губи България\", коментира Паргов пред \"Дарик\".\n\n\n\n\r\nСоциалистът отбеляза, че в последните 10 години политическият процес коренно се промени.\r\n                    \n                    \n                \"Различно е отношението между политическите партии, между самите политици в Народното събрание, а и извън него\", коментира той. Българските политици отвориха кутията на Пандора след 2009 година и всички сме свидетели, че това не доведе до нищо добро, допълни социалистът.\r\n\"Политическият процес в България беше доведен до истерия от участниците в него. Това кара хората да изпитват отвращение от политиката, от това, което се случва в нея. Оттам идва и недоверието към политиците, към партиите, към държавните институции, към държавността изобщо\", смята Паргов.\n\r\nСпоред председателя на БСП - София протестите на гражданите в последната година дават точна оценка на управлението на държавата. \"Когато имаш претенции да си безпогрешен, да си си самодостатъчен, а отгоре на всичко след 10 години да демонстрираш и чувство на безнаказаност, отношението на хората към теб няма как да е добро\", коментира Паргов.\r\n\"Преди 10 години ГЕРБ спечели властта със заявката да въздаде справедливост. Е, има ли я тази справедливост днес\", попита риторично той.\n\r\nКалоян Паргов е категоричен, че програмното бюджетиране би било много по-полезно за гражданите на София от обикновената счетоводна сметка, която управляващите предлагат години наред под формата на бюджети на Столична община. Според него управляващите все още се страхуват да направят последната крачка, а именно - преструктуриране на здравеопазването в София. Това очевидно ще остане за следващия кмет и общински съвет, смята той.\r\n ", "date": "2019.02.02", "title": "БСП: Критиките на президента Радев ни мотивират!"}
{"url": "https://www.dnes.bg/eu/2019/02/02/strahyt-na-evropa-shte-ima-li-nova-studena-voina.401012", "text": "САЩ официално обявиха, че ще се оттеглят от Договора за ликвидиране на ракетите със среден и малък обсег на 2 август 2019 г., като за това решение обвиниха Русия в нарушаване на споразумението. Междувременно външните министри на ЕС все още не са сигурни как да реагират. Някои се страхуват от началото на нова надпревара във въоръжаването, докато други предупреждават, че трябва да се положат всички усилия за спасяването на договора. Засега обаче не са предприети конкретни стъпки към тази цел, пише в свой анализ \"Дойче веле\".\n\r\nПрез последните седмици германският външен министър Хайко Маас се опита да спаси сделката, като специално отпътува до Москва, за да обсъди въпроса с руския си колега Сергей Лавров. Разговорите не доведоха до резултат - както и тези във Вашингтон. Германската канцлерка Ангела Меркел, която има много по-голям опит и международно влияние, вероятно би могла да разговаря с руския президент Владимир Путин, за да проучи какви са възможностите за подновяване на преговорите.\n                    \n                    \n                \r\nКато конкретна инициатива от страна на Германия външният министър Маас предложи конференцията за разоръжаване през март в Берлин да осигури форум за подновяване на разговорите - въпреки че фокусът на срещата не са ракетите със среден обхват, а по-скоро заплахите от въоръжените безпилотни самолети, убийствени роботи и други подобни оръжия.\r\nМаас заяви, че Китай трябва да бъде включен във всички преговори, тъй като Пекин значително допринася за глобалната надпревара във въоръжаването. Той се надява, че конференцията ще бъде първата стъпка към създаването на нови споразумения за разоръжаване, въпреки че до този момент не е ясно дали ключовите играчи ще приемат поканата и ще присъстват на събитието.\n\n\n\r\nИзлизането на САЩ от Договора за ракетите хвърли Европа в тревога от нова въоръжена надпревара. Мнозина предупреждават за нуждата от диалог с Москва и Вашингтон, но надежди почти няма.\n\r\nСАЩ официално обявиха, че ще се оттеглят от Договора за ликвидиране на ракетите със среден и малък обсег на 2 август 2019 г., като за това решение обвиниха Русия в нарушаване на споразумението. Междувременно външните министри на ЕС все още не са сигурни как да реагират. Някои се страхуват от началото на нова надпревара във въоръжаването, докато други предупреждават, че трябва да се положат всички усилия за спасяването на договора. Засега обаче не са предприети конкретни стъпки към тази цел.\n\r\nПрез последните седмици германският външен министър Хайко Маас се опита да спаси сделката, като специално отпътува до Москва, за да обсъди въпроса с руския си колега Сергей Лавров. Разговорите не доведоха до резултат - както и тези във Вашингтон. Германската канцлерка Ангела Меркел, която има много по-голям опит и международно влияние, вероятно би могла да разговаря с руския президент Владимир Путин, за да проучи какви са възможностите за подновяване на преговорите.\n\r\nКато конкретна инициатива от страна на Германия външният министър Маас предложи конференцията за разоръжаване през март в Берлин да осигури форум за подновяване на разговорите - въпреки че фокусът на срещата не са ракетите със среден обхват, а по-скоро заплахите от въоръжените безпилотни самолети, убийствени роботи и други подобни оръжия. Маас заяви, че Китай трябва да бъде включен във всички преговори, тъй като Пекин значително допринася за глобалната надпревара във въоръжаването. Той се надява, че конференцията ще бъде първата стъпка към създаването на нови споразумения за разоръжаване, въпреки че до този момент не е ясно дали ключовите играчи ще приемат поканата и ще присъстват на събитието.\n\r\n\n\r\nВъпреки мрачните изгледи, Маас не вярва, че историята ще се повтори. \"Студената война приключи. Решенията от онези времена са напълно неподходящи да отговорят на днешните предизвикателства\", твърди Маас. Неговият предшественик Зигмар Габриел не е толкова сигурен. Пред германското издание \"Тагесшпигел\" той заяви, че смята края на Договора за непосредствена заплаха за единството на ЕС, която би могъла да подкопае общата му програма за външна политика и сигурност.\n\r\nСтраните от Източна Европа се съмняват в готовността на техните западни партньори да ги защитят в случай на атака от страна на Русия. Ето защо ЕС трябва да разположи на тези територии повече конвенционални войски, поемайки по-голяма отговорност в гарантирането на сигурността в региона. От друга страна, според Зигмар Габриел, ЕС трябва да призове САЩ да разреши инспекции на ядрения си арсенал като признак за добра воля, за да убеди Русия да последва примера.\n\r\nМеждувременно литовският външен министър Линас Линкевичус няма никакво съмнение кой е отговорен за настоящата криза - според него, от години има \"ясни доказателства\", че Русия нарушава договора. Американците от години се опитват да накарат Русия да се съобразява с договора, но безуспешно. Освен това руснаците нарушават и много други споразумения - според Линкевичус списъкът е дълъг.\n\r\n\n\r\nВъншният министър твърди още, че \"новата надпревара във въоръжаването носи по-малко стабилност и повече несигурност\", но засега няма ясна алтернатива. Линкевичус обвинява Русия в постоянно пресичане на червените линии. Всъщност Литва и другите балтийски държави, заедно с Полша, отдавна се оплакват от военната позиция на Русия и настояват за разполагане на американски ракети със среден обсег в Европа, ако това се наложи.\n\r\nМинистърът на външните работи на Люксембург Жан Аселборн също зае позиция по въпроса: \"Географски, ние сме тези, които ще страдат, ако въоръжаването отново е на дневен ред.\" Европейският съюз няма друг избор, освен да действа като посредник между Вашингтон и Москва, тъй като блокът е впримчен в хватката на двете велики сили. Въпреки това \"дебатите за нова надпревара във въоръжаването ще разпокъсат отново Европа и ще я отслабят\", предупреждава Аселборн.\n\r\nВърховният представител на ЕС по външните работи и политиката на сигурност Федерика Могерини от своя страна подчерта, че Европа има най-голяма полза от сигурността, гарантирана от договора за ликвидиране на ракетите със среден и малък обсег, и следователно най-много може да загуби. \"Това, което определено не искаме да се случи, е нашият континент отново да се превърне в бойно поле или в място, където други свръхсили воюват помежду си. Тези времена вече са история. Не искаме и да си помислим, че могат да се върнат.\" Тези думи изразяват както надеждите, така и страховете на европейците.\r\n\r\n \r\n      ", "date": "2019.02.02", "title": "Страхът на Европа: Ще има ли нова Студена война?"}
{"url": "https://www.dnes.bg/obshtestvo/2019/02/02/tyrgoviia-vsiaka-chetvyrta-nova-kola-u-nas-preprodavana-v-evropa.400990", "text": "Всяка четвърта нова кола, която е закупена в България, след това е препродавана в чужбина, съобщава \"\", като се позовава на данни на търговци. По този начин голяма част от вносителите на нови автомобили в България трупат допълнителни приходи. \n\r\nСпоред официалната статистика на Пътна полиция за продажбите през 2018 г. у нас са пласирани общо 39 631 нови леки и лекотоварни возила, от които 5139 са дерегистрирани още през първите 6 месеца от покупката.\n\r\nТова на практика означава, че тази бройка е директно предназначена за реекспорт. Тези коли са с български номера за няколко дни или месец, за да се отчетат пред производителя като реализирани продажби.\n                    \n                    \n                \r\nВсъщност, реекспортът е стандартна практика, която беше още по-голяма по време на икономическата криза. И сега обаче обемът на продажби по този начин е значителен. \n\r\nСпоред търговци обаче броят на изнесените нови коли навън е и още по-голям, защото има и много сделки, които въобще не минават през регистрации с български номера. \n\r\nДопреди няколко години реекспортът се държеше основно от представителите на японски и корейски фирми у нас, които водеха българския пазар все още като развиващ се и често даваха по-ниски цени за България, отбелязва изданието.\n\r\nРеекспортът не е забранен, но проблемът е в това, че по този начин се изкривява истинската картина на продажбите на леки автомобили в България, отчитат специалистите. Като най-меродавна се счита статистиката на Пътна полиция, която отскоро е “полудостъпна” чрез ровене в безкрайни таблици и в страницата на МВР в интернет. Данните от нея са сходни с тези на Асоциацията на европейските автомобилни производители (АСЕА), които черпят информация от самите производители. \r\n ", "date": "2019.02.02", "title": "Търговия: Всяка четвърта нова кола у нас препродавана в Европа"}
{"url": "https://www.dnes.bg/stranata/2019/02/02/mlad-myj-zagina-pri-katastrofa-v-stamboliiski.400991", "text": "22-годишен мъж е загинал при тежка катастрофа в Стамболийски тази нощ, съобщават от Областната дирекция на МВР. \r\nКолата му се е забила в дърво, а сигнал за пътния инцидент е получен в 01.10 часа.\r\nПристигналите на място екипи на полицията и Спешна помощ са констатирали смъртта на шофьора. По първоначална информация той е неправоспособен, съобщава \"Фокус\".\r\nРазхвърчалите се отломки от колата са нанесли материални щети по паркиран наблизо друг лек автомобил. \r\nРаботата по изясняване на причините около тежкия пътен инцидент продължават служители от Районното полицейско управление. Уведомена е Окръжната прокуратура.", "date": "2019.02.02", "title": "Млад мъж загина при катастрофа в Стамболийски"}
{"url": "https://www.dnes.bg/obshtestvo/2019/02/02/idvat-novi-zakoni-na-pytia-triabvat-li-i-novi-ogranicheniia.400975", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСтатистиката показва, че трите държави с най-много загинали по пътищата са на Балканите. Най-много хора загиват в катастрофи в Румъния – 98 души на 1 милион население. В тази класация България заема втора позиция. \n\nИменно борбата с пътните инциденти е основната цел на новите Закон за водачите на моторни превозни средства и Закон за движението по пътищата. В хода на обсъждането се появиха и мнения, че в тях трябва да бъде заложена по-ниска скорост за движение в града, както и по пътищата, които не са магистрали.\r\nПо закон и сега има ограничение от 30 км/ч за междублоковите пространства, близо до училищата и детските градини. Практиката обаче показва, че ограничението не е въведено навсякъде.\n                    \n                    \n                \r\nИдеята е това да се промени, а друга обсъждана мярка за справяне с войната на пътя е максималната скорост по първокласните пътища да се намали до 80 км/ч.\r\n\nВалентин Костадинов е професионален шофьор от десетилетия. Разказва, че ограничението от 30 км/ч може както да помогне, така и да навреди. Според него по-важна е културата както на шофьора, така и на пешеходеца.\r\n\"Те каруците вдигат 30 километра. В кое време живеем ние? Какво и да говорят, колите не са онези Москвичи, Запорожци и Трабанти. Сега колите просто са по-добри\", смята той.\n\r\nМерките ще бъдат обсъдени в държавни обществени комисии и след мнението на експерти ще стане ясно дали ще бъдат приложени.\n\r\n\r\n ", "date": "2019.02.02", "title": "Идват нови закони на пътя! Трябват ли и нови ограничения?"}
{"url": "https://www.dnes.bg/eu/2019/02/02/leidi-di-sled-ubiistvoto-na-versache-shte-napraviat-syshtoto-i-s-men.400918", "text": "Докато се взира от яхтата си в красивото Средиземно море през 1997 г., принцеса Даяна получава смразяващи новини – нейният близък приятел Джани Версаче е убит пред имението си в Маями. Той е четвъртата и последна жертва на серийния убиец Андрю Кунанън, който го прострелва два пъти в гърба, а след това бяга.\r\nПринцесата е съкрушена от новината за смъртта на дизайнера. Но не я завладява само тъгата по изгубения приятел, а й страха, че нещо подобно ще се случи и с нея, пишат от британското издание Mirror.\r\nНа яхтата тя е с любовника си Доди ал Файед. Сутринта, след като е получила трагичната новина, тя отново се взира в морето, но този път някак нервно. Когато бодигардът на Файед се доближава до него, Даяна му задава смразяващ въпрос: \"Мислиш ли, че ще направят същото и с мен?“\r\n                    \n                    \n                Още след раздялата си с Чарлз, принцесата живее в страх, че рано или късно дългите ръце на кралското семейство ще стигнат до нея и ще сложат край на живота й. По думите на друг неин близък приятел и дизайнер, Роберто Деворик, тя била категорична: \"Ще го направят докато съм в малък самолет, докато карам кола или съм в хеликоптер“.\r\nСамо седем седмици по-късно ужасяващата катастрофа в Париж убива Даяна и любимия й Доди, а предположения за това, какво е накарало Мерцедеса да се разбие в стената на тунела все още се правят. Дали принцесата е била права да се страхува за живота си или отвратителна случайност я убива, може би никога няма да разберем със сигурност.", "date": "2019.02.02", "title": "Лейди Ди след убийството на Версаче: Ще направят същото и с мен!"}
{"url": "https://www.dnes.bg/usa/2019/02/02/sasht-izprashtat-humanitarna-pomosht-vyv-venecuela.400979", "text": "Съветникът на американския президент за националната сигурност Джон Болтън заяви, че САЩ планират да изпратят хуманитарна помощ за венецуелския народ въпреки отказа на президента Николас Мадуро, предаде Асошиейтед прес. \n\n\nБолтън направи изявлението след като опозиционният лидер Хуан Гуайдо заяви, че ще пренебрегне забраната на правителството на Мадуро и ще приеме конвои с лекарства във Венецуела с помощта на съседни държави. \n\r\nБолтън написа в Туитър: \"В изпълнение на молбата на временния президент Хуан Гуайдо и след консултации с негови служители, САЩ ще мобилизират и транспортират хуманитарна помощ - медикаменти, хирургически материали и хранителни стоки за народа на Венецуела. Време е Мадуро да се махне от пътя\". \n                    \n                    \n                \r\nВенецуелски емигранти, избягали в САЩ, казаха на вицепрезидента Майк Пенс, че е дошъл моментът за интервенция за свалянето на Мадуро от власт. Пенс, който се срещна с тях в църква в Маями, заяви, че Вашингтон работи за мирен преход с оглед Гуайдо да дойде на власт и ги увери, че администарцията на президента Доналд Тръмп ще продължи да действа, за да отслаби Мадуро. \n\r\n\"Сега не е време за диалог. Време е да се сложи край на режима на Мадуро\", каза вицепрезидентът. Думите му предизвикаха аплодисментите на венецуелските емигранти.\n\r\nСъщевременно пък президентът на Боливия Ево Моралес съобщи, че се е срещнал с Мадуро и е изразил подкрепата си, предаде ТАСС.\n\r\n\"Срещнахме се с президента на Венециула Николас Мадуро и го уверихме в пълната си подкрепа пред лицето на опитите за държавен преврат и военна намеса от империята, която се опитва да да заграби венецуелските богатства\", написа той в Туитър. \n\r\nСпоред боливийската държавна информационна агенция срещата се е състояла на международното летище в Каракас, където самолетът на боливийския президент спрял за дозареждане на път от Ню Йорк за Ла Пас, съобщава БТА.", "date": "2019.02.02", "title": "САЩ изпращат хуманитарна помощ във Венецуела"}
{"url": "https://www.dnes.bg/obshtestvo/2019/02/02/petliovden-e-praznikyt-na-myjkata-cheliad.400978", "text": "На днешния 2 февруари православната църква отбелязва големия християнски празник Сретение Господне. \n\r\nВ българските народни традиции обаче датата се отбелязва като празник на оцеляването и съхраняването на мъжката сила. На 2 февруари народът ни отдава чест и възхвала на мъжката челяд, на която се е крепяло семейството и мира.\n\r\nПо време на турското робство по това време на годината поробителите минавали да взимат християнски момчета за еничари. От която къща вземали момче, те поставяли кървав знак на портата, а народът наричал това кръвен данък.\n\r\nСпоред легендата, за да не даде момчето си за еничар, българска майка заклала петел и с кръвта му белязала външните врати на дома си, за да се заблудят поробителите. И наистина, щом те видели кръвта на вратата, подминали къщата, убедени, че детето вече е взето. В чест на петела празникът е наречен от народа Петльовден.\n                    \n                    \n                \r\nСпоред традицията днес жертвената птица се заколва на прага, а с кръвта й по челата на момчетата се прави кръстен знак, за да бъдат живи и здрави. Главата на птицата се оставя на портата, а перата се запазват и използват при болести на децата.\n\r\nЗакланият петел се сготвя, а от него се раздава на съседи за здравето на момчетата, които са продължителите на рода.", "date": "2019.02.02", "title": "Петльовден е! Празникът на мъжката челяд"}
{"url": "https://www.dnes.bg/stranata/2019/02/02/otmeniha-gripnata-epidemiia-i-v-kyrdjali.400980", "text": "От днес, 2 февруари, грипната епидемия на територията на област Кърджали се отменя, съобщиха от Министерството на здравеопазването. Вчера пък бе отменена епидемията в област Бургас. \nУчебните занятия във всички училища в област Кърджали се възобновяват от 4 февруари. \r\nКъм днешна дата грипна епидемия остава в сила на територията на областите Благоевград, Варна, Велико Търново, Видин, Враца, Добрич, Кюстендил, Монтана, Пазарджик, Плевен, Пловдив, Разград, Русе, Сливен, Смолян, София-град, Търговище и Шумен. ", "date": "2019.02.02", "title": "Отмениха грипната епидемия и в Кърджали"}
{"url": "https://www.dnes.bg/mish-mash/2019/02/02/receptata-dnes-chiizkeik-s-iabylki-i-izvara.400967", "text": "\r\n \r\nЗа маслените трохи:\r\n \r\n200 г брашно\r\n \r\n2 с. л. захар\r\n \r\n125 г студено масло\r\n \r\n1 к. л. сода за хляб\r\n \r\nЗа плънката:\r\n \r\n5 яйца\r\n \r\n1 ч. ч. захар + 2 с. л. за поръсване\r\n \r\n500 г хубава извара\r\n \r\n1 ванилия\r\n \r\n2 ябълки\r\n \r\nканела\r\n \r\n\r\n \r\nВ купа сипваме брашното, содата, 2 с. л. захар и смесваме добре. Добавяме нарязаното на кубчета студено масло и започваме да претриваме с пръсти, докато се получат трохи.\r\n \r\nПрибираме купата на студено, докато приготвяме плънката.\r\n \r\nЗа плънката в дълбока купа слагаме изварата, яйцата, захарта и ванилията и пасираме до еднородна смес.\r\n \r\nЯбълките обелваме и нарязваме на малки кубчета. Застиламе дъното и стените на откопчаваща се форма за торта с хартия за печене. На дъното на формата изсипваме 1/3 от маслените трохи и ги разпределяме така, че да няма празни места.\r\n \r\nОтгоре изсипваме плънката и поръсваме с половината от останалите ни маслени трохи.\r\n \r\nНареждаме кубчетата ябълка, поръсваме с 2 с. л. захар и канела на вкус и останалите трохи.\r\n \r\nПечем за 1 час в предварително загрята на 180 градуса фурна.\r\n \r\n", "date": "2019.02.02", "title": "Рецептата Dnes: Чийзкейк с ябълки и извара"}
{"url": "https://www.dnes.bg/obshtestvo/2019/02/02/sybotata-slyncheva-i-proletna-gradusite-goniat-17.400981", "text": "Топъл зимен ден ни очаква днес, сочи  на НИМХ.\r\nНад страната ще има разкъсана средна и висока облачност. Ще се появи слаб, в южните и източните райони умерен юг-югозападен вятър и с него ще се пренася по-топъл въздух. \r\nПрез деня ще бъде топло за началото на февруари, като на много места максималните температури ще са между 12° и 17°, за София 12-13°. \r\nНад Черноморието ще преобладава слънчево време с разкъсана предимно висока облачност. По южното Черноморие градусите ще достигнат 15-16°.\r\nНад планините ще има разкъсана средна и висока облачност, по-значителна над масивите от Западна България. Ще духа умерен, по високите и открити части и временно силен югозападен вятър. \r\nМаксимална температура на височина 1200 метра около 8°, на 2000 метра – около 3°.", "date": "2019.02.02", "title": "Съботата – слънчева и пролетна! Градусите гонят 17°"}
{"url": "https://www.dnes.bg/notifikacii/2019/02/02/spasiavat-brekzit-s-postoianen-mitnicheski-syiuz-s-es.400983", "text": "Правителството в Лондон е започнало \"сериозна работа\" по възможността Великобритания да остане в постоянен митнически съюз с ЕС като начин за спасяване на сделката за Брекзит, съобщава в. \"Индипендънт\". \n\nПодготовката е в ход на високо равнище под натиска на няколко министри от кабинета, които настояват премиерът Тереза Мей да се съгласи с идеята за митническия съюз, за да склони лейбъристките депутати да подкрепят договорената от нея сделка, пише вестникът.\r\n\"Сериозно се работи по митнически съюз. Трябва да сме подготвени, ако политическата ситуация се развие в тази посока\", заявява анонимен източник, цитиран от изданието.\r\nЛидерът на Лейбъристката партия Джереми Корбин иска Обединеното кралство да бъде в постоянен митнически съюз с ЕС след Брекзит, докато Мей досега бе против, казвайки, че това ще пречи на способността на Великобритания да сключва независими търговски споразумения по света.", "date": "2019.02.02", "title": "Спасяват Брекзит с постоянен митнически съюз с ЕС"}
{"url": "https://www.dnes.bg/teatar/2019/02/02/goliamata-stoianka-mutafova-na-scena-i-za-97-iia-si-rojden-den.400982", "text": "На днешния 2 февруари голямата българска актриса Стоянка Мутафова става на 97 години.\r\nИ този рожден ден обичаната актриса ще отбележи на сцената. Тази вечер в зала 1 на НДК, заедно с няколко хиляди свои почитатели, Мутафова ще отбележи още една респектираща годишнина - 70 години на сцената.\r\nБилетите за спектакъла обаче отдавна са изкупени. Заради това има обявена и втора дата, която ще бъде след месец. \r\nОсвен почитателите и много звезди от българската сцена се очаква да поздравят лично голямата ни актриса.", "date": "2019.02.02", "title": "Голямата Стоянка Мутафова на сцена и за 97-ия си рожден ден"}
{"url": "https://www.dnes.bg/sport/2019/02/02/futbolyt-po-televiziiata-dnes-2-fevruari.400984", "text": "По традиция съботния ден е богат на футболна програма. Ето кои срещи може да гледате в родния телевизионен ефир на днешния 2 февруари.\r\n14,00 ч Леванте - Хетафе, MAX sport 4/Sport+HD\n\r\n14,30 ч Тотнъм - Нюкасъл, Диема спорт 2\n\r\n16,00 ч Емполи - Киево, MAX sport 3\n\r\n16,00 ч Лудогорец - Цървена звезда, Диема спорт\n\r\n16,30 ч Байер - Байерн, Eurosport 2\n\r\n17,00 ч Челси - Хъдърсфийлд, Диема спорт 2\n\r\n17,00 ч Шефилд Ю - Болтън, Нова спорт\n\r\n17,15 ч Реал С - Атлетик, MAX sport 4/Sport+ HD\n\r\n19,00 ч Наполи - Сампдория, MAX sport 3\n\r\n19,30 ч Кардиф - Борнемут, Диема спорт 2\n\r\n19,30 ч Барселона - Валенсия, MAX sport 4/Sport+ HD\n                    \n                    \n                \r\n19,30 ч Шалке 04 - Борусия (М), Eurosport 2\n\r\n19,30 ч Лийдс - Норич, Диема спорт 2\n\r\n20,45 ч Аякс - Венло, MAX sport 1\n\r\n21,00 ч Монако - Тулуза, Диема спорт\n\r\n21,30 ч Ювентус - Парма, MAX sport 3\n\r\n21,45 ч Селта - Севиля, MAX sport 4\n\r\n22,00 ч Реймс - Марсилия, Нова спорт\r\n", "date": "2019.02.02", "title": "Футболът по телевизията днес, 2 февруари"}
{"url": "https://www.dnes.bg/stranata/2019/02/02/spasiteli-izvadiha-tialoto-na-myj-zaginal-pri-katastrofa.400986", "text": "Екипи на Планинската спасителна служба (ПСС) са извадили тялото на мъж, загинал при катастрофа на пътя за село Губислав, община Свогe, съобщава „Фокус“.\r\nНа 1 февруари, по молба на полицията в Лакатник, екипи на ПСС са се отзовали на сигнал за паднал лек автомобил на пътя за село Губислав. Колата е паднала извън пътя и се е закачила на скали. \r\nПри инцидентът е загинал шофьорът на автомобила. Наложило се е планинските спасители да свалят тялото му.\r\n ", "date": "2019.02.02", "title": "Спасители извадиха тялото на мъж, загинал при катастрофа"}
{"url": "https://www.dnes.bg/balkani/2019/02/02/gyrciia-ne-si-igrae-privlicha-bogatashi-ot-cial-sviat.400985", "text": "10 000 заможни чужденци са се възползвали от \"златната\" оферта на Атина: който похарчи най-малко 250 000 евро за имот в Гърция, автоматично получава \"златна виза\", пише в своя анализ DW.\r\nДоскоро той е бил професор в реномиран турски университет. В Истанбул е притежавал прекрасно жилище с изглед към Босфора. Днес обаче живее в гръцката столица Атина. Напуснал е Турция след неуспешния опит за преврат през лятото на 2016 година. Страхувал се, че ще го вкарат в затвора, защото бил сред известните критици на президента Ердоган. А и новата родина има едно важно предимство: съвсем близо е до Турция, пише германският \"Зюддойче Цайтунг\" в статия под заглавие \"Не е само чарът на островите\".\r\n                    \n                    \n                \n\r\nМеждувременно стотици турци са се заселили в Гърция - именно страната, която дълги години бе смятана за заклет враг на Турция, сега посреща турските преселници с отворени обятия. Подбудите обаче са по-скоро егоистични, посочва изданието. И обяснява, че още през 2013 година гръцкото правителство стартира програмата \"Златна виза\", която има за цел да влее свежи пари в изпразнената държавна хазна. Затова и съответният закон предвижда \"създаването на благоприятни условия за стратегически и частни инвестиции\". Сайтове в интернет правят реклама на прекрасното Егейско крайбрежие и възхваляват чара на гръцките острови. Но за повечето купувачи на т.нар. \"златна виза\" красотите на Гърция са само приятен бонус - важно за тях е друго.\n\r\nКойто похарчи най-малко 250 000 евро за покупката на недвижим имот в Гърция, автоматично получава право на престой за пет години. А ако имотът не бъде препродаден, визата може да бъде удължена и отвъд този срок.\r\nМакар инвеститорът да не е задължен да живее в Гърция, визата му позволява да се движи свободно в Шенгенското пространство. Или както рекламират в интернет брокерите на недвижими имоти, Гърция предлага \"най-изгодния входен билет\" за Европа. И още нещо: чуждестранният инвеститор може да придобие визи и за най-близките си роднини. Няма право да работи в Гърция, но пък всяка година трябва да си плаща данъка върху имота.\n\r\nЗасега най-голям интерес към офертата проявяват китайците, след тях се нареждат турците и руснаците, пише по-нататък \"Зюддойче Цайтунг\" и цитира официална статистика от ноември 2018, според която досега са издадени общо 9756 \"златни визи\". Близо 5400 от тях са били издадени на китайци, 1028 на турци и 1012 на руснаци. 200 сирийци също са се сдобили със \"златна виза\".\n\r\n\n\r\nРоля играе и този факт: в хода на кризата недвижимите имоти силно поевтиняха, а вече има и нов бизнес модел - отдаването под наем чрез Airbnb и други платформи. Китайски инвеститори изкупуват цели жилищни блокове в центъра на Атина - не толкова заради \"златната виза\", колкото заради златните печалби.\n\r\nПо-сложно стоят нещата с придобиването на гръцки паспорт. Молба за гръцко гражданство може да подаде всеки, който е живял седем години легално в страната. Така е поне на теория. Но практиката показва, че Гърция е много неотстъпчива дори към такива чужденци, които са родени в страната и живеят тук от десетилетия.\r\nДали заможните инвеститори от Китай и Русия по-лесно ще получават гръцки паспорти? Засега този въпрос остава без отговор, тъй като от въвеждането на \"златния\" закон още не са изминали седем години, пише в заключение \"Зюддойче Цайтунг\".\r\n", "date": "2019.02.02", "title": "Гърция не си играе: Привлича богаташи от цял свят"}
{"url": "https://www.dnes.bg/notifikacii/2019/02/02/zamesiha-shkolata-na-kotooshu-v-nepriiaten-skandal-v-iaponiia.400987", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСкандал разтърси частната школа на най-известния български сумист Калоян Махлянов – Котоошу в Япония.\n\r\nПолицията разследва случай на системно физическо насилие, упражнявано над непълнолетен състезател.\n\r\nОплакванията за системен тормоз идват от младо момче, което твърди, че е било подложено на насилие от страна на 20-годишен борец от школата на Котоошу. Само от септември месец миналата година до януари има поне 10 случая на насилие и тормоз над него. Експерти определят сумото като спорт, в който се стига до съвършенство, но методите са сурови.\n\r\nВ последните години в традиционното японско сумо навлизат и нови техники от други бойни спортове, като джудо, борба, които както променят духа на сумото, така и могат да бъдат опасни.\n                \n                \r\nТакъв е и конкретният случай - едно от наказанията, които са прилагани на оплакалото се момче, е задушаваща хватка от джудото. Вследствие, на което е загубило и съзнание.\r\n ", "date": "2019.02.02", "title": "Замесиха школата на Котоошу в неприятен скандал в Япония"}
{"url": "https://www.dnes.bg/notifikacii/2019/02/02/zavryshta-li-se-berbatov-v-rodniia-futbol.400988", "text": "Димитър Бербатов се завръща в родния шампионат, твърди \"Труд\". По информация на изданието той ще облече екипа на Берое, но с по-специален статут.\n\r\nОчаква се бившият таран на Манчестър Юнайтед да бъде назначен за помощник-треньор на Александър Томаш, с когото са добри приятели. Бербатов вероятно ще е и картотекиран за срещите на тима за пролетния полусезон в Първа лига.\r\nНа този етап обаче няма официално потвърждение на информацията нито от Берое, нито от самия футболист. \n\r\n38-годишният нападател, който за последно игра в индийския Керала Бластърс до края на миналия февруари, проведе цялата подготовка с Берое в турския курорт Белек. Той обаче не все участие в нито един от контролните мачове на \"зелените\".\n                \n                \r\nВъпреки че Бербатов не е играл футбол на високо ниво от точно 11 месеца, той не е забравен от световните медии. Нападателят беше нареден от италиански специализирани футболни сайтове сред най-добрите свободни агенти на пазара в момента.\n\r\nПричината за обособяване на такава подредба е, че зимният трансферен прозорец в огромна част от водещите европейски първенства затвори и вече тимовете могат да се подсилват само с играчи без договори.\r\n", "date": "2019.02.02", "title": "Завръща ли се Бербатов в родния футбол?"}
{"url": "https://www.dnes.bg/zvezdi/2019/02/02/mariia-biasna-ot-sluh-che-izliza-s-grisho.400957", "text": "Колаж на Григор Димитров и Мария обикаля социалните мрежи. На него фолкпевицата е легнала до тенисиста на шезлонг. Слуховете, че двамата може би имат връзка разгневиха изпълнителката.\r\n \r\n\"Изумена съм от дълбините на човешката фантазия. Как от една кауза може да се измести фокусът в уронващи ценностите \"статии\". Ще започна оттук, че това не влиза в идеала ми като личен пример за моята най-голяма гордост, дъщеря ми. И ще завърша с извинение към тези, които обичам и ме обичат!“, написа Мария във Фейсбук и сподели въпросния колаж.\r\n \r\nПовод за слуховете, че певицата и Гришо са заедно, даде участието ѝ в благотворителен търг. Тогава тя откупи автограф на нашенеца.\r\n \r\nПо-рано тази седмица Мария е публикувала цитат на Уди Алън, който гласи, че сърцето винаги си иска своето. Той накара много от феновете ѝ да смятат, че тя отново е влюбена.\r\n \r\nФолкфурията наскоро сподели, че има нов мъж в живота си, но още не го е показвала в общественото пространство.\r\n \r\n                    \n                    \n                ", "date": "2019.02.02", "title": "Мария бясна от слух, че излиза с Гришо"}
{"url": "https://www.dnes.bg/notifikacii/2019/02/02/ruskite-vlasti-zadyrjaha-iaponski-riboloven-korab.400989", "text": "Японски кораб за лов на морски раци, с 10-членен екипаж, е задържан от руските власти, които са го насочили към пристанището Находка в руския Далечен изток, съобщава Франс прес, като се позова на представител на японските власти.\r\nЧленовете на екипажа на кораба \"68 Нишино-мару\" ще бъдат разпитани от руските власти\", каза служителят от префектура Шимане, в западна Япония. \r\n\"Поискахме от руската страна по дипломатически път те да бъдат освободени възможно най-бързо\", добави той и уточни, че моряците са в добро здраве.\r\nСпоред японски медии корабът отплавал от Шимане на 26 януари, за да лови раци в Японско море. Връзката с него била прекъсната в сряда.\r\nЯпония, Русия, Южна Корея и КНДР имат крайбрежия в този сектор и често спорят за правата на риболов, както и за островите и дори за скалите в морето, отбелязва АФП. Русия редовно обвинява чужди кораби, че ловят раци в нейната изключителна икономическа зона.", "date": "2019.02.02", "title": "Руските власти задържаха японски риболовен кораб"}
{"url": "https://www.dnes.bg/kino/2019/02/02/kogato-liubovta-izobshto-ne-e-syshtestvuvala-elena.399774", "text": "Какво се крие зад вратите на едно съвсем обикновено семейство описва Андрей Звягинцев в \"Елена\". Героинята (Надежда Маркина) му е покорна съпруга. Чинно изпълнява домакинските си задължения, сервира на съпруга си Владимир и го разбира без думи. Той (Андрей Смирнов - режисьорът на \"Белоруската гара“) й отвръща с възпитано поведение.\r\nДвамата споделят общ дом, но съвсем не и една съдба. Тя има и друго семейство - дете от бивш спътник, който не може да се справи с финансите си. А това е само основната ситуация, която разкрива пропастта между двамата съпрузи. Той, принадлежащ към богатите, а Елена -идваща от бедната прослойка.\r\nЗвягинцев отново изследва човешката природа и колко далеч може да са един от друг привидно близки хора. Без да се приближава съвсем до тях, режисьорът изследва дистанцирано отношенията им. Такива са и тоновете във филма - студени нюанси на сиво и синьо са превзели атмосферата. Хората не си говорят, движат се, обременени от битовите си нужни, напълно завзели живота им.\r\n                    \n                    \n                Контрастно е поведението на Владимир към собствената си дъщеря. Героят се опитва да си купи любовта й като й поднася бохемски начин на живот, който тя пък изобщо не оценява. И всичко върви в патова безизходица, докато един ден Владимир не получава инфаркт.\r\nЗвягинцев не раздава присъди. Само върви по стъпките на хората, изгубили вярата си, пренебрегнали себе си, а тяхната отчаяност ги води към крайни постъпки.  Пустотата в отношенията и външната примиримост са само предвестие за нещо лошо. Престъпление има, а присъдата отдавна е отсъдена.\n\r\nРолите са поверени още на Владимир Гарин, Иван Добронравов, Константин Лавроненко.\r\nГледайте \"Елена\" на Андрей Звягинцев на 2 февруари от 23.00 часа по телевизия.", "date": "2019.02.02", "title": "Когато любовта изобщо не е съществувала - \"Елена\""}
{"url": "https://www.dnes.bg/notifikacii/2019/02/02/obrat-kobrata-favorit-za-bydesht-sypernik-na-djoshua.400992", "text": "Кубрат Пулев неочаквано може да се превърне във фаворит за следващ съперник на световния шампион във версиите WBA, IBF, WBO и IBO в тежка категория – Антъни Джошуа.\n\r\nСпециализираният портал World Boxing News направи анализ относно противниците на английската звезда и стигна до извода, че съвсем скоро е възможно Кобрата да получи нов шанс да се изправи срещу Ел Джей.\n\r\nПричината е, че за момента няма как Джошуа да се бие с някого измежду Дионтей Уайлдър и Тайсън Фюри. Двамата проведоха знаменит мач през декември, който завърши без победител. В момента антуражите им преговарят за реванш, след който се очаква да има и трети сблъсък. Това означава, че в близката година е напрактика невъзможно Джошуа да се бие срещу американеца или \"Циганския барон\".\n                \n                \r\nБългаринът вече обяви пред , че ще има мач през април в САЩ, като съперникът му тепърва се изяснява. Но плановете му могат да добият неочакван обрат, тъй като е задължителен претендент на IBF.\n\r\nТова обаче едва ли ще стане преди есента, след като боксовото списание \"The Ring“ потвърди, че Антъни Джошуа и Джарел Милър са постигнали съгласие относно двубой на Медисън Скуер Гардън през юни месец. За дата са набелязали 1-ви или 8-ми, съобщава .\r\nБитката ще бъде излъчвана по най-новата платформа за предаване на професионален бокс – DAZN.\r\n\n\r\n ", "date": "2019.02.02", "title": "Обрат! Кобрата фаворит за бъдещ съперник на Джошуа"}
{"url": "https://www.dnes.bg/akoshtete-vqrvaite/2019/02/02/zodiite-koito-gi-chaka-strahoten-fevruari.400919", "text": "Вторият месец на годината ще е много щастлив за три зодиакални знака. Ето и кои са късметлиите през февруари.\r\n\r\n \r\nФевруари започва доста по-добре за Близнаците в сравнение с януари. Тези знаци се чувстват готови да превземат света! Кипят от енергия, поставят си много цели, които изпълняват лесно. Съдбата им поднася много приятни изненади и те се радват на късмет. Възможно е да отидат на екзотична почивка и така да се заредят с още повече сили и положително настроение. Работят над много проекти, което ще продължи и през март.\r\n \r\n\r\n \r\nПрез февруари те ще блестят! Толкова са чаровни, че влизат под кожата на всеки, уверени са и постигат каквото си наумят. Не се страхуват от нищо през месеца. Може дори да са леко ексцентрични и бунтарски настроени, но това ще им носи симпатии и успехи. Ще имат много забавни нощи с приятели, а задълженията ще им се струват леки и приятни.\r\n \r\n", "date": "2019.02.02", "title": "Зодиите, които ги чака страхотен февруари!"}
{"url": "https://www.dnes.bg/rusia/2019/02/02/i-rusiia-izliza-ot-dogovora-za-raketite-s-malyk-i-sreden-obseg.400993", "text": "Президентът Владимир Путин заяви, че Русия прекратява участието си в Договора за ликвидиране на ракетите със среден и малък обсег, предаде ТАСС. \n\n\"Ще постъпим по следния начин: Нашият отговор ще бъде огледален. Американските партньори обявиха, че прекратяват участието си в договора, и ние го прекратяваме\", каза Путин на среща с министрите на отбраната Сергей Шойгу и на външните работи Сергей Лавров.\n\r\nПутин каза, че в Русия е започнала работа по създаване на нови оръжия заради аналогични действия на САЩ. Ще бъде започната разработка на хиперзвукова ракета със среден обсег и наземно базиране. \n\r\n\"Съгласен съм с предложенията на министерството на отбраната за започване на работа по \"приземяване\" на ракетите \"Калибър\" и откриване на ново направление - създаване на хиперзвукова ракета с наземно базиране, със среден обсег\", каза Путин, цитиран от ТАСС.\n                    \n                    \n                \r\n\"Ще почакаме докато нашите партньори узреят да водят с нас равноправен и съдържателен диалог по тази важна тематика и за нас, и за нашите партньори, и за целия свят\", добави президентът на Руската федерация. \n\r\nВ петък американският държавен секретар Майк Помпео обяви излизането на Съединените щати от двустранното споразумение\n\r\nМалко по-рано през деня днес Китай обяви, че е против едностранното изтегляне на САЩ от Договора за ликвидиране на ракетите със среден и малък обсег и призовава Москва и Вашингтон да уредят разногласията си чрез диалог, предаде ТАСС, цитирайки говорителя на китайското министерство на външните работи Гън Шуан.\n\r\n\"Китай е против денонсирането на договора от страна на Съединените щати. Призоваваме САЩ и Русия да решат разногласията си чрез конструктивен диалог\", се казва в изявлението.\n\r\n ", "date": "2019.02.02", "title": "И Русия излиза от договора за ракетите с малък и среден обсег"}
