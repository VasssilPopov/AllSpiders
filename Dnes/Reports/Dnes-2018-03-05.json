{"url": "https://www.dnes.bg/mish-mash/2018/03/05/tezi-zodii-nai-mnogo-ceniat-spravedlivostta.369634", "text": "Повечето хора имат сравнително еднаква представа относно значението на думата \"справедливост\". Когато става дума за лични интереси обаче, нещата стават малко по-субективни. Това, което за един човек е честно, може да е несправедливо за друг. Някой, който е свикнал да се бори за оцеляване всеки ден, ще има съвсем различна представа за справедливостта, отколкото някой, който се е радвал привилегии и лукс през целия си живот.Астрологията може да помогне да разберете от какво другите хора се нуждаят и какво биха сметнали за справедливо. Представителите на някои зодии са по-загрижени за справедливостта, в сравнение с други. Кои са тези, за които справедливостта е висша ценност?Везните са толкова вглъбени в идеята за баланс във всяка ситуация, че за тях е много трудно нарочно да направят нещо несправедливо. Така или иначе, представителите на тази зодия не са бойци - те са преговарящи. Не мислете обаче, че те ще позволят да минете през тях. Ако Везните се изправят срещу някой, който не играе справедливо, ще направят каквото могат, за да се защитят. В крайна сметка справедливостта има значение, само когато правилата са еднакви за всички.Кои са останалите зодии четете на ", "date": "2018.03.05", "title": "Тези зодии най-много ценят справедливостта"}
{"url": "https://www.dnes.bg/za-da-se-razbirame/2018/03/05/7-te-krasivi-cvetia-koito-privlichat-liubovta.369619", "text": "За повечето хора стайните растения са обикновен декор на дома. Но едно помещение в дома с красиво цвете носи съвсем друга енергия и настроение.Както цветовете и детайлите, които избираме в дома си за повече благополучие, така и някои растения носят със себе си положителна енергия. В следващите редове може да видите кои от тях ще ви направят щастливи и ще привлекат в живота ви повече любов и мир. Красиво цвете, което не обича пряката слънчева светлина. На домакините на дома носи сила, успех и щастие в любовта.Цветето може да достигне височина до 30 см и има листа, чиято форма напомня много на сърца. Както подсказва името, то носи любов и щастие на своя притежател.", "date": "2018.03.05", "title": "7-те красиви цветя, които привличат любовта "}
{"url": "https://www.dnes.bg/stranata/2018/03/05/zaradi-topeneto-na-snega-kyshta-se-sruti-v-kiustendilsko.369780", "text": "Къща се е срутила в центъра на кюстендилското село Друмохар заради обилното снеготопопене след последните валежи. Пострадали няма, съобщи БНР.Къщата е над 100-годишна. Наследниците й не живеят в селото, а са в София и на гурбет в Италия.След снегонавяванията и разтапянето на снега в последните дни, гредите не издържали и къщата рухнала снощи около 18 часа на самия третокласен път за съседното село Ваксево.Изпратена е тежка техника и група от общината. Платното е разчистено и движението вече е възстановено. Участъкът е свлачищен.От години от общината пишат писма и подават сигнали да се укрепи теренът, но средства не се планират.\r\n ", "date": "2018.03.05", "title": "Заради топенето на снега: Къща се срути в Кюстендилско"}
{"url": "https://www.dnes.bg/stranata/2018/03/05/protesti-v-sofiia-i-plovdiv-podkrepata-za-lekaria-ubil-kradec-raste.369786", "text": "\nПодкрепата за лекаря, застрелял крадец в дома си нараства.След двудневни протести в Пловдив, софиянци също излязоха на улицата с искане за освобождаване на задържания лека Иван Димитров. Той бе арестуван, защото уби крадец, влязъл в дома му. Убитият е известният с богато крими досие Жоро Джавизов-Плъха. \r\nВ Пловдив протестът започна по обяд пред сградата на второ РПУ, а оттам хората се отправиха на шествие към сградата на прокуратурата.Близки, приятели и възмутени граждани, които се включиха в протеста, искаха да попитат с какви мотиви вече 48 часа д-р Димитров продължава да бъде в ареста, съобщи .\n\n\n\nКъм недоволните граждани се присъединиха таксиметрови шофьори и симпатизанти на двата големи пловдивски футболни отбора \"Ботев\" и \"Локомотив\".В София протестът, организиран в социалните мрежи от мото клан \"Велика България\" продължава. Събралите се хора блокираха кръстовището пред Съдебната палата в столицата и поискаха при тях да дойде главният прокурор Сотир Цацаров, който да нареди освобождаването на д-р Димитров.Според събралите се хора всеки на негово място би направил същото. Именно заради това гражданите са организирали и подписка, в която до началото на днешния ден имаше над 11 хиляди подписа.С нея те искат случаи като този да бъдат разглеждани като такива, в които човек се отбранява.Протестиращите направиха шествие по бул. \"Витоша\", след това се завърнаха пред Съдебната палата и изразиха желанието си д-р Димитров да бъде освободен.По случая е назначена ДНК експертиза, а също тройно съдебно-медицинска и химическа експертиза, която трябва да установи дали по ръцете на д-р Иван Димитров има барут.Въпросът, който ще реши до голяма степен изхода на този случай обаче е дали смъртта на Жоро Плъха е настъпила в апартамента или е стреляно по него извън жилището.Утре изтичат 72-та часа за предварително задържане и държавното обвинение трябва да се произнесе дали ще поиска постоянно задържане за д-р Димитров или ще го пусне на свобода.\r\n                        \r\n                        \r\n                        \r\n                    ", "date": "2018.03.05", "title": "Протести в София и Пловдив: Подкрепата за лекаря, убил крадец, расте"}
{"url": "https://www.dnes.bg/index/2018/03/05/zakachki-na-oskarite-shegichki-s-putin-strelichki-kym-trymp.369781", "text": "В намеци, намигвания, шеги и откровени политически коментари мина голяма част от церемонията по връчването на тазгодишните Оскари.Най-големият победител в надпреварата за статуетките тази година стана филмът \"Формата на водата\".\r\nМакар и по-малко от други години, политическите шеги не липсваха, на тържествената сцена.Още в началото на вечерта водещият за втора поредна година Джими Кимъл направи коментар по повод скандалите с Харви Уайнстийн, движението #MeToo и статуетката Оскар.\"Оскар тази година става на 89 години. Оскар е много уважаван човек в Холивуд, погледнете го само – държи си ръцете така, че да се виждат. Няма пенис”, каза Кимъл, цитиран от bTV.\n\n\nНачалото на церемонията започна и с шега по адрес на американския президент Доналд Тръмп: \r\n\"Самият Доналд Тръмп нарече филма \"Бягай” най-добрите три четвърти от филм за тази година”, каза Кимъл. Хорърът разглежда темата за расизма и беше номиниран в четири категории, като спечели за \"Най-добър оригинален сценарий”.Кимъл си направи шега и по адрес на вицепрезидента Майк Пенс.\"Не правим филми като \"Назови ме с твоето име” за пари. Правим ги, за да вбесим Майк Пенс”, коментира водещият.\"Назови ме с твоето име” разказва историята на любовта между двама мъже, а вицепрезидентът на САЩ неведнъж се е изказвал остро за хората с различна сексуална ориентация.Стрелички хвърчаха и към руския президент Владимир Путин. Той \"попадна\" на сцената на Оскарите заради допинг скандала, който стана причина Русия да получи забрана за участие в Зимните Олимпийски игри.Продукцията на \"Нетфликс” \"Икарус” беше наградена в категория \"Най-добър документален филм”. Лентата е базирана на интервюта с д-р Григори Родченков – човекът, изобличил руските спортисти в използването на допинг.Посвещаваме тази награда на д-р Григори Родченков, нашият безстрашен изобличител, който сега живее в голяма опасност. Надяваме се \"Икарус” да подейства като събуждане за Русия, но и за това колко е важно да казваме истината”, заяви от сцената създателят на филма Брайън Фогъл.Кимъл не пропусна също да коментира награждаването с думите \"Е, вече знаем, че Путин не е подправил поне тази надпревара”Много от официалните гости носиха вече познатите черни значки на движението \"Времето свърши” (Time’s Up), което беше създадено след обвиненията срещу Харви Уайстийн в сексуален тормоз. То предоставя правна помощ на жертви на тормоз.Освен тях, обаче, част от звездите бяха заболи на реверите си и оранжеви значки с американското знаме. Те са от движението \"Всеки град за оръжейна безопасност” и отдават почит на убитите 17 деца от училището в Паркленд.На церемонията като официални гости присъстваха и редица активисти на #MeToo, Time’s Up, Black Lives Matter и други организации.\r\n ", "date": "2018.03.05", "title": "Закачки на Оскарите: Шегички с Путин, стрелички към Тръмп"}
{"url": "https://www.dnes.bg/balkani/2018/03/05/rosatom-zapochva-prez-april-da-stroi-aec-akkuiu-v-turciia.369782", "text": "Руската държавна корпорация \"Росатом\" планира през април да започне наливането на \"първия бетон\" на атомната електроцентрала \"Аккую\" в Турция. Това съобщи ТАСС, цитирана от БТА.За стартиране на реализацията на проекта са необходими 101 лиценза, като до момента са получени 90 от тях.АЕЦ \"Аккую\" с четири енергоблока ВВЕР-1200 трябва да бъде построена в окръг Мерсин на брега на Средиземно море до 2021 г.Споразумение за това Русия и Турция сключиха през май 2010 г. Общият обем на инвестицията се изчислява на 22 милиарда долара.Към момента проектът се финансира изцяло от руска страна. \"Росатом\" има право да продаде до 49 процента от проекта на заинтересовани инвеститори.\r\n ", "date": "2018.03.05", "title": "Росатом започва през април да строи АЕЦ \"Аккую\" в Турция "}
{"url": "https://www.dnes.bg/notifikacii/2018/03/05/ekshyn-vyv-vyzduha-gol-pytnik-napadna-stiuardesa.369783", "text": "20-годишен студент от Бангладеш се съблече гол в самолет и нападна стюардеса. Наложило се екипажът и пасажери да го озаптят, а на земята младият мъж бил арестуван.Екшънът се разиграл в полет до Малайзия. Той започнал малко след излитането на самолет на Malindo Air от летището в Куала Лумпур в събота, съобщи АФП, като се позова на местни медии, пише dir.bg.Пътникът - студент в малайзийски университет, свалил дрехите си и започнал да гледа порно на лаптопа си. Отначало, след като му била направила забележка, той уж се съгласил да се облече след настояване на бордния персонал. След това обаче опитал да прегърне една от стюардесите и други членове на бордния персонал. Щом не му отвърнали със същото обаче, той станал агресивен и нападнал стюардесата. Нейни колеги и други пасажери успели да озаптят нападателя и му вързали ръцете с част от дреха. Когато самолетът пристигнал в столицата на Бангладеш - Дака, младият мъж бил задържан. \r\n ", "date": "2018.03.05", "title": "Екшън във въздуха: Гол пътник нападна стюардеса"}
{"url": "https://www.dnes.bg/eu/2018/03/05/pytna-karta-po-evtin-rouming-v-zapadnite-balkanite.369784", "text": "Българският еврокомисар по цифрова икономика и общество Мария Габриел е изготвила пътна карта за поевтиняване на таксите за роуминг в страните от Западните Балкани. Очаква се тя да я представи на конференция на Групата на ЕНП, организирана от евродепутатите Андрей Ковачев и Ливиа Ярока. Това съобщи пресцентърът на ЕНП, цитиран от БТА.\"Комисар Габриел ще представи пътна карта за намаляване на цените за роуминга и за пускане на широколентов достъп в региона като начин за повишаване на цифровата свързаност на посланиците на страните от Западните Балкани и заинтересованите страни от сектора\", каза Ковачев.Европейска перспектива и свързаност на Западните Балкани (Албания, Босна и Херцеговина, Република Македония, Черна гора, Сърбия, Косово) е един от приоритетите на българското председателство на Съвета на ЕС. По време председателството си България иска да постигне видими резултати в осигуряването на свързаност със Западните Балкани - във въздушната, транспортната, цифровата, както и в образователната сфери, се припомня в съобщението.Намаляването на цените на мобилния роуминг е една от тези конкретни стъпки. Сега таксите за роуминг са абсурдно високи. Например един български абонат, който е в съседна Република Македония, може да плати около 15 евро на мегабайт мобилен интернет и около 3 евро на минута за разговор.Представители на Европейската комисия се срещнаха в Брюксел с представители на телекомуникационните компании в Западните Балкани, за да обсъдят начините за намаляване на таксите за роуминг. Въпреки че фирмите са търговски организации, те могат да проучат различни варианти, например доброволни търговски споразумения между тях.Ще научим във вторник какви са последните събития в тази област и какво остава да бъде направено, се посочва в края на съобщението. \r\n ", "date": "2018.03.05", "title": "Пътна карта: По-евтин роуминг в Западните Балканите"}
{"url": "https://www.dnes.bg/eu/2018/03/05/es-s-preduprejdenie-kym-sasht-25-mito-vyrhu-us-stoki.369785", "text": "Европейският съюз предупреди САЩ, че ще наложи 25 процента мито върху вноса на стоки от САЩ, ако президентът Доналд Тръмп обложи вноса на стомана от Европа.Списъкът с американски стоки включва дънките \"Ливайс\" и бърбъна, каза еврокомисарят по търговията Сесилия Малмстрьом пред BBC, цитирана от bTV.Тя уточни, че Евросъюзът ще изчака окончателното решение на Доналд Тръмп, преди да въведе реципрочната мярка. Миналата седмица Тръмп заяви, че \"търговските войни са хубаво нещо\" по повод на намерението си да обмити европейската стомана.Малстрьом отбеляза, че ако това се случи, Брюксел ще постави въпроса пред Световната търговска организация.\r\n ", "date": "2018.03.05", "title": "ЕС с предупреждение към САЩ: 25% мито върху US-стоки!"}
{"url": "https://www.dnes.bg/izvanrelsi/2018/03/05/do-prozoreca-greda-stena-gledki-v-hotelite.369572", "text": "От тухлени стени, до замъглени прозорци и строителни площадки, огорчените гости на хотелите споделят някои от далеч не толкова възхитителните гледки, които се разкриват от прозореца на спалнята им.\r\nЕдуардо М. от Чили например е крайно разочарован, след като се настанява в Orchard Garden Hotel в Сан Франциско.\r\nВместо спираща дъха гледка, на която се е надявал, той споделя, че когато влиза в стаята си, вижда ужасна тухлена стена, когато погледне през прозореца.\r\nНякои от най-неприятните гледки, които се разкриват от прозорците на хотелите, вижте ги в галерията на", "date": "2018.03.05", "title": "До прозореца греда, стена: Гледки в хотелите!?"}
{"url": "https://www.dnes.bg/obshtestvo/2018/03/05/ruskiiat-patriarh-v-bylgariia-politik-ili-duhovnik.369789", "text": "Противоречиви реакции, одобрение и критики, съпроводиха визитата на руския патриарх Кирил в България. Той пристигна за отбелязването на 140-ата годишнина от Освобождението на България.Самият патриарх на Русия си тръгна обиден от страната ни, заради недостатъчната признателност към руския принос за свободата ни.Според повечето му критици обаче патриарх Кирил се е държал повече като политик, отколкото като духовник. Има и хора, които го одобряват, според тях той е оставил добри впечатления с грижата си за единството на православието.Посещението на руския патриарх мина на фона на информация, че няколко българи са били посетени в навечерието на 3-и март в домовете си заради техни постове в социалните мрежи, в които службите съзрели заплаха срещу духовника.\nЕдин от тях - отец Рафаил, изрази пред БНР възмущението си от \"крещящото нарушаване\" на гражданските му права. \"Руският патриарх не дойде в ролята на духовник, нека да не се лъжем. Той дойде в ролята на политик, за да предаде определени послания\", каза още отец Рафаил.Според него \"има един процес на тласкане на България в Евразийската орбита, за съжаление и с посредничеството на Българската църква, по-точно със Синода й\".Визирайки действията на службите, отец Рафаил каза, че \"виждаме една все по-репресивната българска власт, която започва да действа с все по-милиционерски методи, познати ни от преди 28 години\".Той обясни причината, поради която е бил \"профилактиран\": \"Някой беше сложил коментар (в социална мрежа), че трябва да бъде посрещнат руският патриарх с Макаров, вероятно се има предвид не посланикът на Руската федерация, а съответната марка пистолет и аз отдолу съм коментирал – \"Със сребърен куршум J\". \"Очевидно никой не би приел това като заплаха… Това цели нещо друго – цели сплашване и ограничаване на свободата\", каза отец Рафаил.По-друга е оценката за посланията руския патриарх Кирил на богослова Мариян Стоядинов, който е най-впечатлен от словата му за единството на православието.\"Хората, които са запознати с процесите в съвременното православие, няма как да отрекат, че това е най-важната тема. Тя беше послание към всички, които по някакъв начин поставят въпросителна пред мечтата… за единство на православната църква\", каза той.Според Стоядинов има сериозно напрежение между поне два лагера в съвременното православие, така че грижата за единството на православието трябва да е водеща.\"Патриархът каза и нещо друго – жестът е върнат, дългът е изпълнен, т.е. руската църква е направила твърде много, за да излезе нашата църква от изолацията и схизмата, която много лесно може да бъде провокирана или предизвикана отново\", каза богословът.\r\n ", "date": "2018.03.05", "title": "Руският патриарх в България: Политик или духовник?"}
{"url": "https://www.dnes.bg/health/2018/03/05/5-te-hrani-koito-predpazvat-ot-rak.369615", "text": "В основата на доброто здраве е начинът ни на хранене. Доказано е, че има храни, които помагат в борбата с раковите клетки, доставящи и важни хранителни елементи на организма ни.Те поддържат енергийните нива в норма, подобряват храносмилането, грижат се за фигурата и най-вече ни правят по-здрави. Кои 5 храни се борят с раковите клетки, вижте в следващите редове.Ароматните плодове са богати на антиоксиданти, елагична киселина. Антиоксидантите и киселините в ягодите са известни с това, че помагат в борбата със свободните радикали и намаляват риска от развитието на рак на кожата, гърдата, белите дробове и дори пикочния мехур. За да извлечете максимума от плодовете, всеки ден хапвайте по една купичка от тях. Освен с мощните си противоракови свойства, те са известни и с това, че пазят сърцето, което ги поставя и в групата на така наречените суперхрани.Бок чой е вид китайско зеле и съдържа съединение наречено брасинин, за което е известно, че има мощно действие срещу раковите клетки. Ако не успеете да намерите бок чой, заменете го с някои от другите изброени зеленчуци, като консумирайте от тях 2-3 пъти седмично.", "date": "2018.03.05", "title": "5-те храни, които предпазват от рак "}
{"url": "https://www.dnes.bg/politika/2018/03/05/cherven-telefon-borisov-i-putin-za-belene-balkan-i-turski-potok.369788", "text": "Президентът на Русия Владимир Путин и българският премиер Бойко Борисов обсъдиха енергийните проекти, темата за Западните Балкани и двустранният диалог между София и Москва.Двамата проведоха телефонен разговор, по време на който Путин поздрави Борисов \r\nпо случай националния празник на България. Това се случва два дни след като руският патриарх Кирил изрази разочарованието си, че страната ни омаловажава ролята на Русия за Освобождението.   По време на разговора Борисов е разказал на Путин за акцента на Българското председателство върху Западните Балкани – изграждане на транспортна и дигитална свързаност в региона, както и развитие на електроенергийната и газопреносната инфраструктура. \n\n\nКоментирано беше и провеждането на среща между двамата по време на Българското председателство, съобщи правителственият пресцентър.Борисов представил пред Путин идеята си за развитие на проекта за АЕЦ \"Белене\" като общобалкански и обяснил, че тя е срещнала подкрепа от колегите му от страните от Западните Балкани. Президентът Путин изразил готовност страната му да се включи в обсъжданията при подновяване на работата по проекта.По време на разговора е било обсъдено и развитието на газовия хъб \"Балкан\" и възможностите за директни доставки на газ за България при взаимоизгодни условия и пълни гаранции от страна на Европейската комисия. В тази връзка било коментирано и изграждането на газопровода \"Турски поток\".Путин обяснил, че проектът в голямата си част е изпълнен, а Борисов информирал, че се очаква на 1 юни да е готова интерконекторната връзка между България и Турция. Разгледан бил и вариантът за изграждане на отклонение от газопровода \"Турски поток\", което да достига пряко до хъба.\"Бойко Борисов и Владимир Путин подчертаха, че двустранният диалог се развива добре и се наблюдава напредък в отношенията в редица сфери на икономиката, в търговията и туризма. Отчетено беше, че стокооборотът между България и Русия е нараснал с 24% през 2017 г., а туристите, посетили страната ни, са близо 560 хил., което е с 1,3 на сто повече от 2016 г.\", се казва още в правителственото съобщение.\r\n ", "date": "2018.03.05", "title": "Червен телефон: Борисов и Путин за \"Белене\", \"Балкан\" и Турски поток"}
{"url": "https://www.dnes.bg/notifikacii/2018/03/05/3d-organi-tela-pod-naem-rodenite-sled-1970-g-shte-nadhitriat-smyrtta.369790", "text": "Вечният живот скоро ще е възможен! И не благодарение на медицината, фармацевтиката или Бог, а на технологиите.Според учения д-р Йън Пиърсън след 2050 година те ще избавят хората от зависимостта им от физическото тяло. Така, изчислява д-р Пиърсън, родените след 1970-та година ще Родените след 1970 г. ще живеят вечно и ще надхитрят смъртта. Това смята ученият д-р Йън Пиърсън. Той е убеден, че след 2050 г. благодарение на технологията хората вече няма да са зависими от физическото си тяло.Д-р Пиърсън разкрива няколко начина, по които технологиите ще помогнат на хората да надхитрят смъртта. Единият от тях е чрез подмяна на органи и части от тялото, пише \"\". Това може да се направи чрез генно инженерство, което спира или обръща процеса на стареенето на клетките. Съществуващи вече изследвания показват, че може да се променят определени части от ДНК-то, без да се навреди на други сектори на генома.Като алтернатива може да се заменят жизнените органи на тялото с нови. Много учени от целия свят вече работят върху създаването на човешки органи, като използват 3D принтери. Те са заредени със стволови клетки, които един ден могат да направят донорите на човешки органи излишни.Другата възможност за вечен живот е виртуалната реалност като алтернатива за запазване на човешкото съзнание.Според д-р Пиърсън обаче много по-вероятно да увеличим продължителността на живота си по по-различен начин - чрез роботите. Той прогнозира, че след 50 г. хората ще могат да наемат роботозирани тела, като прехвърлят съзнанието си в тях, навсякъде по света.Това ще става както сега се наема кола във всяка страна.\"Ако искаш да прекараш вечерта в Австралия и да отидеш в операта в Сидни, можеш да наемеш андроид тяло\", казва Пиърс. Това означава, че дори когато физическото тяло умре, хората все пак ще може да използват съзнанието си, което ще бъде съхранявано на компютър. А в реалния свят те ще живеят, използвайки реалистични роботи.За това свидетелства и напредъкът на секскуклите, които изглеждат доста човекоподобни. Според д-р Пиърс именно те може да са ключът към развитието на андроид телата.Човек ще може да избира дали да има мъжко или женско тяло, което да бъде на млад или стар човек.\"Един ден тялото ви ще умре - може би ще ви удари автобус или ще има неприятно заболяване, но това няма да има значение, защото умът ви ще бъде запазен\", твърдят учени.До 2050 г. това ще бъде възможно само за богатите и известните. \"Повечето хора от средната класа и нормални доходи вероятно ще могат да си позволят тази процедура през 2060 г.\", смята д-р Пиърс.\r\n ", "date": "2018.03.05", "title": " 3D органи, тела под наем… Родените след 1970 г. ще надхитрят смъртта "}
{"url": "https://www.dnes.bg/politika/2018/03/05/dyrjavata-da-kupi-chasti-ot-chez-ne-e-liberalno-otchete-dps.369766", "text": "ДПС е против намесата на държавата в сделката за купуването на ЧЕЗ. \r\n\"Държавата да се меси в сделки мисля, че не е либерален подход\", коментира лидерът на движението Мустафа Карадайъ на пресконференция след първата част на семинар, организиран от ДПС, за отвореното управление и привличането на гражданите в процеса на вземане на решения.\n\n\n\r\n\"Остатъчният пакет от ЕРД-тата, съвсем скоро, преди няколко години, мисля, че първото правителство на Борисов ги приватизира.Само в рамките на няколко години, ако властта и държавата има друго мнение, иска да развива друг процес, то според нас това не е либералният подход. Ако има такъв ход само след няколко години пак ще ги приватизираме тези придобити от държавата акции\", каза Карадайъ по повод намерението държавата да закупи контролен пакет от акции на дружество, включително и ЧЕЗ.\r\nКарадайъ каза още, че ДПС има готовност вече да участва на избори. \r\nИ допълни, че след изборите през 2017 г. се е получило обединение на избирателите на партията, като каза, че този процес продължава и в момента.\r\n\"Избирателите на ДПС са в процес да се обединяват\", допълни той.", "date": "2018.03.05", "title": "Държавата да купи части от ЧЕЗ? Не е либерално, отчете ДПС"}
{"url": "https://www.dnes.bg/usa/2018/03/05/koi-na-kogo-se-rovi-sasht-se-namesvali-vyv-vota-na-rusiia.369767", "text": "Русия има доказателства, че Съединените щати опитват да се намесят в президентските й избори, заяви днес руският заместник-министър на външните работи Сергей Рябков, цитиран от РИА Новости, предаде БТА като се позова на Ройтерс.\n\n\n\r\nСАЩ опитват да всеят хаос в Русия и американските санкции целят да дестабилизират страната, каза Рябков на заседание на временната комисия към Съвета на федерацията за защита на държавния суверенитет и предотвратяване на намеса в делата на Русия.\r\nСпоред доклад на тази комисия към горната камара на руския парламент западните програми за намеса се прилагат все по-внимателно и често са завоалирани.\r\n\"Чуждите подривни програми често се формират на принципа на мозайката по такъв начин, че почти всеки елемент от нея може да изглежда като случайно събитие, спонтанно, без външен контролен център и на пръв поглед не противоречи на закона\", се казва в доклада.\r\n\"Грубата и противоправна намеса на официален Вашингтон в суверенните дела на редица държави членки на ООН\" не бива да се отъждествява с целия американски народ, а с \"представителите на обществено-политическите, научни и експертни кръгове\", се допълва в доклада, който нарича ситуацията в САЩ \"диктатура на малцинството\".", "date": "2018.03.05", "title": "Кой на кого се рови? САЩ се намесвали във вота на Русия"}
{"url": "https://www.dnes.bg/kino/2018/03/05/hubavata-salma-nai-zle-oblechenata-na-oskar-ite.369764", "text": "Червеният килим на наградите \"Оскар\" изобилстваше от красиви тоалети, но както винаги някои звезди направиха впечатление с неуместния си избор, съобщи в. \"Мирър\", цитиран от БТА.\n\r\nАктрисата Салма Хайек озадачи зрителите с лилавата си рокля с волани, обсипана с пайети и кристали.\r\nМузикантката Сейнт Винсент приличаше на подобие на Лайза Минели от \"Кабаре\". \r\nКъсият й черен тоалет с огромен бухнал ръкав и шапка с пера направиха много лошо впечатление.\r\nРоклята на актрисата и телевизионна водеща Кели Рипа отпред беше черна, но отзад имаше розови и зелени декорации, които бяха като извадени шалове от шапка на клоун. \r\nБланка Бланко заложи на деколте до пъпа и цепка, разкриваща целия й крак. Сякаш се надяваше да духне вятър и да отвее роклята й. \r\nОбикновено безупречната Зендая успя да прикрие красивото си тяло в безформена огромна рокля. \r\nУпи Голдбърг избра момичешка рокля с флорални мотиви, но я комбинира с готическо червило. \r\n ", "date": "2018.03.05", "title": "Хубавата Салма – най-зле облечената на \"Оскар\"-ите"}
{"url": "https://www.dnes.bg/mish-mash/2018/03/05/kliukarki-a-zashto-zabriavame-kliukarite.369768", "text": "Мъжете клюкарстват колкото жените и много по-често от тях одумват колегите си, установиха израелски учени, цитирани от в. \"Дейли мейл\" и БТА.\r\nУчeните от университета \"Ариел\" са анкетирали за изследването си повече от 2200 души. Те ги накараха да си представят, че описват на приятел човек, с когото са се запознали и анализираха отговорите. Така те установиха, че и двата пола клюкарстват в службата. Докато жените обаче са доброжелателни към колегите си, мъжете се опитват да ги компрометират. \r\nКлюките осигуряват начин на жените да си съперничат по незастрашаващ физически начин, докато за мъжете са средство за изграждане на самоувереност, заключиха учените.\r\nРезултатите не само оспорват общоприетото схващане, че жените клюкарстват повече от мъжете, но и показват че нежният пол е по-мил.\r\n ", "date": "2018.03.05", "title": "Клюкарки? А защо забряваме клюкарите?"}
{"url": "https://www.dnes.bg/stranata/2018/03/05/do-20-dni-start-na-stroeja-na-hemus-ot-iablanica-do-boaza.369769", "text": "До 20 дни ще започне реалното строителство на новия участък от магистрала \"Хемус\" от Ябланица до пътен възел \"Боаза\". Това съобщи регионалният министър Николай Нанков пред БНР.\n\nТой съобщи, че че проектирането на участъка от Ябланица до пътен възел \"Боаза\" вече приключва.\"До 20 дена стартираме с реалното изпълнение, в рамките на година и половина да сме завършили тези 10, 3 километра. Паралелно с това в момента тече проектирането и тежката геология, която се извършва, в участъка между пътен възел \"Боаза\" и разклона Ловеч-Плевен. 52 километра е дължината, ще го разделим на три етапа и в средата на година ще стартираме с обществената поръчка за избор на изпълнител\", каза министърът.Нанков съобщи, че с новото проектиране на участъка от пътен възел \"Боаза\" до разклона за Ловеч и Плевен ще бъдат спестени 300 милиона лева от държавния бюджет.\r\n ", "date": "2018.03.05", "title": "До 20 дни: Старт на строежа на \"Хемус\" от Ябланица до \"Боаза\""}
{"url": "https://www.dnes.bg/eu/2018/03/05/oficialno-prezidentyt-predloji-merkel-za-kancler.369770", "text": "Германският президент Франк-Валтер Щайнмайер предложи официално Ангела Меркел за канцлерския пост.\n\nВ посланието си до Бундестага (долната камара на парламента) съгласно член 63 от германската конститутуция президентът предложи Ангела Меркел да бъде избрана за федерален канцлер, съобщи ДПА, цитирана от БТА.\r\nКога ще бъде избрана тя решава Бундестагът, се казва в комюнике от президентската канцелария, цитирано от ТАСС.\r\nОчаква се канцлерката да бъде преизбрана за четвърти мандат на 14 март.\r\nМеркел изрази надежда, че ще бъде преизбрана, както е планирано, и заяви, че ще използва цялото си влияние и сили новото правителство да работи добре за германския народ.\r\n ", "date": "2018.03.05", "title": "Официално: Президентът предложи Меркел за канцлер"}
{"url": "https://www.dnes.bg/notifikacii/2018/03/05/turciia-kym-gyrciia-elate-na-imiia-shte-gi-branim-do-smyrt.369771", "text": "Съветник на президента Реджеп Ердоган направи провокативно изказване по адрес на Гърция за съдбата на островите Имия.Искрите между двете държави прехвърчат отново след като неотдавна самият Ердоган каза, че в ексклузивната икономическа зона ЕИЗ на Кипър не може да се прави нищо без позволението на Анкара.\n\"Искат да изпробват решимостта ни? Ние каним Гърция да отиде на (островите) Имия. В случай, че нещо подобно се случи, ние ще ги защитаваме до смърт. Ще направим това веднага щом нашият лидер, президентът Ердоган, ни нареди\", заяви съветникът Игит Бюлут в интервю пред турската държавна телевизия TRT, пише \"Фокус\".Това не е първият случай, в който главният съветник на Ердоган предизвиква Гърция с изказвания за Имия, припомня електронното издание на гръцкия вестник Protothema.Преди един месец той отправи директни заплахи към гръцкия премиер и министрите от правителството му. По време на телевизионно шоу той заплаши, че \"Атина ще усети гнева на Търция по-силно и от Африн. Ще счупим ръцете и краката на служебните лица, премиера или всеки министър, който посмее да стъпи на Имия\".\r\n ", "date": "2018.03.05", "title": "Турция към Гърция: Елате на Имия, ще ги браним до смърт"}
{"url": "https://www.dnes.bg/football/2018/03/05/smyrtta-na-astori-razsledvat-nepredumishleno-ubiistvo.369773", "text": "Образувано е дело по подозрение  за непредумишлено убийство на капитана на Фиорентина Давиде Астори. Това съобщи прокурорът Удине Антонио Де Николо, цитиран от БТА.\n\n31-годишният италиански национал беше открит мъртъв в хотелската си стая в неделя сутринта. Отборът на Фиорентина бил в хотел в Удине преди гостуването си на Удинезе в Серия А.\"Образувахме дело по подозрение за непредумишлено убийство. До момента няма заподозрени. Ще направим аутопсия на Астори и в близко бъдеще ще станат известни резултатите\", заяви Де Николо пред \"Football Italia\"Вчера прокурорът заяви, че Астори е починал в съня си вследствие от \"спиране на сърдечната дейност по естествени причини\".\r\n ", "date": "2018.03.05", "title": "Смъртта на Астори: Разследват непредумишлено убийство!"}
{"url": "https://www.dnes.bg/politika/2018/03/05/bojidar-dimitrov-s-kan-kubrat-prezidentska-republika-i-az-nachelo.369774", "text": "\nБившият шеф на Националния исторически музей Божидар Димитров основа свое движение и го нарече \"Кан Кубрат\". Той обяви, че целта му е да смени формата на управление от парламентарна в президентска република и на шега или не каза, че той би я оглавил.\"След едно 3-годишно обсъждане в \"Боянския клуб”, който първоначално се събраха 20 професори, стигнахме до мнението, до което са достигали много светли умове в световната история, че парламентарната република има свойството да се изчерпва\", каза днес Димитров, цитиран от \".\n\n\nВ подкрепата на това твърдение той цитира думите на президента Румен Радев отпреди месец, че парламентарната република е атрофирала. Последното доказателство пък били изборите в Италия от вчера.\"Кандидатите за министър-председател са един продавач на пици, един комик и един чистач. Това е положението с парламентарната република. Тя има свойството да се нацепва”, каза историкът.Димитров изрази надежда, че смяната на формата на държавното управление ще стане скоро със свикване на Велико Народно събрание.На въпрос дали има човек, който да оглави една такава президентска република, Димитров отговори така: \"Да, аз!\"Сред учредителите на \"Кан Кубрат\" бяха арх. Миломир Богданов, Христо Бойчев, певецът Константин Георгиев – Коцето Калки и др. Сред желаещите да станат членове на новото движение са и професорите Михаил Константинов, Нина Дюлгерова, Веско Панов, акад. Георги Марков, д-р Мария Леви и др.\r\n ", "date": "2018.03.05", "title": "Божидар Димитров с \"Кан Кубрат\": Президентска република и аз начело! "}
{"url": "https://www.dnes.bg/stranata/2018/03/05/bagerite-vlizat-razchistvat-apetitni-tereni-krai-moreto-ot-socbungala.369775", "text": "\r\n                        \r\n                        \r\n                        \r\n                    Апетитни терени край морето по Южното Черноморие се разчистват от бунгала, строени по времето на социализма.Багерите влезли в къмпинг Нестинарка през почивните дни и разрушили две от бунгалата, собственост на Христина Христова. Това става след издадена заповед на кмета на община Царево  Георги Лапчев, съобщи .Според градоначалника голяма част от постройките са с неизяснена собственост и са незаконни.Пловдивска фирма е закупила от общината парцел на брега на морето. В част от имота попадат и двете бунгала. Според собственичката им, която ги стопанисва от 17 години, търгът е бил опорочен. Тя смята, че първо тя е трябвало да получи предложение да ги купи.Бунгалата са строени през 1987 година и са били част от държавна почивна база. През 2001 година Христина Христова става собственик на 18 от тях. Твърди, че са законни и притежава всички документи.", "date": "2018.03.05", "title": "Багерите влизат: Разчистват апетитни терени край морето от соцбунгала"}
{"url": "https://www.dnes.bg/stranata/2018/03/05/i-lekarite-zad-d-r-dimitrov-ne-e-prestypnik-pusnete-go.369772", "text": "И лекарите в Пловдив застанаха зад д-р Иван Димитров и поискаха освобождаването му от ареста.Шефът на Реанимацията в МБАЛ Пловдив бе задържан след като уби крадец, влязъл в дома му. Жертвата, Жоро Плъха, е с няколко присъди. Тази сутрин хиляди пловдивчани излязоха на протест в защита на арестувания лекар с призив той да бъде освободен. \n\n\n\"Ръководството на Регионалната лекарска колегия в Пловдив настоява за незабавното освобождаване на д-р Димитров от ареста“, съобщи по време на протеста д-р Георги Кръстев, председател на колегията, съобщи \"Фокус“.Лекарите от Пловдив са получили подкрепата на колегите им от София и Стара Загора, които имат същите искания.\"Д-р Димитров не е престъпник и няма да се укрие\", каза д-р Кръстев.\"Нека се проведат всички следствени действия по законен ред, но не е редно едно семейство да стои извън дома си заради това дни наред,“ заявиха от лекарската колегия.\r\n ", "date": "2018.03.05", "title": "И лекарите зад д-р Димитров: Не е престъпник, пуснете го!"}
{"url": "https://www.dnes.bg/health/2018/03/05/lechenie-na-zaharen-diabet-kakvo-triabva-da-znaem.369593", "text": "Захарният диабет е метаболитно заболяване, характеризиращо се повишаване на нивата на кръвната захар в резултат на намалена инсулинова секреция, нарушено инсулиново действие или и двете заедно. Най-общо има два типа захарен диабет – тип 1, който е автоимунно обусловен – налице са  антитела към собствените, произвеждащи инсулин клетки на пакреаса и тип 2, при който се асоциира най-често със затлъстяване и инсулинова резистентност – невъзможност за осъществяване на инсулиновото действие на ниво клетка. И макар двата типа захарен диабет да се различават много по причините си настъпване, възрастово преразпределение, вид на лечението и други, в основата и на двата подтипа е повишената кръвна захар.  Хроничното излагане на тъканите и клетките на тялото ни на високи нива на глюкоза, крие негативни последици за малките и големите кръвоносни съдове. От тук произлизат т. нар. микросъдови усложнения (диабетна ретинопатия, нефропатия и полиневропатия) и макросъдови усложнения (типичен пример за атеросклероза на големите артерии – коронарна болест на сърцето, мозъчна-съдова болест, хронична артериална недостатъчност на крайниците).  За добрия контрол на захарния диабет е много важно постигането на комплексен терапевтичен подход, който включва петте важни стълба в лечението на заболяването.  Днес се знае, че „свръхдобрия” контрол на кръвните захари с цената много епизоди на хипогликемия (ниска кръвна захар) не е най-доброто решение за един диабетик в напреднала възраст, с голяма давност на заболяване и редица придружаващи заболявания. И ако при един млад диабетик с току-що диагностициран захарен диабет и без придружаващи заболявания, целта на лечението ще е да се постигнат кръвни захари близко до нормалните, то при по-възрасттния пациент целите ще са по-високи. Днес на преден план се поставя т.нар. индивидуализиран подход.  Препоръчва се при всички пациенти със захарен диабет понижаване на HbA1c < 7,0%. Тази стойност на гликирания хемоглобин е праг, над който започват микросъдовите усложнения.  Прицелни стойности на HbA1c между 6,0-6,5% се препоръчва при лица с наскоро диагностициран захарен диабет, с очаквана голяма продължителност на живот, без сърдечно-съдови заболявания и усложения на диабета, и липса в анамнезата на чести хипогликемии.  По-високите прицелни стойности на HbA1c между 7,5-8,0% се препоръчват при лица с дългогодишен захарен диабет, наличие на едно или повече усложнения на заболяването, очаквана по-кратка продължителност на живот и данни за множество хипогликемии.  ", "date": "2018.03.05", "title": "Лечение на захарен диабет: Какво трябва да знаем?"}
{"url": "https://www.dnes.bg/eu/2018/03/05/pet-zvezdi-v-gotovnost-da-napravi-pravitelstvo-v-italiia.369776", "text": "Лидерът на Движение \"Пет звезди\" Луиджи ди Майо смята, че има правото да състави следващото правителство на Италия. Майо обяви това часове след като стана ясно, че формацията му е най-голямата партия на Италия след вчерашните парламентарни избори, предадоха Франс прес и Ройтерс, цитирани от БТА.\"Имаме отговорността да дадем правителство на Италия. Ние сме политическа сила, която представлява цялата страна, нещо което не мога да кажа за другите формации и това неизбежно ни придвижва към управлението на страната\", заяви 31-годишният Ди Майо на пресконференция в Рим.\n\n\"Движение \"Пет звезди\" утрои броя на депутатите си, както и бяхме обявили по време на кампанията\" добави той и благодари на 11-те милиона избиратели, които са дали доверието си на движението му.\"Има цели области, където получихме над 50 процента, има райони, където взехме 75 процента от гласовете\", изрази задоволство Ди Майо.Той изброи основните проблеми, с които трябва да се захване следващото управление: бедността, разхищенията, имиграцията, сигурността и заетостта.\"Имаме историческата възможност да отговорим на тези проблеми, да направим неща, които чакаме от 30 години\", заяви Ди Майо. Той изрази готовност да преговаря с всички политически партии за съставянето на следващия кабинет, отбелязва ДПА.Движение \"Пет звезди\" се появи през 2009 г. от отхвърлянето на старата политическа класа и за по-малко от 10 години стана първата партия на Италия, като взе 32 процента от гласовете на вчерашните избори, отбелязва АФП.\r\n ", "date": "2018.03.05", "title": "\"Пет звезди\" в готовност да направи правителство в Италия"}
{"url": "https://www.dnes.bg/stranata/2018/03/05/myj-izdyhna-v-kolata-si-pred-bolnica-tyrsel-pomosht.369777", "text": "Мъж почина в колата си пред болницата в Благоевград. Възможно е да имал намерение да търси лекарска помощ.Мъжът бил открит в автомобила си \"Рено Сценик\" с включен двигател. Преминаващи забелязали, че колата работи, а шофьорът е неподвижен, пише \"Дарик\".Смъртта му е констатирана от екип на Центъра за спешна медицинска помощ. Назначена е аутопсия, за да се изясни от какво е издъхнал мъжът. Той е на видима възраст около 40 години. По тялото няма установени следи от насилие.\"Уведомен съм за случая. Най-вероятно лицето е издъхнало от инфаркт или инсулт. Напълно възможно е мъжът наистина да е имал намерение да потърси медицинска помощ\", коментира д-р Огнян Митев, директор на Многопрофилната болница за активно лечение в Благоевград.Според лекари младият мъж не е търсил помощ предишната вечер или тази сутрин.\r\n ", "date": "2018.03.05", "title": "Мъж издъхна в колата си пред болница. Търсел помощ?"}
{"url": "https://www.dnes.bg/sofia/2018/03/05/protest-i-v-sofiia-svoboda-za-doktora-ubil-kradec.369778", "text": "Протестиращи и в София поискаха свобода за д-р Иван Димитров, рентгенологът, който бе задържан след като уби крадец, влязъл в дома му.Десетки граждани са се събрали пред Съдебната палата в София, в района има засилено полицейско присъствие. Протестиращите препречиха движението на превозните средства от градския транспорт по бул. \"Витоша\". През там преминават трамваите с номера 4, 10 и 18, пише \"Фокус\".\n\n\nХората са се организирали в социалните мрежи и излизат с искане лекарят да бъде освободен, защото е извършил убийството при самозащита, след като в дома му са влезли крадци. Според тях той е направил това, което всеки би направил, ако почувства, че е заплашен неговият живот или този на член от семейството му. Предвиденото в закона наказание за престъплението, в което д-р Димитров е обвинен, е лишаване от свобода от 10 до 20 години, заради което протестиращите настояват и за приемане на законодателни промени, които да регламентират правото на самозащита. Заради това протестиращи събират подписка, с която да бъде изпратено писмо до министър-председателя, председателя на Народното събрание и министъра на правосъдието с искане за незабавна промяна на закона .\r\n ", "date": "2018.03.05", "title": "Протест и в София: Свобода за доктора, убил крадец!"}
{"url": "https://www.dnes.bg/notifikacii/2018/03/05/zaplaha-za-sigurnostta-sasht-zatvoriha-posolstvoto-si-v-ankara.369779", "text": "САЩ затвориха посолството си Анкара, причината е неуточнена заплаха за сигурността. Това пише The Hill, цитирано от \"Фокус\".\"Посолството ще предоставя единствено спешни услуги и няма да подновява паспорти, да докладва за раждания в чужбина или да изпълнява други не толкова важни услуги\", пише в официално заявление на дипломатическата мисия. Интервютата за визи са отложени докато посолството е затворено.От там съветват хората в района да избягват големи събирания на хора, да стоят далеч от сградата и \"да бъдат тихи\".От управата на губернатора на Анкара издадоха официално заявление, че ще бъдат предприети мерки за сигурността, след като е получена разузнавателна информация, че \"терористични действия\" могат да бъдат насочени срещу граждани на САЩ.\r\n ", "date": "2018.03.05", "title": "Заплаха за сигурността: САЩ затвориха посолството си в Анкара"}
{"url": "https://www.dnes.bg/obshtestvo/2018/03/05/ima-li-spravedlivost-za-d-r-dimitrov-toi-zashtiti-semeistvoto-si.369751", "text": "\r\n                        \r\n                        \r\n                        \r\n                    \r\nМедици, обединени привърженици на \"Ботев” и \"Локомотив”, таксиметрови водачи и редови граждани скандираха \"Свобода!” в подкрепа на д-р Иван Димитров. Недоволните протестираха и пред сградата на прокуратурата.\r\nЛекарят беше арестуван, след като смъртоносно рани известния като Жоро Джевизов - Плъха. \n\n\n\n\r\nСъпругата на арестувания д-р Димитров Жулиета Желязкова е благодарна, че мъжът ѝ е реагирал и защитил семейството си от набезите на крадците. \r\n\"Все още съм в шок от случилото се и гледам да страня от социалните мрежи. Децата нищо не знаят и вкъщи се гледат само детски. Искам да останат незасегнати от случващото се\", уточни в \"България сутрин\" жената на арестувания лекар. \r\nПо думите ѝ се запознава с въпросната жертва Жоро Плъха от социалните мрежи и сайтовете. \r\n\"И друг път е имало влизане с взлом в дома ни, но досега никой не е задържан. Мъжът ми е изключително грижовен и любящ баща и съпруг. Отделя много време на децата и го подкрепям напълно\", отбеляза в \"България сутрин\" Желязкова пред . \r\nСъпругата на доктора уточни, че не се е чувала с Димитров от деня на случката и не може да дава детайли, защото все още текат следствени действия. \r\nБлизкият приятел на д-р Димитров - Митко Митев, смята, че той е постъпил адекватно, за да защити семейството си. \r\n\"Днес ще се съберат много повече хора в защита на доктора. Докато тече следствието, той може да си иде вкъщи при децата. Нека цяла България го подкрепи\", призова Митев.", "date": "2018.03.05", "title": "Има ли справедливост за д-р Димитров? Той защити семейството си!"}
{"url": "https://www.dnes.bg/tenis/2018/03/05/za-grisho-jivotyt-ne-e-samo-tenis-glezi-se-v-holivud.369756", "text": "Григор Димитров тренира здраво във фитнеса преди турнира от серията \"Мастърс 1000\" в Индиън Уелс. След като изненадващо загуби от Малек Джазири (Тун) още на старта в Дубай, спортист №1 на България замина за Калифорния. С него във фитнеса са и останалите членове на екипа му.\r\nДимитров и неговият треньор Дани Валверду избраха да се хранят в известни заведения в Холивуд, пише \"\". \r\nГригор трябва да бъде поставен под №3 в Индиън Уелс, след като вторият в световната ранглиста Рафаел Надал (Гер) реши да не участва и в този турнир, и в Маями.\r\nПреди българина ще бъдат Роджър Федерер (Швейц) и Марин Чилич (Хърв). Григор можеше да бъде изпреварен от Александър Зверев (Гер). Той трябваше да стигне финал в Акапулко, но загуби от бъдещия шампион Хуан Мартин дел Потро (Арж) на полуфинал.\r\n ", "date": "2018.03.05", "title": "За Гришо животът не е само тенис, глези се в Холивуд"}
{"url": "https://www.dnes.bg/zvezdi/2018/03/05/gari-oldman-grabna-oskar-za-roliata-na-chyrchil.369740", "text": "\n\r\nФрансис Макдорманд стана най-добра актриса за филма „Три билборда извън града”.\r\nГийермо дел Торо спечели наградата за най-добър режисьор за \"Формата на водата\".\r\nСам Рокуел спечели заслужено приза за \"Най-добър актьор в поддържаща роля\" за играта му в \"Три билборда извън града\". Той бе връчен от миналогодишната победителка в категорията \"Най-добра актриса в поддържаща роля\" - Вайола Дейвис. \r\nТам той изпълни ролята на полицая Джейсън Диксън, който в началото е грубиян, прибягващ до заплахи, но след това осъзнава, че трябва да се промени и да стане по-човечен и състрадателен, да започне да обича хората, да забрави за ненавистта, да се научи да прощава. Рокуел спечели за същия образ и наградата \"Златен глобус\" за най-добра второстепенна роля, британската награда БАФТА и наградата на Гилдията на американските актьори в същата категория\r\nБез никаква изненада Алисън Джани спечели дългоочаквания си \"Оскар\" за \"Най-добра актриса в поддържаща роля\" за въплъщението си в жестоката майка на скандалната фигуристка Тоня Хардинг. Там тя изпълни ролята на ЛаВона Фей Голдън, известна в медиите и като Сенди Голдън, властната, болезнено амбициозна и тормозеща дъщеря си майка на скандалната фигуристка Тоня Хардинг. Истинската Голдън твърди, че няма нищо общо с персонажа, интерпретиран от Алисън Джани във филма, но истинската Тоня, казва, че превъплъщението на Алисън Джани е феноменално. Джани вече спечели за същата роля и Златен глобус за най-добра второстепенна роля, британската награда БАФТА и наградата на Гилдията на американските актьори в същата категория.\r\nЛентата \"Икар\" за допинга сред руските спортисти беше удостоена с наградата \"Оскар\"в категорията \"Най-добър пълнометражен документален филм\". Режисьор на филма е британецът Брайън Фогел, а главно действащото лице - бившият ръководител на московската антидопингова лаборатория Григорий Родченков, който я ръководи до ноември 2015 година, преди да стане сътрудник на комисияка към Международната антидопингова агенция. Останалите претенденти в категорията бяха \"Абакус\" на Стив Джеймс за имигрантите от Китай, \"Лица, места\" на Агнес Варда за френските покрайнини, \"Последните хора в Алепо\" на Феруз Фаяд за \"белите каски\" в Сирия, както и \"Стронг айлънд\" на режисьора Янса Форда за убийството на тъмнокож мъж и последвалия съдебен процес.  \r\nПродукцията \"Фантастична жена\" от Чили на Себастиан Лелио спечели \"Оскар\" за най-добър чуждоезичен филм. Лентата разказва за младата сервитьорка Марина, стремяща се да стане певица, която е транссексуална и която трябва да доказва на семейството на починалия си приятел Октавио, че е добра жена, а не използвачка и покварена. Продукцията спечели миналата година на Берлинале награда за най-добър сценарий. Това е първа победа на филм от Чили на наградите на Академията. \r\nСценаристът Джеймс Айвъри грабна\"Оскар\" за \"Най-добър адаптиран сценарий\" за романтичната драма \"Призови ме с твоето име\", разкриваща историята за първата любов на едно младо момче към по-зрял мъж.\r\nХорърът \"Бягай\" успя да спечели наградата за \"Най-добър оригинален сценарий\" под носа на най-големите фаворити в категорията - \"Три билборда извън града\" и \"Формата на водата\"\r\nФилмът \"Тайната на Коко\" спечели наградата Оскар за най-добър пълнометражен анимационен филм. Филмът разказва историята на Мигел, който мечтае да стане музикант и се озовава по случайност в Страната на мъртвите, където открива тайни за своите прабаба и прадядо. Продукцията е смесица от приключенски филм, съчетаващ елементите на мексиканските филми и на обичаите и вярванията, свързани с Деня на мъртвите.\r\nВ категорията за най-добра късометражна анимационна продукция \"Оскар\" спечели \"Скъпи баскетбол\" - филм по сценарий на баскетболната звезда Коби Брайънт, режисиран от Глен Кийн. Филмът е разказ на Коби за любовта му към баскетбола и за това на какво го е научил спортът. \r\nБиографичният филм \"Най-мрачният час\" грабна \"Оскар\"-а за \"Най-добър грим и прически\" заради невероятната работа на екипа върху превръщането на Гари Олдман в британския министър-председател Уинстън Чърчил.\r\nВ категорията \"Най-добри костюми\" обаче филмът загуби от изящната драма на Пол Томас Андерсън \"Призрачна нишка\".\r\nБританецът Роджър Дийкинс спечели \"Оскар\" за операторско майсторство за работата си във филма \"Блейд Рънър 2049\".\r\nФренският композитор Александер Депла получи \"Оскар\" за най-добра оригинална музика за филма \"Формата на водата\". За тази музика Депла вече получи и \"Златен глобус\" за оригинална музика.\r\nНаградата за най-добра песен от филм спечели \"Remember Me\" от \"Тайната на Коко\". Тя е дело на Кристен Андерсън-Лопес и на Робърт Лопес\r\nСалма Хайек, Мира Сорвино и Ашли Джъд бяха кралиците на Червения килим преди началото на 90-ата церемония за връчване на наградите Оскар. \r\nТова е знак, че движенията срещу сексуалните посегателства и срещу сексуалната дискриминация \"Аз също\" и \"Времето изтече\" присъстват и на тази най-голяма проява в киноиндустрията, отбелязва Франс прес.\r\nСлед като на церемонията за Златните глобуси черното бе задължително, за да се отбележи солидарността с жертвите на сексуалния тормоз, сега бялото и ярките цветове се завърнаха на Червения килим на Оскарите.\r\nДвете актриси, които бяха едни от първите, разкрили сексуалните посегателства на холивудския продуцент Харви Уайнстийн - Ашли Джъд и Мира Сорвино, минаха по Червения килим заедно и предизвикаха истински фурор. \r\nМинавайки по Червения килим, актрисата Салма Хайек, която също обвини Уайнстийн в тормоз, каза, че тази вечер ще представи едно много специално видео и че тази вечер ще се празнува факта, че в бъдеще на жените няма да се налага да водят такива битки.\r\nСъздателката на движението \"Аз също\" Тарана Бърк пък каза, преминавайки през Червения килим, че церемонията за Оскарите е радостен повод да се отбележи до каква степен се е разраснало движението за шест месеца, предаде Асошиейтед прес. \r\nАшли Джъд каза, че жените искат техният глас да бъде чут, визирайки усилията на движението \"Времето изтече\". Тя каза, че това движение срещу тормоза на работното място ще извади на яве срама и ще го постави върху онзи, на който той принадлежи - извършителите на тези посегателства, предаде ДПА.\r\nАктрисата Марго Роби пък каза, че \"Времето изтече\" проправя пътя в Холивуд за филми с жени протагонисти, които са силни по някои начини и изключително уязвими и пълни с недостатъци по други начини, което е много по-точно представяне.", "date": "2018.03.05", "title": "Гари Олдман грабна \"Оскар\" за ролята на Чърчил"}
{"url": "https://www.dnes.bg/obshtestvo/2018/03/05/goliamoto-zavryshtane-nad-240-hiliadi-bylgari-na-pyt.369741", "text": "Натоварен трафик и опасност от поледици ни очакват на пътя днес, последният от трите почивни дни около 3 март.\r\nПовече от 240 хиляди българи, тръгнали на път, днес се прибират към родните си места.\n\n", "date": "2018.03.05", "title": "Голямото завръщане: Над 240 хиляди българи на път"}
{"url": "https://www.dnes.bg/notifikacii/2018/03/05/trus-ot-3-2-po-rihter-v-turciia-niama-jertvi-i-razrusheniia.369742", "text": "Земетресение с магнитуд от 3,2 по скалата на Рихтер е регистрирано в Западна Турция в ранните часове на понеделник, съобщава Европейският средиземноморски сеизмологичен център. \r\nЕпицентърът му се е намирал на девет километра под земната кора и е отдалечен на 112 километра от Измир и на 47 километра от Балъкешир.\r\nНе се съобщава жертви или разрушения.", "date": "2018.03.05", "title": "Трус от 3,2 по Рихтер в Турция, няма жертви и разрушения"}
{"url": "https://www.dnes.bg/notifikacii/2018/03/05/sled-vota-v-italiia-es-veche-niama-da-spi-spokoino.369743", "text": "Антисистемната партия Движение Пет звезди и крайнодясната, евроскептична и антиимгрантска партия Лига постигнаха голям напредък на произведените вчера парламентарни избори в Италия, отбелязва БТА като цитира ДПА.\r\nТози резултат, както вече написа в Туитър френската крайнодясна лидерка Марин Льо Пен ще накара ЕС да не спи спокойно. \n\r\nРезултатите на двете партии показват, че популистките и евроскептичните сили укрепват позиции в една от най-големите страни членки на ЕС в момент, в който той се опитва да извърши големи икономически и политически реформи.\r\nСпоред данните от преброяването на гласовете, подадени вчера и изнесени в електронните издания на италианските всекидневници Движение Пет звезди на Луиджи Ди Майо получава 30,7 процента в Камарата на депутатите и 31 процента в Сената. Лига на Матео Салвини получава 18,6 процента в Камарата на депутатите и 18,4 процента в Сената. Форца Италия на Силвио Берлускони получава 13,3 процента в Камарата на депутатите и 14,2 процента в Сената. Партията на Джорджа Мелони Италиански братя получава 4,2 в Камарата на депутатите и 4,2 процента в Сената. Досегашната управляваща партия Демократическа партия на Матео Ренци получава 20 процента в Камарата на депутатите и 19,9 процента в Сената. Данните непрестанно се усъвременяват.\r\nФорца Италия, Лига и Италиански братя са обединени в десноцентристка коалиция. Резултатите им взети заедно показват, че те водят и в двете камари, но нямат необходимото мнозинство за съставяне на правителство.\r\nНяколко извода се налагат от изборите. Италия се очертава с нестабилен парламент и вероятността от политическа безизходица е голяма. И коалицията и партията, които са съответно най-големият политически блок и най-голямата самостоятелна партия в парламента, не могат да съставят сами правителство. Движение Пет звезди не е склонно да договаря коалиция с традиционни партии.\r\nВ самия десноцентристки блок нещата също се усложниха. Ако той успее да състави правителство, то фактът, че Лигата изпреварва Форца Италия може да надделее при пазарлъците кой да бъде премиер. Берлускони предлага Антонио Таяни, председателя на Европейския парламент, но Салвини има също премиерски амбиции.\r\nЕдна единствена сигурност имаше на изборите и това е, че левицата продължава да се срива, отбелязва Франс прес.\r\nСпоред данните, изнесени досега, се очертава тя да се е представила най-зле от 2007 г., когато бе основана. Вече се отправят призиви към Матео Ренци да подаде оставка, но той засега каза, че няма да коментира резултатите от вота, предаде ДПА. Преди четири години на изборите за Европейски парламент Демократическата партия спечели 40,8 процента. Тя беше и доминиращата партия в отиващия си италиански парламент.\r\nКакво следва от този момент нататък?, пита ДПА.\r\nДесноцентристко правителство, в което освен партиите на Берлускони, Салвини, Мелони, може да влезе и центристката партия Ние сме с Италия. Кой ще оглави правителството в този случай си остава голямата неизвестна.\r\nПравителство на Движение Пет звезди. Преди изборите то представи проект на кабинет с 18 членове, оглавяван от Луиджи Ди Майо и каза, че ще поиска от останалите партии да подкрепят неговата програма, предлагайки отстъпки в замяна. Лигата може да е подходящ партньор, защото споделя евроскептичните възгледи на Движението. Но по-левите негови членове може и да не са склонни на такава коалиция. Демократическата партия вече отхвърли възможността за сделка с Движение Пет звезди.\r\nПравителство на президента Серджо Матарела. \r\nДо него може да се стигне, ако не бъде съставена коалиция. Той може да бъде посредник в постигане на споразумение за правителство на националното единство с краткосрочен мандат, което ще проправи пътя към нови избори възможно най-скоро.\r\nАко тези варианти не се осъществят, Матарела може да поиска настоящия премиер Паоло Джентилони от Демократическата партия да продължи да изпълнява текущите задължения, докато партиите се опитват да се споразумеят по нов изборен закон. Подобно правителство ще е много слабо.\r\nДо април новият парламент ще трябва да се е събрал и да избере председатели на двете камари и лидери на политическите групи и Джентилони да подаде оставка. Засега се планира първото парламентарно заседание да е на 23 март.\r\nИначе не се оправдаха очакванията за изборна апатия. Според данни на вътрешното министерство гласували са 73 процента от избирателите, предаде ТАСС.", "date": "2018.03.05", "title": "След вота в Италия ЕС вече няма да спи спокойно"}
{"url": "https://www.dnes.bg/stranata/2018/03/05/v-sofiia-do-6-v-iugozapadnite-raioni-do-celi-13.369744", "text": "\r\n                        \r\n                        \r\n                        \r\n                    \r\nМаксималните температури ще са от 2°-3° в Северозападна България, до 12°-13° в югозападните райони, за София – около 6°. \r\nВ следобедните часове се очаква дъжд в Югозападна България, а до полунощ ще завали навсякъде. Не е изключено там, където е студено, да се образуват поледици.\r\nТова отбеляза синоптикът на  Симеон Матев в студиото на \"България сутрин\". Той припомни, че предупреждението на места в страната за наводнения все още е в сила.\r\n\"Дебела снежна покривка, съчетана със сравнително бързо затопляне и непрестанни валежи – тази ситуация ще се запази още 1-2 дни. Поради това, почвата не може да попие повече и всеки валеж се влива директно в реките. До края на седмицата има потенциална опасност от преливания на реките\", предупреди климатологът.\r\nЗа успокоение Матев посочи, че през втората половина от седмицата се очаква стабилизиране на времето.\r\n\"През следващите дни условията за валежи ще стават все по-неблагоприятни. Към средата на седмицата пролетта идва. През уикенда времето ще бъде предимно пролетно – на доста места температурите ще достигнат до 20 градуса\", прогнозира той.В понеделник облачността над страната ще е значителна. \r\n ", "date": "2018.03.05", "title": "В София до 6°, в югозападните райони до цели 13° "}
{"url": "https://www.dnes.bg/football/2018/03/05/mesi-s-golove-ot-faul-v-tri-poredni-kryga.369745", "text": "Асът на Барселона Лионел Меси е първият футболист, който вкарва голове директно от пряк свободен удар в три последователни двубоя.\r\nАржентинският национал се разписа от фаул при ценния успех за Барселона с 1:0 у дома срещу Атлетико Мадрид в дербито от 27-ия кръг в Ла Лига.\r\n30-годишният Меси реализира от преки свободни удари срещу Жирона и Лас Палмас в двата предишни кръга от испанския шампионат. Барса завърши наравно 1:1 с Лас Палмас и разгроми с 6:1 състава на Жирона.\r\nНападателят на \"синьо-червените\" има отбелязани общо 600 гола в своята футболна кариера.", "date": "2018.03.05", "title": "Меси с голове от фаул в три поредни кръга"}
{"url": "https://www.dnes.bg/obshtestvo/2018/03/05/nashencite-v-chujbina-kolkoto-za-oshte-edna-bylgariia.369746", "text": "Българите, които живеят в чужбина, са колкото за още една България. \r\nСтава дума обаче не само за нашенци, емигрирали в чужбина, а и за тези, които имат БГ корени. \r\n\"Между 2,2 и 3 млн. души са напуснали страната от 80-те години насам. Децата им, родени в смесени бракове, също са от български произход. Като добавим и общностите от Украйна, Молдова, Македония, Косово, Албания, излиза, че българите по произход са дори повече от тези, които живеят у нас“, заяви пред \"Монитор“ председателят на Държавна агенция за българите в чужбина (ДАБЧ) Петър Харалампиев. \r\nОфициална статистика за броя на българите, които живеят зад граница, няма. \r\nРазлични проучвания показват, че само в първото десетилетие на 21-ви век над 560 000 души са напуснали България.\r\n ", "date": "2018.03.05", "title": "Нашенците в чужбина – колкото за още една България"}
{"url": "https://www.dnes.bg/obshtestvo/2018/03/05/sled-18-g-mz-se-seti-che-lekarstvata-ne-sa-opasen-otpadyk.369747", "text": "Старите лекарства, купени за лична употреба, не са опасен отпадък и може да се изхвърлят така, както битовите. Това става ясно от предложения за промени на здравното министерство. \r\nНай-накрая ведомството пренаписа остаряла наредба, заради която не беше ясно как хората да се разделят със старите хапчета.\r\nНаредбата на здравното министерство е издадена преди 18 години и никога не е променяна.\r\nПозовава се на закони, които вече не съществуват, и третира всички лекарства с изтекъл срок на годност като опасни отпадъци.\r\nТова противоречи на еконаредба, в която ясно се казва, че опасни са само цитостатичните и цитотоксичните – това основно са онколекарства, всички други са неопасни.Противоречието дълги години създава проблем.\r\nНякои общини нямат специален ред за събирането на стари лекарства, което оставя домакинствата без изход. Други, като София, Велико Търново, Варна, Бургас, имат мобилни пунктове. В Бургас например пунктовете са 20.\r\nСпоред промените онколекарствата ще се връщат в болничната аптека, а останалите ще се изхвърлят и събират като неопасен битов отпадък. Ако общината не е създала специлен ред за него, ще важи общият – контейнерът.\r\n\"Такава практика съществува в някои европейски държави и САЩ. Там обаче има разписани указания към потребителите как да става това изхвърляне с цел да се предотврати обратното попадане”, коментира Светослав Крумов от Българския фармацевтичен съюз пред bTV.\r\nТакива инструкции ще се разработят и у нас, за да не попадат стари лекарства в ръцете например на клошари.\r\nАко общината ви не е създала специлен ред за събирането, един от съветите е да извадите таблетките от блистера и да ги смесите с битов отпадък – като утайка от кафе например, и чак тогава да ги изхвърлите в общия контейнер.", "date": "2018.03.05", "title": "След 18 г. МЗ се сети, че лекарствата не са опасен отпадък"}
{"url": "https://www.dnes.bg/index/2018/03/05/receptata-dnes-nestandartna-pica-s-hliab-i-cvetna-plynka.369532", "text": " :4 квадратни филии хляб6 яйца1 червена чушка1 глава лук200 г пушена шунка2 стръка пресен лук100 г кашкавал, настърган100 г чедър, настърган : Изрежете внимателно коричките на филиите хляб, така че да остане само квадратната им средина. Нарежете на ситно зеленчуците и шунката. Разбийте яйцата в купа. Към тях добавете зеленчуците и настърганите сирена. Разбъркайте. Подредете филиите в малка квадратна тава, покрита с хартия за печене. Залейте филиите със сместа. Печете пицата за около 20-30 минути в загрята на 180 градуса фурна.", "date": "2018.03.05", "title": "Рецептата Dnes: Нестандартна пица с хляб и цветна плънка "}
{"url": "https://www.dnes.bg/world/2018/03/05/i-kovchejnikyt-na-vatikana-na-syd-za-seksualni-posegatelstva.369749", "text": "Австралийският кардинал Джордж Пел, който е ковчежник на Ватикана, се яви днес в съд в Мелбърн във връзка с обвиненията за сексуални посегателства, предявени срещу него, предадоха световните агенции, цитирани от БТА.\r\nПел е най-високопоставеният католически представител, срещу когото се отправят подобни обвинения. \n\n\r\nПодробностите за тях не бяха направени обществено достояние. \r\nПолицията обаче ги описа като посегателства от сексуално естество отпреди десетилетия, припомня Асошиейтед прес.\r\nСъдебните заседания, председателствани от магистратката Белинда Уолингтън, се очаква да продължат месец. В хода им съдийката ще трябва да реши дали има достатъчно доказателства за започване на съдебно дело срещу 76-годишния Пел, допълва ДПА.\r\nОчаква се показания да дадат около 50 свидетели.\r\nПреди настоящия казус, Пел бе обвиняван, че не е действал срещу свещеници, извършващи посегателства, които са били под негов надзор и че не е проявявал състрадание спрямо жертвите, припомня ДПА.\r\nМнозина във Ватикана биха се радвали Пел да бъде отстранен. Открита тайна е, че той си навлече враждебността на мнозина в римската курия с опитите си да модернизира управлението на ватиканските финанси и да централизира властта в ръцете си.\r\nМнозина наблюдатели на църквата смятат, че дори Пел да бъде оневинен, той няма нито да се върне на поста си, нито да си върне славата от миналото, когато бе архиепископ на Мелбърн и на Сидни, преди да отиде във Ватикана, където папа Франциск го назначи за префект на секретариата по икономика, който е третият най-висш пост във Ватикана.\r\nДПА припомня, че по времето когато бе начело на църквата в Австралия, тя разработи първата схема за компенсации на жертви на сексуални посегателства, извършени от свещеници. Това стана през 1996 г. Тогава над дузина свещеници, обвинени в посегателства поддадоха оставка. Пел по-късно бе критикуван, че се опитва да заглуши гласа на жертвите, на които бяха платени компенсации от по 50 000 австралийски долара (38 000 долара), което е много по-малко, отколкото получиха жертви от други страни по-късно.", "date": "2018.03.05", "title": "И ковчежникът на Ватикана на съд за сексуални посегателства "}
{"url": "https://www.dnes.bg/notifikacii/2018/03/05/politicheska-kriza-cenata-na-sdelkata-s-chez.369750", "text": "\r\n                        \r\n                        \r\n                        \r\n                    \n\n\r\n\"Министърът на финансите отговаря за поддържането на бюджетния дефицит. Една такава сделка ще го влоши и ще ни върне назад. Дълбоко съм убеден, че Горанов си дава сметка за следващите стъпки на България. Ако имаме планове да влизаме в еврочакалнята, то тази сделка ще ни забави\", отбеляза председателят на Българския енергиен форум Иван Хиновски. \r\nНякои определят участието на държавата с контролен пакет от 34% активи в сделката между пазарджишката фирма на Гинка Върбакова \"Инерком\" и чешкото дружество ЧЕЗ като национализация. \r\n\"Не става дума за национализация, а за обратно изкупуване на акциите от държавата. За мен решението е разваляне на сделката с всички последици. В тази обстановка е по-добре да се загубят едни пари, отколкото да падне правителството или да има политическа криза. Ако сделката не бъде развалена, точно такива са перспективите. Скандалът придобива международни размери\", подчерта бившият член на КЕВР Еленко Божков в студиото на \"България сутрин\". \r\nПред  председателят на БЕФ посочи, че ЧЕЗ няма да се откажат от тази сделка, а участието на държавата с контролен пакет активи е абсурд. \r\n\"Никой инвеститор няма да си заложи капитала. ЧЕЗ са изключително обидени от България и по този начин си го връщат. Ние ще видим как тази сделка ще се сключи\", допълни още той.\r\n ", "date": "2018.03.05", "title": "Политическа криза - цената на сделката с ЧЕЗ?"}
{"url": "https://www.dnes.bg/notifikacii/2018/03/05/rodninite-na-recidivista-joro-plyha-smyrt-za-doktora.369752", "text": "Най-малко тежка присъда за пловдивския рентгенолог д-р Иван Димитров поискаха близките на осъждания за множество кражби Георги Джевизов, който беше открит мъртъв. \n\n", "date": "2018.03.05", "title": "Роднините на рецидивиста Жоро Плъха: Смърт за доктора!"}
{"url": "https://www.dnes.bg/sofia/2018/03/05/sech-na-dyrveta-izkara-jitelite-na-cial-kvartal-na-protest.369748", "text": "\r\n                        \r\n                        \r\n                        \r\n                    \r\nСпоред недоволните хора обаче се режат здрави дървета по поречието на река Искър, липсва контрол върху дейността на въпросния терен, а фирмата, която е спечелила търга за добиване на дървесина, има сериозни нередности в документацията. След последния протест жителите на квартала обещаха да преминат в гражданско неподчинение. \r\n\"До повече от 10 институции са изпратени жалби, но все още чакаме отговор отнякъде. Повече от 2 седмица гората по поречието на река Искър се сече, като се премахват и напълно здрави дървета. Опитваме се да се борим срещу сечта\", отбеляза протестираща пред . \r\nСъбралите се на протеста столичани предполагат, че изсечените дървета ще послужат за огрев, защото се изнасят от местността както от камиони, така и от каруци, а сечта тече постоянно. \r\n\"По документи на 9 февруари са дошли на място и са проверили кои дървета са за премахване.На 13 февруари СОС е разрешил изсичането на гората. Няма как за толкова кратко време да бъде подготвено всичко\", категорични са протестиращите. \r\nЖителите на квартал \"Абдовица\" искат да стане ясно кой, как и кога е решил тези дървета да бъдат отсечени и дали е направена екооценка за тази дейност.\r\n ", "date": "2018.03.05", "title": "Сеч на дървета изкара жителите на цял квартал на протест"}
{"url": "https://www.dnes.bg/notifikacii/2018/03/05/joro-plyha-vishist-znael-angliiski-nemski-i-turski.369757", "text": "\r\n                        \r\n                        \r\n                        \r\n                    \n\n\n\n\r\nЖената смята, че съпругът ѝ не е крадец и няма как да е влязъл в къщата на друг човек с намерение да го обере.\r\n\"Мъжът ми е отишъл по малка нужда под балкона на този доктор, той е излязъл и го е застрелял. Мислил си, че е крадец. Той обаче няма право да стреля по Жоро. Всичко е лъжа и измама\", твърди жителката на \"Столипиново\" пред .\r\nСпоред нея съпругът ѝ Жоро, по известен като Плъха в Пловдив, има висше образование и знае английски, немски и турски.\r\n\"Ако някой влезе при мен с взлом ще го заключа в тоалетната или ще го затворя някъде. Ако няма прозорци, няма да избяга. Ще извикам полиция\", отбеляза още тя.\r\nПо думите на жената д-р Димитров има още 2 убийства, а това му е третото.\r\n\"Моят мъж има присъди за побой. Бие си се с хората, което за мен е нормално. Категорично искам доживотна присъда за този доктор\", завърши съпругата на застреляния смъртоносно Жоро Джевизов.", "date": "2018.03.05", "title": "Жоро Плъха - вишист, знаел английски, немски и турски..."}
{"url": "https://www.dnes.bg/politika/2018/03/05/zvezdni-priiateli-zaveli-angelkova-na-cherveniia-kilim.369754", "text": "Министърът на туризма Николина Ангелкова също е на наградите \"Оскар”. Пред Нова телевизия тя призна, че е на събитието заради лична покана от приятели.\n\n\r\n\"Това е най-хубавото събитие, на което съм присъствала. Киното има изключително общо с туризма и за мен е огромна привилегия да присъствам тук”, каза Ангелкова.\r\nОще вчера тя се похвали в профила си в социалната мрежа Facebook, че присъства на церемонията по раздаването на наградите и публикува фотоси с много известни личности. \r\n\"Преди официалното събитие на червения килим имах възможността да разговарям с Ейдриън Броуди, Салма Хайек, Оливър Стоун, Леонардо ди Каприо, Дженифър Анистън и Матю Макконахи, които много харесват България\", допълни министърката. \r\nАнгелкова посочи, че на култовото за Холивуд събитие \"Нощта преди Оскарите\" се е видяла с невероятния Майкъл Дъглас и Гал Гадот - звездата от \"Бързи и яростни\" и \" Жената чудо\". \"Срещнах се и с Чадуик Боузман, който прави невероятна роля в \"Черната пантера”. Разговарях също с номинирания за \"Оскар” Самюъл Л. Джаксън и с легендарния Стивън Спилбърг\", пише още Ангелкова.\r\n ", "date": "2018.03.05", "title": "Звездни приятели завели Ангелкова на червения килим "}
{"url": "https://www.dnes.bg/obshtestvo/2018/03/05/isus-samoukiiat-akordeonist-s-koncert-v-metroto.369755", "text": "Самоукият акордеонист Исус Ангелов организира концерт на 7 март на метростанция \"Витоша\". Народната музика ще бъде главен акцент на събитието, но на сцената ще бъдат изсвирени и парчета от известни филми, както и фолклорни джаз импровизации, съобщи Bulgaria ON AIR. Всички любители на родното изкуство са поканени. Мнозина са виждали Ангелов да твори и разкрасява софийската градска среда пред Националния дворец на културата. На концерта \"Исус в Рая\" ще бъде дадена гласност и на уличните музиканти. Цялата информация за събитието може да бъде открита на Facebook страницата на Исус Ангелов.", "date": "2018.03.05", "title": "Исус - самоукият акордеонист с концерт в метрото"}
{"url": "https://www.dnes.bg/zvezdi/2018/03/05/zvezdna-mladost-znamenitostite-v-minaloto.369575", "text": "Времето лети, а колкото повече годините напредват, толкова по-интересно и носталгично ни става да погледнем назад към старите ленти.\r\nОсвен че е любопитно да се върнем във времето в собствения си живот, също толкова интересно е и да видим известни и любими лица в тяхното минало, когато бръчките все още са само неизбежен сценарии, но не и реалност.\r\nПредстои да ви представим списък с познати лица от шоубизнеса и политиката, заснети в „зелените“ им години.\r\nНякои от тях все още не са станали известни, но всички дават достъп до един по-различен свой блясък, който е доста далеч от този, който сме свикнали да виждаме на червения килим.\r\nНякои от снимките са редки, но всички са публикувани онлайн с разрешение.\r\nМоже да ги разгледате в галерията на ", "date": "2018.03.05", "title": "Звездна младост: Знаменитостите в миналото"}
{"url": "https://www.dnes.bg/sofia/2018/03/05/vijte-kyde-niama-da-ima-voda-v-sofiia-na-6-mart.369758", "text": "\"Софийска вода” временно ще прекъсне водоснабдяването в някои части на столицата на 6 март. Това съобщиха от пресцентъра на дружеството.\r\nВъв връзка с монтаж на спирателен кран зад бл. 1А, жк. „Младост“ I , се налага спиране на водоподаването от 9:00 до 21:00 часа на клиентите на „Софийска вода”, живеещи в района на: бул. „Александър Малинов“, локално платно на бул. „Цариградско шосе“, ул. „Митрополит Серафим Сливенски“, ул. „Д-р Стоян Чомаков“, бл. 142, бл. 143, бл. 144, бл. 145, бл. 146, бл. 148, бл. 150. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 5.\r\nВъв връзка с изграждане на сградно водопроводно отклонение на ул. „Златна Добруджа“, жк. „Красна поляна“ 3, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. \r\n„Златна Добруджа“ от ул. „Добротич“ до Трамвайно депо „Красна поляна“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Златна Добруджа“ №32.\r\nВъв връзка с подмяна на спирателен кран на ул. „Росен“, местност „Гърдова глава“, се налага спиране на водоподаването от 10:00 до 20:00 часа на клиентите на „Софийска вода”, живеещи в района на: ул. „Росен“, ул. „Ботко войвода“; ул. „Студен кладенец“ от ул. „Ботко войвода“ до ул. „Клек“; ул. „Панчарица“, ул. „Бойна слава“, ул. „Клек“ , ул. „Юри Буков“, ул. „Манол Тодоров“, ул. „Булаир“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Студен кладенец“ ъгъла с ул. „Булаир“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.", "date": "2018.03.05", "title": "Вижте къде няма да има вода в София на 6 март"}
{"url": "https://www.dnes.bg/politika/2018/03/05/izbirat-mejdu-dvama-shefa-na-komisiiata-antikorupciia.369759", "text": "Комисията за борба с корупцията, конфликт на интереси и парламентарна етика ще изслуша кандидатите за председател на Комисията за противодействие на корупцията и за отнемане на незаконно придобитото имущество.\r\nКандидатите Пламен Димитров и Николай Николов ще бъдат изслушани по време на открито заседание в зала „Запад“ на Народното събрание от 12.00 часа, на 6 март.\r\nПламен Димитров, който е предложен от ГЕРБ и Обединени патриоти, е бил прокурор в Софийска районна и Софийска градска прокуратура, зам.-административен ръководител в Специализираната прокуратура, както и зам.-министър на правосъдието. От 2013 година до момента е председател на Комисията за отнемане на незаконно придобитото имущество. Удостоен е с наградата „Джовани Фалконе“- за висок професионализъм и принос в борбата с престъпността. \r\nПламен Георгиев е преминал обучение в академията на ФБР за борба с корупцията в публичната сфера.\r\nПредложеният от БСП Николай Николов е доктор по право с дисертация, свързана с установяването на имущество, придобито от престъпна дейност. От 2011 до януари 2018 година е член на Комисията за установяване и предотвратяване на конфликт на интереси, а от 2013 година - неин председател. Автор е на над 40 научни публикации, близо 15 години е посветил на работа в областта на Закона за противодействие на корупцията и за отнемане на незаконно придобитото имущество.\r\nПо закон Антикорупционният орган се състои от петима членове –председател, зам.-председател и трима членове. Председателят на комисията се избира от Народното събрание по предложение на депутатите. Зам.-председателят и членовете също се избират от парламента, по предложение на председателя. Председателят на антикорупционния орган ще получава 90% от заплатата на този на Народното събрание. ", "date": "2018.03.05", "title": "Избират между двама шефа на комисията \"Антикорупция\""}
{"url": "https://www.dnes.bg/obshtestvo/2018/03/05/turistite-v-planinite-da-vnimavat-lavinite-debnat.369760", "text": "Значителна е опасността от лавини в Стара планина, Пирин, Рила и Витоша, предупреждават от Планинската спасителна служба. \r\nОттам съветват туристите да се информират предварително за времето и да се съобразяват с метеорологичните условия. \r\nНа много места по високите върхове има мъгла.\r\nВ Рила условията за туризъм са по-добри.\r\n ", "date": "2018.03.05", "title": "Туристите в планините да внимават, лавините дебнат "}
{"url": "https://www.dnes.bg/stranata/2018/03/05/140-hiliadi-kokoshki-pod-noja-zaradi-ptichi-grip.369761", "text": "Високопатогенна инфлуенца тип H5N8 е открита в птицеферма за кокошки-носачки в Генерал Тошево, област Добрич. Това съобщиха от пресцентъра на Българската агенция за безопасност на храните.\r\nНезабавно са предприети всички мерки за ликвидиране на огнището съгласно Европейското законодателство.\r\nЗапочнати са действия по унищожаване на птиците в засегнатия животновъден обект, като поетапно ще бъдат убити и обезвредени 140 хиляди носачки.\r\nОбособена е трикилометрова предпазна зона и 10 км наблюдавана зона около животновъдния обект, като са наложени забрана за търговията и придвижването на домашни, диви и други птици и яйца за разплод, организиране на панаири, пазари, изложби и други струпвания на домашни или други птици. \r\nЗасилени са клиничните прегледи на птиците, отглеждани в останалите селища на територията на област Добрич.\r\n ", "date": "2018.03.05", "title": "140 хиляди кокошки под ножа заради птичи грип"}
{"url": "https://www.dnes.bg/kino/2018/03/05/90-godini-oskar-pod-bliasyka-na-projektorite.369762", "text": "Наградите \"Оскар\" - най-високото отличие в киноиндустрията, празнуват 90-ата си годишнина, предаде Ройтерс.\r\nОт 1929 г. бляскавата церемония вълнува въображението на кинолюбителите по цял свят. Ето някои от знаковите събития в тяхната история.\r\n1929 г. - Първата церемония за наградите \"Оскар\" е организирана на 16 май 1929 г. в х-л \"Рузвелт\" в Холивуд. Неин водещ е актьорът Дъглас Феърбанкс старши. Само тогава продукция от нямото кино печели наградата за най-добър филм - \"Криле\".\r\n1939 г. - Академията за кинематографично изкуство и наука за първи път започва да използва името \"Оскар\" за наградите си. Макар и да не е потвърдена, историята за произхода на името го приписва на библиотекарката на академията Маргарет Херик, която казала, че статуетката прилича на чичо й Оскар. \r\n1940 г. Хати Макданиъл става първата чернокожа изпълнителка, спечелила \"Оскар\" за актьорство. Тя получава наградата за актриса в поддържаща роля за \"Отнесени от вихъра\". На церемонията мястото й е на маса за чернокожи. Изминават 51 години, преди друга чернокожа жена да получи \"Оскар\" - Упи Голдбърг за \"Призрак\". \r\n1953 г. - Церемонията за наградите \"Оскар\" е излъчена по телевизията за първи път. Водещият Боб Хоуп тогава казва: \"Не е ли вълнуващо, че всички тези бляскави звезди ще са в домовете Ви тази вечер? В цяла Америка съпругите казват на мъжете си: \"Облечи риза, идва Джоан Крофорд\".\r\n1963 г. - Сидни Поатие става първият чернокож, спечелил \"Оскар\" за актьорство, за \"Лилии в полето\".\r\n1968 г. \"Церемонията за наградите \"Оскар\" е отложена за два дена заради убийството на Мартин Лутър Кинг младши на 4 април.\r\n1969 - За първи и единствен път лауреатките на наградата \"Оскар\" за най-добра актриса са две - Катрин Хепбърн за \"Лъвът през зимата\" и Барбра Стрейзанд за \"Забавно момиче\". Хепбърн не присъства на церемонията.\r\n1973 г. Марлон Брандо печели наградата за най-добър актьор за ролята на Вито Корлеоне в \"Кръстникът\", но бойкотира церемонията, за да протестира срещу начина, по който са представяни индианците в киното и телевизията. На сцената вместо него се качва Сачийн Малкото перо, но отказва да получи статуетката.\r\n2002 г. - Холи Бери става първата и засега единствената чернокожа, спечелила \"Оскар\" за най-добра актриса.\r\n2003 г. - \"Властелинът на пръстените: Завръщането на краля\" печели максималния брой статуетки в историята на наградите - 11, наравно с \"Титаник\" от 1997 г. и \"Бен Хур\" от 1959 г.\r\nПрез същата година Роман Полански печели наградата за най-добър режисьор за \"Пианистът\", но не присъства на церемонията от страх да не бъде арестуван в САЩ заради изнасилване на малолетна през 1977 г. Публиката посреща наградата с овации на крака. \r\n2009 г. - Катрин Бигълоу става първата жена спечелила \"Оскар\" за най-добър режисьор за филма \"Войната е опиат\".\r\n2013 г. - Дженифър Лорънс се спъва и пада на път към сцената, за да приеме наградата си за най-добра актриса за ролята в \"Наръчник на оптимиста\". Публиката я аплодира на крака и тя приема това с думите: \"Изправихте се само защото паднах и това беше притеснително\".\r\n2016 г. - За втора поредна година всички 20 номинирани за награда \"Оскар\" в актьорските категории са бели. Това предизвиква критики и поражда движението #Толкова бели оскари. В отговор Академията обявява план да увеличи броя на жените и представителите на малцинствата сред членовете си.\r\n2017 г. - \"Лунна светлина\" става първият филм с изцяло чернокож състав, който печели наградата за най-добър филм. Заради объркване на пликовете зад сцената обаче статуетката е връчена първоначално на създателите на мюзикъла \"La La Land\". /БТА/", "date": "2018.03.05", "title": "90 години \"Оскар\" – под блясъка на прожекторите "}
{"url": "https://www.dnes.bg/obshtestvo/2018/03/05/prezidentshata-se-iadosa-toaletite-li-sa-ni-problemite.369753", "text": "Това написа в емоционален пост в социалната мрежа Facebook съпругата на президента Десислава Радева, след като се появиха доста коментари по повод приликата в нейния тоалет и този на вицепрезидентката Илияна Йотова на приема за националния празник - 3 март.\r\nРадева изказва възмущение, че това се е превърнало в основна тема за приема. \"Така ли ще оцелеем като нация - ядящи се помежду си? Това ли са ни проблемите? Ако да - с мед да ги намажеш!\", пише тя.\r\nПървата дама разкрива размяната на реплики между нея и Йотова по повод тоалетите им, от която става ясно, че и двете са били изненадани от сходството в тоалетите си.\r\nПостът й е придружен от линк към You Tube на песента на Motorhead - \"Love me Forever\".\r\nЕто пълният текст на поста на Радева във фейсбук:\r\n\"Хора, честно ли важното в момента са моят и на вицепрезидента тоалети?! Това ли е темата? Дори в деня на националния празник?!\r\nДори тогава ли не можем да потиснем желанието си да сме пенкелери? И да празнуваме заедно. И да МИСЛИМ заедно. Къде сме? Каква е реалността? Какво е бъдещето ни?\r\nЗа какво говоря ли? За онова синьо-червено и какво-ли-още-не, дето ни дели от 90-те. За онова Левски-ЦСКА, в което влизаме с охота.\r\nТака ли ще оцелеем като нация - ядящи се помежду си? Това ли са ни проблемите? Ако да - с мед да ги намажеш!\r\nНа приема снощи, преди да зазвучи химна, се пошегувах с г-жа Йотова: \"Да вземем да се уговаряме предварително, м?\" Тя отвърна с усмивка: \"Карай, току виж решили, че сме се уговорили\".\r\nНе вярвах, че това ще се превърне в поредното отвличане на внимание от истинските проблеми на България. И все още не вярвам, че дотолкова сме отвикнали да мислим и да отсяваме важното.\r\nТук е мястото да цитирам Томас Джеферсън: Ако една нация очаква да бъде невежа и свободна, това не е било, и няма и да го бъде!\r\nА всички мои критици искам да уверя, че за мен е важно как ме оценя човекът до мен. Защото съм негов избор. Не ваш! Не градете образ, който няма нищо общо с действителния. Ще рухне - рано или късно. (Правило на маркетинга).\r\nПоздрав за съпруга ми, избран за президент с над 2 млн.гласа. Некупени! И не предимно червени! И нека е ясно - няма да спра да го подкрепям! Защото той пък е моят избор в личен план.\r\nП.С. Модните корифеи и стайлинг специалистите, приемете поздравите на Nevena Nikolova. Дано ви светне защо работи предимно в Лондон, а не в София. Дръжте стандарта ;) Обичаме ви!\"", "date": "2018.03.05", "title": "Президентшата се ядоса: Тоалетите ли са ни проблемите?!"}
{"url": "https://www.dnes.bg/snimka-na-denia/2018/03/05/vyv-vtornik-oblaci-i-dyjd-na-mesta-shte-e-i-16-c.369763", "text": "През следващото денонощие ще преобладава облачно време. Ще превалява предимно слаб дъжд. В сутрешните часове на места в равнините ще е мъгливо, а в северозападните райони ще превали сняг. През деня ще има и временни разкъсвания на облачността, прогнозират синоптиците от НИМХ - БАН. \r\nЩе духа слаб до умерен вятър от юг-югозапад, в северните райони - от изток. Минималните температури ще са между 0 и 5 градуса, а максималните ще са в широки граници - между 3 и 8 градуса в Северна, и от 11 до 16 градуса в Южна България.\r\nНад Черноморието ще е предимно облачно с валежи от дъжд в часовете преди обяд. Сутринта ще духа до умерен източен вятър, след пладне ще се ориентира от югозапад. Максималните температури ще са от 6-7 градуса в северните, до 12-13 градуса в южните райони. Температурата на морската вода е 5-7 градуса. Вълнението на морето ще е 2-3 бала, след обяд на места ще се усили до 4.\r\nНад планините ще е предимно облачно с превалявания от дъжд, над 2000 метра преминаващи в сняг. Ще духа умерен югозападен вятър, който вечерта ще се усили. Ще е по-топло с максимална температура на височина 1200 метра - около 10 градуса, на 2000 метра - около 4 градуса.\r\nВ сряда температурите ще са все още в доста широки граници, дневните покрай Дунав - под 10 градуса, докато в останалата част от страната максималните ще са между 14 и 19 градуса.\r\nМинималните - от около нулата покрай Дунав до 10-12 градуса в югоизточните райони.\r\nОблачността ще е променлива, на отделни места ще превали дъжд. Ще духа слаб, главно в Източна България умерен югозападен вятър, който през деня ще се ориентира от запад. \r\nВ четвъртък ще преобладава облачно време, на повече места ще превали дъжд, над 900-1000 метра - сняг; по-голяма вероятност за по-съществени количества има в източните райони, а в югоизточните са възможни и гръмотевици. \r\nВятърът ще се ориентира от северозапад, ще се усили и с него за кратко ще нахлуе студен въздух.\r\n\r\n ", "date": "2018.03.05", "title": "Във вторник – облаци и дъжд, на места ще е и 16°C"}
