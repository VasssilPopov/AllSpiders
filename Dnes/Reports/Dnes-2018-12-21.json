{"url": "https://www.dnes.bg/usa/2018/12/21/trymp-pripomni-svoi-hit-v-mrejata-agrarno-poslanie-s-cialo-gyrlo.397260", "text": "Минути преди да подпише мащабен закон за селското стопанство, президентът на САЩ Доналд Тръмп публикува в Twitter видео, в което е облечен като фермер и пее с цяло гърло заедно с актрисата Меган Мълали, предадоха Франс прес и Асошиейтед прес.\n\n\r\nВидеото е от церемонията за връчване на наградите Еми през 2006 година, а песента е от телевизионния сериал \"Зелени пространства\" (\"Green Acres\").\r\nВ клипа нюйоркският магнат е облечен с тениска, син гащеризон и сламена шапка и държи вила за сено. Целта му е да рекламира селскостопанската реформа за 867 милиарда долара, приета от американския Конгрес, пише БТА. \n                    \n                    \n                \r\nВ сериала, излъчван между 1965 и 1971 година, се разказва за нюйоркски адвокат и съпругата му, които отиват да живеят във ферма, защото животът в града им е омръзнал.\n\r\nТова не е първата подобна изява на Тръмп в Twitter. През ноември той публикува своя снимка и под нея емблематичната фраза от филма \"Игра на тронове\", леко променена: \"Санкциите идват\" (\"Sanctions are coming\" на английски), имайки предвид възстановяването на санкциите срещу Техеран.\n\r\nСнощното му аграрно послание беше засенчено до известна степен от новината за оставката на министъра на отбраната на Джим Матис - поредният от президентския екип, който напуска кораба на Тръмп, отбелязва АФП.\r\n ", "date": "2018.12.21", "title": "Тръмп припомни свой \"хит\" в мрежата – аграрно послание, с цяло гърло!?"}
{"url": "https://www.dnes.bg/eu/2018/12/21/ostavkata-na-belgiiskiia-premier-prieta-ostaviat-go-slujeben.397314", "text": "Белгийският крал Филип Втори прие подадената във вторник оставка на премиера Шарл Мишел и го остави да управлява начело на правителството до редовните избори през май.\r\nКабинетът ще продължи като служебен като ще се занимава само с текущи въпроси, без да може да взема кардинални решения .\r\nВ съобщение на двореца се казва, че монархът е установил, че \"има политическа воля да се гарантира добро управление на страната до следващите избори\".\r\nКралят проведе в консултации с основните политически партии и парламента последните два дни, след като изненадващо Мишел го посети във вторник вечер, за да му връчи оставката си.\r\n\"Кралят призовава политическите лидери и институциите да дадат подходящ отговор на икономическите, бюджетните и международни предизвикателства и на очакванията на населението, особено в социалната и екологична област\", се казва в изявление от двореца.\r\n                    \n                    \n                Шарл Мишел отнесе оставката си на краля минути, след като опозицията от социалисти и зелени внесе в парламента искане за вот на доверие заради държавния бюджет за 2019 г. Опозицията оспори предложението на кабинета да не приема нов бюджет, а да харчи по една дванадесета от настоящия, тъй като правителството няма достатъчно мнозинство да прокара държавната сметка пред парламента.\r\nДо изборите Белгия ще продължи да харчи според разходите за 2018 г. като месечно ще може да разходва по 1/12 от парите за тази година. Основните реформи ще бъдат замразени поне до пролетта.\r\nПравителството на Мишел загуби мнозинството си, след като в началото на декември дясната националистическата партия Нов фламандски алианс (N-VA) обяви, че напуска кабинета заради решението Белгия да подкрепи Глобалния пакт за миграцията на ООН.\r\nДесноцентристите имат мнозинство в парламента, което оттеглиха от Мишел. Премиерът замени министрите с представители на другите партии в либерално-центристкия кабинет и обяви, че ще управлява като правителство на малцинството. Той отказа предложението на N-VA да се върнат в управлението, ако Белгия се въздържи при приемането на пакта и го подкрепи в ООН.\r\nСлед консултации с парламента Кралят съобщи, че смята, че Мишел може да продължи да води държавните дела до април, когато депутатите ще бъдат разпуснати и ще започне кампанията за редовните парламентарни избори, насрочени заедно с европейските, за 26 май.\r\n ", "date": "2018.12.21", "title": "Оставката на белгийския премиер приета, оставят го служебен"}
{"url": "https://www.dnes.bg/obshtestvo/2018/12/21/hirurg-krasivata-plastichna-operaciia-e-syglasuvana-s-anatomiiata.397351", "text": "Увличаме ли се по пластичната хирургия в преследването на перфектното тяло и лице?\n\r\n\"Всеки иска да е щастлив. Пластичната хирургия има големи успехи. Технологията много се разви, а поради това операциите доста се увеличиха. Болничният престой се намали. За кратък период от време получаваме добри резултати. Голям напредък има и в анестезиологията\", отбеляза пластичният хирург д-р Гьокхан Доган.\n\r\nЗа да има естетика, гостът в студиото на \"Денят ON AIR\" подчерта, че преди всичко пациентите трябва да искат това, което е възможно.\n\r\n\"За да има естетика, операцията трябва да е приблизително до анатомията на лицата и телата на пациентите. Не трябва да се разбере от чужд човек, че пациентът е имал някаква корекция\", посочи експертът.\r\n                    \n                    \n                \"Дамите и мъжете често гонят един и същи облик, спрямо пола си. На първо място искат уголемяване на бюста, лифтинг и ринопластика. Мъжете също искат корекции, но жените са по-откровени. Микрохирургията е по-трудна. Най-трудните операции са тези, в които трябва да правим малки разрези\", обясни медикът пред Bulgaria ON AIR.\n\r\n\n\r\n ", "date": "2018.12.21", "title": "Хирург: Красивата пластична операция е съгласувана с анатомията"}
{"url": "https://www.dnes.bg/notifikacii/2018/12/21/papata-s-apel-sveshtenicite-pedofili-da-se-predadat.397318", "text": "Папа Франциск призова свещениците, които са извършвали сексуален тормоз над малолетни, сами да се предадат на правосъдието, предадоха Франс прес и Ройтерс.\n\r\n\"На тези, които злоупотребяват сексуално с малолетни, ще кажа следното: послушайте съвестта си, предайте се на човешкото правосъдие и се гответе за божието правосъдие\", каза Франциск в традиционното си коледно обръщение към Курията - централната администрация на Ватикана.\n\r\nНе е ясно дали папата има предвид правосъдната система на Римокатолическата църква, светското правосъдие, или и двете, но според източници от Ватикана това е първият негов толкова директен призив.\n\r\nВ предишни години Франциск е използвал това свое коледно обръщение, за да осъди корупцията или лошото управление в Курията, но този път той наблегна на световната криза със случаите на сексуални посегателства.\n                \n                \r\n\"Нека бъде ясно, че в лицето на тези мерзости Църквата няма да пести усилия да направи всичко нужно всеки извършил такива престъпления да бъде съден. Църквата никога няма да се опитва да прикрие или да не приеме сериозно който и да е такъв случай\", каза той.\n\r\nПапата призна, че в миналото Църквата е допуснала сериозни грешки, но обеща \"миналите грешки да бъдат превърнати във възможности за изкореняване на това бедствие\" както от католическата църква, така и от обществото като цяло.\n\r\n\"Несъмнено някои отговорни лица в миналото, от безотговорност, неверие, неподготвеност, неопитност, духовна или човешка недалновидност са се отнесли към много случаи без нужната сериозност и бързина. Това повече не бива да се случва. Това е изборът и решението на Църквата\", подчерта Франциск, цитиран от БТА.\n\r\nПапата същевременно призова внимателно да се разграничават истинските случаи на сексуална агресия от необоснованите клевети както в Църквата, така и в обществото като цяло.", "date": "2018.12.21", "title": "Папата с апел: Свещениците педофили да се предадат!"}
{"url": "https://www.dnes.bg/notifikacii/2018/12/21/detsko-porno-v-mrejata-moje-v-whatsapp.397281", "text": "Притежаваната от Facebook услуга за съобщения в реално време WhatsApp попада под сериозна критика заради неспособността си да се справи с разпространението на детска порнография в приложението за съобщения.\r\nДоклад на две израелски онлайн групи за безопасност, Netivei Reshet и Screensaverz, заключава, че е лесно да се намерят групи в WhatsApp, в които хората споделят снимки и видеоклипове на деца, с които е сексуално злоупотребявано.\r\nНякои приложения на трети страни, които предоставят линкове за присъединяване към групите на WhatsApp, имат раздели за съдържание за пълнолетни, които са били използвани за споделяне на детска порнография на платформата, твърди TechCrunch, която е превела доклада.\r\n                \n                Авторите на разследването са се свързали с Facebook заради проблема, но някои медии, включително Financial Times, са установили, че няколко от групите все още са активни в платформата. Една чат група за детска порнография например има 256 членове от различни страни, включително САЩ, и е била активна по-рано през тази седмица. Акаунтите в групата са били по-късно забранени от WhatsApp, която заяви, че е забелязала проблема, преди Financial Times да предупреди компанията.\r\n Само в рамките на последните 10 дни WhatsApp е забранил около 130 000 акаунта за нарушаване на правилата ѝ срещу сексуалното малтретиране на деца.\r\n", "date": "2018.12.21", "title": "Детско порно в мрежата? Може – в WhatsApp! "}
{"url": "https://www.dnes.bg/notifikacii/2018/12/21/kakva-shte-e-sledvashtata-godina-za-petrola.397279", "text": " Цените на петрола се повишиха през седмицата след договорените съкращения на петролното производство от представителите на Организацията на страните износителки на петрол и техните съюзници. След това обаче те отново тръгнаха рязко надолу.\r\nСпоред Ник Кънингам от Oilprice.com волатилността на петролните пазари най-вероятно ще остане силна и през следващата година.\r\nСъществуват редица променливи, които ще окажат влияние върху петролните цени както при предлагането, така и при търсенето.\r\n\r\n\r\nНай-големият и най-очевиден риск за петролните пазари идва именно от Иран.\r\nВременното освобождаване от американските санкции на осем страни ще изтече през май. При цена от над 80 долара за барел за Брент и с наближаването на ноември, администрацията на американския президент Доналд Тръмп извърши нещо безразсъдно, възстановявайки наказателните мерки срещу Иран и заплашвайки да сведе до нула предлагането на ирански петрол.\r\n                \n                Петролното производство на Иран е намаляло с 380 хил. барела дневно за ноември в сравнение с месец по-рано, понижавайки се под 3 млн. барела на ден.\r\nВсе още съществува голямо количество петрол, което САЩ могат да засегнат чрез санкциите и ако това стане, Вашингтон ще направят услуга на ОПЕК+, като сами повишат цената на петрола чрез мерките срещу Иран.\r\n\r\nСеверноафриканската страна зачеркна 400 хил. барела дневно заради своето нестабилното вътрешнополитическо положение, след като преди това успешно увеличи предлагането до рекордни нива.\r\nВъпреки своите високи цели относно петролното производство през следващата година Либия може да изненада неприятно пазарите с неочаквани загуби заради военните конфликти в страната.\r\n\r\nСтраната ще приключи годината с износ на почти 1 млн. барела дневно, което е понижение с около 600 хил. барела на ден от януари насам.\r\nРъстът при загубите може да се забави в скоро време, тъй като страната вече има прекалено малко за губене.\r\nМного трудно може да се открие дори един анализатор, който да каже, че през 2019 г. Венецуела може да очаква възстановяване на производството в близък или дори в средносрочен план.\r\n\r\nСпоред проучванията се очаква американският добив на шистово гориво да продължи да расте и през 2019 г.\r\nГолемите петролни производители в САЩ вече надскочиха прогнозите за настоящата година въпреки опасенията за свръхпроизводство и пренасищане на петролопроводите.\r\nВъпреки това неотдавнашният спад в цените, финансовият стрес и продължаващите проблеми с петролопроводите могат най-накрая да забавят добива и предлагането на петрол.\r\n\r\nРедуцирането на петролната продукция с 1,2 млн. барела дневно би трябвало да спомогне за елиминирането на голяма част от излишъка, но решението на ОПЕК за ново обсъждане на съкращенията в средата на следващата година ще преразгледа влиянието на американските санкции срещу Иран и в зависимост от това може да се очаква нова сериозна промяна в петролните цени.\r\n", "date": "2018.12.21", "title": "Каква ще е следващата година за петрола? "}
{"url": "https://www.dnes.bg/eu/2018/12/21/shte-se-prisyediniat-li-zapadnite-balkani-kym-es-do-2025.397326", "text": "\"2025 година е амбициозна, но не и нереалистична цел за присъединяването на Западните балкани към ЕС\", заяви в интервю за германския вестник Handelsblat комисарят по разширяването Йоханес Хан, цитиран от електронното издание на гръцкия вестник Kathimerini.\r\n\"По отношение на условията на приемане в момента Сърбия и Черна гора са най-напреднали по отношение на броя на главите. Но Македония също има добри шансове да се изравни с тях след разрешаването на спора за името с Гърция \", заяви Хан, като добави, че \"2025 е амбициозна, но не и нереалистична цел за членство в ЕС на първите страни от Западните Балкани\".\n\n\n\n\r\n                    \n                    \n                \"Не искам да споменавам дати\", каза още Хан. Той обаче призна, че \"2030 г. ще бъде твърде далеч, за да могат страните кандидатки да се мотивират да увеличат усилията си\".\r\n\"Става дума и за доверието в ЕС\", добави Хан.\r\n\"Когато кандидатките напредват, ние също трябва да отговорим! Бивша югославска република Македония има \"добри шансове\" да навакса в преговорите за членство в Европейския съюз, след като се приложи споразумението за името с Гърция\", заяви комисарят по разширяването Йоханес Хан.", "date": "2018.12.21", "title": "Ще се присъединят ли Западните Балкани към ЕС до 2025?"}
{"url": "https://www.dnes.bg/obshtestvo/2018/12/21/zrelostnicite-u-nas-po-malko-ot-mestata-vyv-vuz-ovete.397352", "text": "Ако бизнесът влезе в университетите, студентите ще проявяват доста по-голям интерес към българските висши училища. В последните години 12 клас завършват по-малко деца, отколкото са свободните бройки за прием във висшите училища.\r\nОбразованието и бизнесът обаче не могат един без друг. ВУЗ-овете подготвят кадрите за бизнеса, а от своя страна компаниите трябва да кажат от какви хора се нуждаят. Това каза в студиото на \"Денят ON AIR\" главеният директор по оперативна програма \"Наука и образование за интелигентен растеж\" Стефка Малиновска. Тя обясни какви програми организира държавата, за да задържи младите хора в България и в кои професии има дефицит на хора.\n\r\n\"Има оперативна програма - \"Наука и образование за интелигентен растеж\", която е с ресурс от 1, 200 млрд. лв., която подкрепи всички висши училища. Чрез нея студенти ходят на практика в най-различни компании, за да усетят реалната работна среда. Те имат възможност да придобият познания на практика, не само на теория\", сигурна е Малиновска.\n                    \n                    \n                \r\nПо думите ѝ студентите, участващи в тази програма, получават стипендия.\n\r\n\"От 46 хил. студенти - 20% са получили предложение за работа от фирмите, в които са стажували. Голяма част от студентите в програмата учат медицина. Всъщност 53% от студентите, учещи медицина, участват в този проект. Те придобиват знания и умения за работата в реална среда\", допълни още тя пред Bulgaria ON AIR.\n\r\nОсвен студентите по медицина, доста участници в програмата са учили педагогика - сфера, която в България се нуждае от нови кадри.\n\r\n\"По всякакъв начин се опитваме да направим учителската професия атрактивна и привлекателна за младите хора. Важно е да запазим и върнем авторитета на професията учител - това са хората, които могат да разкрият потенциала на едно дете, да му дадат тласък в живота\", завърши главният директор на главна дирекция \"Верификация\".", "date": "2018.12.21", "title": "Зрелостниците у нас по-малко от местата във ВУЗ-овете"}
{"url": "https://www.dnes.bg/sofia/2018/12/21/sydbata-na-bejancite-v-bylgariia-jiveia-sred-bokluk-no-jiveia-dobre.397262", "text": " През 2018 година в България са били подадени около 1100 молби за убежище, а голяма част от сънародниците ни – 20 пъти по-малко отколкото през 2015 г.\r\nВъпреки това, обаче, темата с бежанската криза остава чувствителна за обществото, а мигрантите, дошли в страната ни, често стават обект на тормоз.\r\nБежанци от Афганистан се оплакват, че в София са били нападнати и тормозени от полицаи и скинари. Голяма част от мигрантите са още деца.\r\n                    \n                    \n                Бежанците твърдят, че са бити без причина, но въпреки това не искат да се върнат обратно в Афганистан. Някои от тях живеят в столицата ни отдавна. Други пък са дошли съвсем наскоро от Харманли. Притежават временни документи за самоличност.\r\n\"Бият ни, въпреки че имаме документи в себе си. Престъплението ни е, че се разхождаме свободно по улицата\", разказват бежанците пред .\r\n\"Преби ме полицай, защото съм стоял пред джамията\", споделя друг мигрант.\r\nТвърдят, че ги тормозят само когато наоколо няма други хора. Вкарвали ги в улички, автомобили и тогава ги биели. Въпреки това, има свидетели на агресията. Те, обаче, остават безмълвни.\r\nЧаст от мигрантите, дошли в София, са избягали от бежанския лагер в Харманли, за да търсят работа в столицата. Останалите живеят в необитавана сграда в града, където през нощта става много студено. От там често ги гонят полицаи. Младежите споделят, че от страх са започнали да се крият в подземията на сградата.\r\nЕдин от бежанците разказва, че е тук от четири години. Няма нищо – нито паспорт, нито каквито и да било документи. От почти две години го молят да се върне в Афганистан. Той, обаче, е категоричен – не иска, защото има опасност за живота му.\r\n\"Тук може и насред боклук да живея, но живея добре\", споделя младият мъж.\r\n  ", "date": "2018.12.21", "title": "Съдбата на бежанците в България: Живея сред боклук, но живея добре!"}
{"url": "https://www.dnes.bg/index/2018/12/21/udar-za-milioni-nai-bogatiiat-indiec-pozlati-bionse.397321", "text": "И в Индия слушат Бионсе. Това стана ясно след като певицата пя на предсватбено тържество по покана на най-богатия индиец – Мукеш Амбани. Седмица след като зарадва младоженците Иша Амбани и Ананд Пирамал със своите изпълнения, тя сподели в Instagram повече снимки от въпросното участие, .\r\nПо всичко личи, че Бионсе е очарована от гостоприемството и традициите на индийците. На някои от кадрите тя показва сградите и улиците на старинния град Удайпур, но онова, което привлече вниманието на феновете ѝ, са фотосите с индийски одежди.\r\n \r\nСпециално за младоженците, певицата е изпяла хитовете \"Crazy in Love\", \"Perfect\", както и много други свои парчета. Според информация на световните медии, тя е получила крупна сума за участието си, което не е било кратко.\r\n \r\nВ своя профил в социалната мрежа Бионсе показва колко тоалета е сменила на сцената, част от които са дело на дизайнера Абу Джани Сандип Хошла. С една от роклите, с която се прояви на приема, звездата носи уникални диамантени обеци в съчетание с бляскава огърлица. Освен това тя изглежда невероятно в пъстро индийско сари, с което се опитва да танцува като истинска индийка.\r\n \r\nРоклите, обувките, както и аксесоарите, които е носила певицата, са закупени от богатия индиец, чиято дъщеря е младоженката. Освен това той не пожалил средства, за да направи всичко възможно Бионсе да запомни престоя си в Индия.\r\n \r\n", "date": "2018.12.21", "title": "Удар за милиони: Най-богатият индиец позлати Бионсе"}
{"url": "https://www.dnes.bg/zvezdi/2018/12/21/ot-svatba-na-svatba-priianka-i-nik-pak-v-indiia.397315", "text": "Приянка Чопра и Ник Джонас се върнаха в Индия за още сватбени тържества, две седмици след като сключиха брак, съобщи Контактмюзик.\r\n \r\nПреди две седмици двойката организира две сватбени церемонии – християнска и индуистка, а тържествата започнаха преди тях. Гост на официалния прием в Делхи беше индийският министър-председател Нарендра Моди.\r\n \r\nПоканени бяха и много знаменитости. Вчерашният прием в Мумбай беше по-скромен, за роднини и приятели. Приянка Чопра качи видеозапис в социалните мрежи, с който благодари на гостите си и на Ник Джонас за това, че ѝ е помогнал да започне нов период от живота си. Ник Джонас описа приема като първото му шоу в Индия.\r\n \r\nЩастливата двойка ще даде още един прием днес за големите боливудски звезди.\r\n \r\n", "date": "2018.12.21", "title": "От сватба на сватба: Приянка и Ник пак в Индия "}
{"url": "https://www.dnes.bg/obshtestvo/2018/12/21/parite-sybirani-za-jeliaz-dareni-za-decata.397331", "text": "В навечерието на Коледните празници Национална мрежа за децата получи дарение от 4 485 лв. за своя проект за изграждане на Къща на децата в София.\r\nПарите са предоставени от Желяз Андреев – българският гражданин, разследван за нарушаване на ембаргото за търговия със Сирия - и от неговото семейство, което с помощта на Oмбудсмана на Република България Мая Манолова, бе открило фондонабирателна сметка, чрез която се набираха средства за евентуалната защита на Желяз от местен адвокат в САЩ, ако се беше стигне до неговото екстрадиране.\n\n\n\r\nОще при стартирането на кампанията, семейството на Желяз обяви, че ако не се наложи адвокатска защита в САЩ, сумата, която ще бъде набрана, ще бъде дарена на Национална мрежа за децата и нейния проект за изграждане на Къща на децата.\r\n                    \n                    \n                \"Щастлив съм, че в навечерието на Рождество Христово аз, близките ми и всеки едни българин, който допринесе за събирането на сумата в дарителската сметка, имаме възможност да подпомогнем осъществяването на проекта \"Къща на децата\". Удовлетворен съм, че не се наложи тази сума да бъде използвана по първоначалното й предназначение. За мен, а вярвам и за всички българи, които застанаха до мен в най-тежките моменти, е удоволствие да знаем, че тези средства са инвестиция в най-ценния ресурс на България – децата.  Инвестицията в децата ни и в тяхното образование, е това, което ни прави по-добри като личности и по-силни като общество\", заяви Желяз Андреев при реализирането на дарението.\r\n\"Първо изразяваме своята радост за успешната развръзка по случая с Желяз Андреев, който попадна в един много тежък и безпрецедентен процес, при който той беше обвинен несъразмерно със служебните си отговорности и прерогативи\", коментира Георги Богданов, изпълнителен директор на Национална мрежа за децата.\r\n\"Поздравяваме българските власти за навременната и адекватна реакция, която доведе до благополучното развитие и оттегляне на иска за екстрадиция\", допълни той.\r\n\"Благодарим на Желяз Андреев и на неговите близки, които подеха кампанията за набиране на средства за неговата защита в САЩ, за доверието към работата на Национална мрежа за децата и за това, че те избраха каузата за изграждане на Къща на децата, на която да дарят събраните средства. За нас и за всички 152 организации членове на Мрежа за децата, тази подкрепа е безценна, тъй като приближава реализирането на проекта с още 4 485 тухли\". \r\nПроектът за изграждане на Къща на децата стартира през 2016 г. Той предвижда създаването на едно модерно и единствено по рода си пространство, което да бъде център за обучение и развиване на тези умения, които ще са необходими на децата ни УТРЕ, за да бъдат успешни хора и лидери.\r\nКъщата ще бъде и място за събития и обмен на идеи на всички 152 граждански организации, членове на Мрежата, които работят за благосъстоянието на българските деца. Къщата на децата ще осигурява активна и развиваща среда за деца от различни групи, възрасти, семейства и интереси. Тя ще бъде отворена за деца от цялата страна и ще бъде постоянно и общодостъпно място, където деца и възрастни се обучават и работят заедно по изграждане и отстояване правата на децата.\r\nКогато бъде построена, Къщата ще се управлява като социално предприятие и това ще й даде устойчивост във времето и възможност за младежи, излизащи от домове или приемна грижа да работят и да се обучават в трудови умения.\n\r\nОчаква се първата копка да бъде направена до края на 2019 г.", "date": "2018.12.21", "title": "Парите, събирани за Желяз – дарени за децата!"}
{"url": "https://www.dnes.bg/stranata/2018/12/21/za-praznicite-1550-policai-pojarnikari-i-spasiteli.397336", "text": "МВР предприема всички необходими мерки за спокойното протичане на идните празнични и почивни дни, съобщи зам.-министърът на МВР Стефан Балабанов.\r\n\"1550 служители,  пожарникари и спасители ще бъдат в готовност да окажат помощ във всеки  един момент. Има и машини, които ще се включат при усложняване на  метеорологичната обстановка\", заяви директорът на ГДПБЗН главен комисар Николай Николов.\r\n\"Очаква  се засилен трафик, затова на всички изходи на София ще  има по два екипа, които ще пускат зелена вълна за всички, които напускат  столицата. До всички молове също ще има наши екипи, които ще регулират  движението, защото там трафикът е изключително засилен през последните  дни\", заяви началникът на отдел \"Пътна полиция\", СДВР комисар Тенчо  Тенев.\r\n                    \n                    \n                Той посочи, че през почивните дни ще има засилено полицейско  присъствие и ще се следи за недопускане на водачи, употребили алкохол,  наркотици. Ще има контрол и на скороста.\r\n\"Създадена е организация, при която максимално да обезпечим движението на леките автомобили по празниците, взети са и мерки за опазване на обществения ред\", каза директорът на ГДНП гл. комисар Христо Терзийски.\r\nГражданите да не споделят пред непознати плановете си за почивка през празниците, посъветва на свой ред заместник-началникът на отдел \"Криминална полиция\" комисар Димитър Кошов.\r\nТой предупреди, че се наблюдава увеличение на домовите и джебчийските кражби по време на празниците. Ето защо, гражданите не бива да оставят без надзор вещите си на обществени места, да паркират автомобилите си на осветени места, а в градския транспорт да държат затворени чантите си и по възможност да не носят големи суми пари в брой, а да плащат с карти. Важна е и защитата на жилището.\r\n\"По отношение на телефонните измами, предупреждаваме гражданите да не се доверяват на обаждания на непознати и да не им дават пари и лични вещи\", каза още той.\r\nЗасилен е контролът на местата, където се продават и използват пиротехнчески изделия, каза инспектор Валентин Венков от сектор КОС към ГДНП.\r\n\"Достъпът на деца до пиротехника трябва да се ограничи, както и внимателно да се чете инструкцията за начина им на употреба\", уточни той.\r\n\"Граничните контролно-пропускателни пунктове са обезпечение с личен състав\", каза директорът на ГДГП, главен комисар Светлан Кичиков. Той призова автобусите на фирмите за организирани пътувания, да не поемат в един и същи час, за да не се получават излишни струпвания.", "date": "2018.12.21", "title": "За празниците: 1550 полицаи, пожарникари и спасители"}
{"url": "https://www.dnes.bg/akoshtete-vqrvaite/2018/12/21/amerikancite-stavat-vse-po-debeli-i-niski.397272", "text": "Средностатистическият американец е станал по-пълен и по-нисък от 1999 година насам, установиха официални здравни статистики, цитирани от Франс прес. \n\n\n\r\nЗатлъстяването на населението не е новост и медицинските власти на САЩ отдавна бият тревога - от 1999 до 2016 година затлъстяването, средното тегло, талията и индексът на телесната маса непрекъснато бележат ръст сред гражданите на страната. Тенденцията се наблюдава както при мъжете, така и при жените, констатира Националният център за здравна статистика на САЩ. Изследванията на тази институция обхванали 47 хиляди души на възраст над 20 години, пише БТА. \n\r\nСпоред публикуваните данни средностатистическият американец през 2015-2016 е тежал 89,8 килограма, а американката - 77 килограма. През 1999-2000 г. тези числа са били респективно 86 и 74 кг.\n                    \n                    \n                \r\nЗа същия период талията на мъжете се е увеличила от 99 на 102 сантиметра. При дамите тя е нараснала с 5 сантиметра, достигайки 98 см.\n\r\nЗа наблюдавания период ръстът на американците се е снижил. Преди 18 години средностатистическият американец е бил висок 175,6 сантиметра, а сега е 175,4 сантиметра. При дамите числата са съответно 162,1 срещу днешните 161,7 сантиметра.\n\r\nЩо се касае до индексът на телесната маса той се е променил от 27,8 на 29,1 при мъжете и от 27,8 на 28,2 при жените.", "date": "2018.12.21", "title": "Американците стават все по дебели и... ниски! "}
{"url": "https://www.dnes.bg/notifikacii/2018/12/21/nai-byrzo-poskypvashti-imoti-kyde-se-namira-sofiia.397306", "text": "София е на 32-о място в света по ръст на цените на жилищата през третото тримесечие с повишение от 8,3% на годишна основа, сочи индексът Global Residential Cities на консултантската компания Knight Frank.\r\nВ индекса са включени 150 града, като българската столица заема място точно след Франкфурт, Уелингтън и Сиатъл и изпреварва Мадрид, Богота и Осака. София губи пет места спрямо второто тримесечие, когато заемаше 27-о място в класацията на Knight Frank, а през първото тримесечие беше поставена на 18-о място.\r\nПрипомняме, че България зае 14-о място в класацията на консултантската компания по страни с годишен ръст на цените на жилищата от 7,5% през третото тримесечие. \r\n                \n                Будапеща е европейският град с най-голямо повишение на цените на жилищата - 19%, през третото тримесечие на годишна база. То отрежда на унгарската столица третото място в общия индекс на Knight Frank, като отстъпва само на китайския град Сиан (ръст от 20%) и Ахмедабад в Индия (19,6%).\r\nВ топ десет на градовете с най-силен ръст на цените на имотите през третото тримесечие спрямо същия период на миналата година попадат още Хидерабад, Индия (18,6%), Бангалор, Индия (18,3%), Порто, Португалия (16,6%), Хонконг (15,8%), Ротердам (15,7%), Сурат, Индия (13,2%) и Амстердам(13,1%).\r\nАнализът по региони показва, че градовете в Азиатско-тихоокеанския регион са постигнали силен растеж през последните 12 месеца. Цените в азиатско-тихоокеанските градове са нараснали средно с 6,2% в 12-те месеца до септември 2018 г. спрямо 3,3% година по-рано.\r\n\r\n \r\n \r\n ", "date": "2018.12.21", "title": "Най-бързо поскъпващи имоти. Къде се намира София?"}
{"url": "https://www.dnes.bg/stranata/2018/12/21/goliamoto-pytuvane-trafikyt-natovaren-bez-drami.397350", "text": "Голямото предпразнично пътуване започна от този следобед, като се очаква близо 300 000 автомобила да напуснат столицата.\r\nДвижението в София в следобед бе доста натоварено, като имаше задръствания по основните изходи на столицата, както и около големите търговски центрове. \r\nИзвън столицата, най-драматично бе положението по магистрала \"Хемус\" в района на Витиня. Там следобед се образуваха сериозни колони. Макар и натоварено, движението по магистралите \"Тракия\" и \"Струма\" се осъществяваше нормално.\r\nПатрули на пътна полиция са разположени на всички натоварени участъци в района на столицата, както и по цялата републиканска пътна мрежа. До 20.00 часа днес е забранено движението на товарни автомобили над 12 т по магистралите и по някои от основните пътища от Републиканската пътна мрежа.\r\nОграничението за камионите ще важи и за утре сутрин.", "date": "2018.12.21", "title": "Голямото пътуване: Трафикът – натоварен, без драми"}
{"url": "https://www.dnes.bg/politika/2018/12/21/dokladyt-preporycha-novite-ni-iztrebiteli-f-16.397346", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДокладът за избор на нов изтребител препоръчва да започнат преговори със САЩ за закупуване на F-16. Това става ясно след оценката на офертите за нов военен самолет на ВВС, направени от работна група, съставена от военни и политици. \n\n\n\nДругите две оферти към страната ни бяха от Швеция за нов \"Грипен\" и от Италия за втора ръка \"Юрофайтър\".\r\nПравителството да предложи на Народното събрание да възложи на МС да подготви проект на международен договор и да проведе преговори с правителството на САЩ за придобиване на нов тип боен самолет - това предлагат министрите на отбраната и на икономиката в доклада си, който е внесен днес в МС.\n                    \n                    \n                \r\nДокладът съдържа обобщение на оценките и анализите на офертите, постъпили от страните-участници в процедурата. На тази база се предлага конкретен вариант за решение на Министерския съвет и Народното събрание, с който да бъде продължена и окончателно финализирана процедурата за придобиване на нов многоцелеви изтребител съгласно технико-тактическите данни на предложените самолети, ценовите предложения и геостратегическите интереси на страната.\n\r\n“Изборът на самолет не го прави министърът на отбраната, той е посредник”, посочи военният министър Красимир Каракачанов по време на пресконференция във връзка с доклада. \n\r\n\"Оттук нататък Министерският съвет, ако вземе под внимание това предложение в доклада, следва решение на Народното събрание и следват преговори със САЩ\", обясни процедурата той. \n\r\nСлед доклада се предлага министър-председателят Бойко Борисов да създаде организация, като при изготвяне на проекта на международен договор, да участват министрите на отбраната, на икономиката, на външните работи и на финансите.\r\n\"С придобиването на изтребител F-16, оборудван с последно поколение радар  и въоръжение, ще се елиминира всяка зависимост на България от трети  страни\", подчерта заместник-министърът на отбраната Атанас Запрянов, цитиран от \"Фокус\".\r\nСпоред него този самолет ще издигне на много качествено ниво бойните  способности на българската бойна авиация. \"Мотивите за това предложение  отговарят на интересите на външната политика и националната сигурност на  Република България, както в региона, така и по отношение на нашите  задължения в съюзен формат\", допълни Запрянов.\r\nГен. Цанко Стойков, командир на ВВС и председател на съвместната работна група, отбеляза, че при работата на групата правилата са били ясни. Придържали сме се към обективност, безпристрастност към страните и се стремяхме да бъдем максимално точни при разглеждането на трите предложения, посочи той.", "date": "2018.12.21", "title": "Докладът препоръча: Новите ни изтребители – F-16"}
{"url": "https://www.dnes.bg/notifikacii/2018/12/21/shofioryt-zarejda-gorivo-a-klientite-svivat-taksito.397311", "text": "38-годишен габровец е задържан за кражба на таксиметров автомобил, съобщиха от МВР.\r\nМиналата нощ в 1:08 ч. в районното управление е получен сигнал от 52-годишен таксиджия, който обяснил, че минути по-рано е бил нает от двава, за да ги превози до Русе.\r\nПри спиране за зареждане на гориво на местна бензиностанция двамата са... откраднали автомобила му.\r\nСлед проведените оперативно-издирвателни мероприятия, около 2:30 ч., таксито е намерено изоставено в местността \"Колева ливада\" край Габрово.\r\nИзвършен е оглед на местопроизшествието и е започнато досъдебно производство. \r\nПолицаите бързо установили извършителя - 38-годишен жител на Габрово, който е арестуван.", "date": "2018.12.21", "title": "Шофьорът зарежда гориво, а клиентите... свиват таксито"}
{"url": "https://www.dnes.bg/rusia/2018/12/21/rusiia-prati-boen-korab-kym-azovsko-more.397338", "text": "Руска ракетна фрегата плава от Крим към Азовско море, предаде Ройтерс, цитирайки очевидец.\n\r\nФрегатата е видяна на 1,5 морска миля от бреговете на Крим в района на град Феодосия. На борда й е имало хеликоптер.\n\r\nПоложението в този район е напрегнато, след като на 25 ноември Русия задържа три украински военни кораба и екипажите им в Керченския проток.  \n\n\n\n\r\nБританският министър на отбраната Гавин Уилямсън посети днес Украйна и каза на украинския си колега, че Черно море не принадлежи на Русия, предаде Ройтерс.\n\r\nУилямсън също така заяви, че Великобритания е изпратила военен кораб в Черно море, за да покаже, че Украйна не е сама.\n                    \n                    \n                \r\nОбстановката в региона остава напрегната, след като миналия месец Русия задържа три украински военни кораба и техните екипажи в Керченския проток, свързващ Черно с Азовско море, и ги обвини, че незаконно са влезли в нейни териториални води. Украйна отхвърли обвиненията. /БТА/", "date": "2018.12.21", "title": "Русия прати боен кораб към Азовско море"}
{"url": "https://www.dnes.bg/cars/2018/12/21/belaruska-mosht-maz-pokaza-kamiona-si-za-dakar.397333", "text": "Минският автомобилен завод (МАЗ) представи първия си състезателен камион с оформен преден капак.\r\nСлед серия изпитания, машината вече е готова да вземе участие в най-големите рали-рейдове, в това число и рали \"Дакар\", но в изданието му през 2020 г.\r\nМоделът МАЗ-6440RR е построен на шасито на спортния камион на отбора на завода - МАЗ-5309RR. Кабината е взаимствана от серийния модел МАЗ-5440, а капака – от МАЗ-6440PA.\r\nЗаради намаляване на теглото някои от панелите на каросерията са направени от въглеродни нишки.\r\nПреместването на кабината назад е позволило да се подобри разпределението на теглото между осите, да се намали натоварването върху предната ос и да се снижи натоварването върху екипаж.\r\n                    \n                    \n                Дължината на камиона е 7,05 метра, широчината – 2,55 метра, а височината – 3,4 метра. Разстоянието между двете оси е 4,3 метра. Теглото на автомобила с резервните гуми и екипажа е 9,6 тона.\r\n", "date": "2018.12.21", "title": "Беларуска мощ: МАЗ показа камиона си за \"Дакар\""}
{"url": "https://www.dnes.bg/zvezdi/2018/12/21/na-31-svetlana-gushterova-sbydnala-mechtite-si.397319", "text": "\"Измина още една година, но моята най-щастлива, най-светла и най-обичана година! Година, в която любовта и щастието влязоха в живота ми. В която понесох изобилието на сбъднатите мечти – до мен върви мъжът, който безкрайно обичам, двамата създадохме здраво и щастливо семейство, а само след няколко месеца ще станем трима!\". Това написа в Instagram Светлана Василева, която на 21 декември става на 31 години.\r\n \r\n\"За всичко това точно днес благодаря на родителите ми, че ме има на този свят, на съпруга ми, че е до мен и ме обича, на приятелите ми, че са зад гърба ми и на Съдбата за безценните ѝ подаръци и скъпите ми хора!\", написа още плеймейтката и качи една снимка, на която има огромно мече, което най-вероятно е получила като подарък.\r\n \r\n\"Честит рожден ден на единствената ми любов\", така поздрави Християн Гущеров съпругата си в социалната мрежа.\r\n \r\nОсвен пожелания за рождения ден, Гущерова получи и укори за цвета на косата си. Преди тя бе руса, а сега е черна.\r\n \r\n\"Цветът на косата ти не е този, който на 100% подчертава красотата ти\", написа нейна фенка.\r\n \r\nКакто вече писахме, Светлана и мъжът ѝ, които се венчаха това лято, очакват първото си дете през март 2019-а. То ще бъде момиченце и двамата вече са избрали на коя дата да се роди.\r\n \r\n", "date": "2018.12.21", "title": "На 31: Светлана Гущерова сбъднала мечтите си "}
{"url": "https://www.dnes.bg/notifikacii/2018/12/21/udar-za-levski-uefa-izritva-sinite-ot-evroturnirite.397349", "text": "Изпадналият в тежко положение напоследък Левски е изключен от участие в европейските клубни турнир на УЕФА за следващите два сезона, съобщи УЕФА на официалната си страница.\n\r\nЛевски няма да има право да участва в европейските клубни турнири на УЕФА през сезон 2019/20 и 2020/21, освен ако клубът не е в състояние да докаже до 28 февруари 2019 година, че е платил сумите, определени като просрочени задължения към 30 септември 2018 година.\n\r\nКлубът е глобен в размер на 100 хиляди евро. Минути по-късно новината, която бе публикувана на официалната страница на УЕФА, бе свалена, но все още стои във френската и португалската версия на сайта. Малко по-късно новината се появи отново и на английската версия.\n                \n                \r\nИзпълнителният директор на Левски Красимир Иванов коментира информационната бомба, че клубът ще бъде изритан от участие в евротурнирите в следващите два сезона.\n\r\n\n\r\n\n\r\nВ късния следобед днес в медиите бе разпространена новина, свързана с наказание от УЕФА относно участието ни в европейските клубни турнири.\n\r\nЗа да не даваме повод за спекулации, искам веднага да изясня този въпрос. Като част от лицензирането на клуба за участие в европейските турнири ние сме подлагани всяко тримесечие на преглед, свързан с отговаряне на критериите за лицензиране. Като част от този процес сме получили предписания за неща, които клубът трябва да свърши в определени срокове.\n\r\nКакто заявихме по-рано тази седмица във вторник, ние сме наясно с условията, на които клубът трябва да отговоря и имаме план как да решим поставените задачи в срок до 31 януари 2019 година. Точно, както направихме с уреждането на взаимоотношенията по делото с Дъстли Мюлдер в сряда тази седмица.\n\r\nИзключване на клуба от участие в евротурнирите на база на административни критерии няма да има.\n\r\n", "date": "2018.12.21", "title": "Удар за Левски: УЕФА изритва \"сините\" от евротурнирите?"}
{"url": "https://www.dnes.bg/obshtestvo/2018/12/21/zatvoriha-ketyring-firmata-natrovila-deca-vyv-varna.397312", "text": "Областна дирекция по безопасност на храните – Варна запечата  заведението и фирмата за кетъринг, от чиято храна получиха хранително  отравяне ученици от гимназията с преподаване на чужди езици \"Йоан  Екзарх\" – Варна.\r\nНа собствениците на двата обекта ще бъдат съставени актове за административно нарушение по Закона за храните след открити несъответствия при предлагането и доставянето на храната.\n\n\r\nЕкипът от ОДБХ-Варна и Регионална здравна инспекция – Варна (РЗИ-Варна) извърши епидемиологично проучване. Лабораторните анализи от взетите проби за изследване от работната среда и персонала са установили, че отривките от ръцете на персонала и от заведението (в което се е провело коледното тържество) и от производственото предприятие (външната кетъринг фирма, която е приготвила и доставила храната), са положителни за стафилококи и отрицателни за ешерихия коли и ентеробактерии.\r\n                    \n                    \n                На 17 декември е подаден сигнал от родител. Съобщено е за хранителен взрив при деца от 9-и клас, които на 15 декември са били на коледно тържество в заведение във Варна. От 96 ученици, 58 са с прояви на стомашно-чревни оплаквания. Едно дете е хоспитализирано по желание на родителите.\r\nОбластната структура на БАБХ извършва същия ден проверка на мястото, кодето е проведено училищното събитие, регистрирано като кафе-аперитив. След като инспекторите на областната дирекция обследват пътя на доставка на кулинарната продукция и предполагаемото заразяване, се установява, че за сервиране не са използвани прибори за еднократна употреба.\r\nХигиенното състояние на обекта е задоволително, осигурени са миещи и дезинфекционни средства, личните здравни книжки са редовно заверени. Взети са проби от работни повърхности и от обслужващия персонал на заведението.\r\nНа 18 декември е извършена проверка в производственото предприятие, откъдето е доставена храната. Извършена е проверка на произведените и доставени храни за мероприятието. Като суровини за приготвяне на продуктите са използвани маргарин, сирене, кашкавал, луканка и шунка. Те са въведени във входящ дневник, представени са придружителни документи. Продуктите са в срок на годност и правилно съхранени. Взети са отривки от работни повърхности и от ръцете на персонала.", "date": "2018.12.21", "title": "Затвориха кетъринг фирмата, натровила деца във Варна"}
{"url": "https://www.dnes.bg/obshtestvo/2018/12/21/zaedno-sreshtu-nasilieto-v-uchilishte.397348", "text": "Насилието и тормозът в училище са проблем за децата в цял свят. Според проучване на УНИЦЕФ, над половината тийнейджъри по света са били поне веднъж обект на насилие от страна на връстници във и около училище. Физическото насилие и тормозът пречат на образованието на  деца на възраст 13-15 години. \n\r\nБългария е сред челните десет от общо 43 изследвани страни, засегнати от проблема „училищен тормоз“. Затова УНИЦЕФ стартира кампанията „, която се реализира съвместно с МОН. Основната цел е да се повиши разбирането и чувствителността по темата за насилието, да се намали толерантността към различните му проявления и да се подкрепят училищата в ефективната превенция на насилието и тормоза. Ще бъде разработена и тригодишна програма за сигурна учебна среда. \n                    \n                    \n                \r\nНачалото бе поставено с  в Националната финансово-стопанска гимназия в София. В присъствието на представителя на УНИЦЕФ за България д-р Джейн Муита и заместник-министърът на образованието и науката Деница Сачева, учениците представиха своята гледна точка и се поставиха на мястото на родителите, учителите, политиците и журналистите, като предложиха конкретни мерки за справяне с проблема. Децата препоръчаха повече комуникация по проблема между всички въвлечени страни, поправки в правилниците за училищния ред, въвеждане на специални часове с психолог и осигуряване на държавна подкрепа за превенция на насилието в училищата с предоставяне на повече средства за реализиране на конкретни мерки.\n\r\n Кампанията продължи със специално разработен в столичното 119 училище. Ученици от 7-ми клас пресъздадоха пред петокласници постановка, която да ги запознае с различните форми на тормоз в училище и да ги предизвика да ги различат. Децата коментираха какви действия би следвало да се предприемат в такива ситуации и какви мерки трябва да се предприемат, за да се ограничи разпространението на проблема.\n\r\nВ края на ноември бе проведен и  в общинския младежки дом в град Монтана с участието на родители, учители, представители на УНИЦЕФ и на местните управленски  институции.\n\r\nСледващата стъпка бе пресъздаването на различните форми на насилие в училище чрез  в Националния дворец на културата. Сред първите посетители, поставили се в позицията на децата жертва на тормоз в училище, бе вицепрезидентът Илияна Йотова. Инсталацията ще бъде отворена за посетители по време на  в НДК на 21 декември (петък) от 16:00 до 19:00 ч., както и на 22 и 23 декември (събота и неделя) от 11:00 до 15:00 ч. След това, от 4 януари „Синята стая“ ще може да бъде видяна всеки ден в Mall of Sofia. Инсталацията е отворена за всички, които искат да се поставят на мястото на стотици деца у нас, които ежедневно са жертва на различни форми на насилие в училище – физическа или вербална агресия, тормоз, кибертормоз и др. Самото видео може да бъде видяно и на някои от най-оживените и посещавани локации в София – точна информация за тях се публикува на сайта на УНИЦЕФ, както и в каналите на организацията в социалните мрежи.\n\r\nИнтервенцията в училищата ще започне от следващата учебна година и ще бъде реализирана съвместно от УНИЦЕФ и МОН. В програмата са предвидени анализ на ситуацията във всяко училище и разработване на план за действие; повишаване на познаването на видовете тормоз и насилие, начините за сигнализиране и реакция; повишаване на уменията за предотвратяване и реакция на тормоза и насилието в училище; активно участие на учениците, родителите и учителите. Повече информация можете да намерите на \n\r\nАко се чувствате съпричастни към мисията на УНИЦЕФ за осигуряване на безопасна и сигурна среда, можете да помогнете в събирането на средствата за осъществяване на планираните мерки като посетите ", "date": "2018.12.21", "title": "Заедно срещу насилието в училище "}
{"url": "https://www.dnes.bg/notifikacii/2018/12/21/maskirani-napadnaha-fiki-ne-sym-bandit-nikomu-nishto-ne-sym-napravil.397345", "text": "Маскирани нападнаха попфолк звездата Фики Стораро на метри от дома му, \n\r\nНеприятният инцидент е станал вчера към 18 часа, когато Фики и съпругата му излизат от вкъщи, за да отидат на кино. В непосредствена близост до дома им автомобил пресича пътя им, а от колата излизат двама маскирани мъже, които започват да блъскат по прозореца на изпълнителя. \n\r\nПървоначално певецът си помислил, че някой се шегува с него. Слязъл от колата и попитал: \"Момчета, проблем ли има?\" Тогава нападателите го хващат от двете страни и започват да го бутат, съобщиха от екипа на сина на Тони Стораро. \n\r\nПевецът успява да отбие нападките им в самозащита, при което единият нападател пада на земята. В крайна сметка агресорите се разбягват, качват се на колата и тръгват. \n                \n                \r\nСамият певец е подал жалба срещу нападателите в Шесто РПУ. Той не е видял лицата им, заради маските, но отбелязва, че автомобилът им е Audi комби, със софийска регистрация.\n\r\nОрганите на реда в момента преглеждат всички камери в близост до мястото на инцидента.\r\n\"Аз съм певец, не съм бандит, никому нищо лошо не съм направил, затова не се страхувах и излязох от колата. Но съм учуден как може да има такива хора, които се разхождат посред бял ден с маски и нападат други. Благодаря на полицаите от Шесто РПУ за бързата реакция. Надявам се злосторниците да бъдат намерени бързо и да получат съответното наказания\", заяви певецът след случилото се.\r\n ", "date": "2018.12.21", "title": "Маскирани нападнаха Фики: Не съм бандит, никому нищо не съм направил!"}
{"url": "https://www.dnes.bg/eu/2018/12/21/akciia-petko-bylgari-arestuvani-za-trafik-na-droga-v-italiia.397344", "text": "\r\nПри операция с кодовото наименование \"Петко\" италианските власти разбиха трафик на дрога между Словения и Италия, съобщи полицията на Гориция.\r\nСпоред нея става въпрос за банда българи, живеещи в словенския град Нова Горица, които се занимавали с трафик на наркотици.\r\nТехният шеф Петко, на когото се обаждали всекидневно, бил в Италия, затова и операцията носи неговото име. За да се снабдят с дрога, клиентите отивали всеки ден до велосипедна писта, на която се срещали с българите, пише \"\". Пистата се намира в Гориция, точно на границата между Словения и Италия.\r\n                    \n                    \n                Разследването на италианската полиция стартирало след идентифицирането на продавач на дрога през 2015 г. Тогава бил арестуван и един клиент на хероин.\r\nПри операция \"Петко\" били извършени няколко запорирания на дрога, в резултат на което бил секнат каналът за доставка. Арестувани са и трима души, доставящи хероин от Словения.\r\nСловенската полиция от своя страна също се задействала, арестувайки двама души, които идвали редовно в Италия, за да продават хероин.\r\nПо време на операцията са иззети различни количества хашиш, марихуана, канабиноиди.", "date": "2018.12.21", "title": "Акция \"Петко\": Българи арестувани за трафик на дрога в Италия"}
{"url": "https://www.dnes.bg/notifikacii/2018/12/21/moskva-izgoni-shvedski-diplomat-ot-rusiia.397347", "text": "На шведски дипломат в Москва е наредено да напусне Русия, съобщи шведското външно министерство, цитирано от БТА.\r\n\"Външното министерство отхвърли молбите на двама руснаци за дипломатически визи. Русия отвърна с искането дипломат от шведското посолство в Москва да напусне Русия\", съобщи говорителят Вилхелм Рундквист. Швеция съжалява за решението на Русия, добави той.\r\nГоворителят не уточни кога е взето руското решение или дали шведският дипломат вече се е върнал в Швеция. Той отказа и да коментира защо са отхвърлени молбите на двамата руснаци и кой е шведският дипломат.\r\nСпоред стокхолмския вестник \"Експресен\", който се позовава на неназовани източници, руските дипломати преди това са работели за руското разузнаване, а експулсираният шведски дипломат е културното аташе на Швеция в Москва.", "date": "2018.12.21", "title": "Москва изгони шведски дипломат от Русия"}
{"url": "https://www.dnes.bg/eu/2018/12/21/orban-zashtiti-osporvanata-si-trudova-reforma.397308", "text": "Унгарският премиер Виктор Орбан говори днес в защита на своята много  оспорвана реформа на трудовото законодателство - по думите му \"добър\"  закон \"за желаещите да печелят повече\", срещу който протестират  опозиционери, чиито \"лъжи\", по думите му, са \"безгранични\", предаде  Франс прес.\n\n\r\nКонсервативният държавник обясни в интервю за националното радио, че  реформата цели \"просто да премахне безполезните нормативи, тъй че  желаещите да печелят повече да могат повече да работят\".\r\nГласувана от парламента на 12 декември, тази промяна в работното  време отприщи вълна от демонстрации, съпроводени тук-таме с насилие,  главно в Будапеща, пише БТА.\r\n                    \n                    \n                Реформата увеличава на 400 часовете извънреден труд, които  работодателите могат да изискват от служителите си за една година и да  им ги платят в тригодишен срок.\r\nВчера държавният глава Янош Адер - политически съюзник на Орбан,  подписа спорните поправки в трудовото законодателство. Тази вечер в  Будапеща се предвижда нов протест; демонстрантите предупредиха, че ще  продължат с тези акции и в началото на идната година, допълва АФП.", "date": "2018.12.21", "title": "Орбан защити оспорваната си трудова реформа "}
{"url": "https://www.dnes.bg/notifikacii/2018/12/21/sasht-zasilvat-zahvata-si-vyrhu-facebook.397307", "text": "Facebook се сблъсква с все по-голям натиск заради защитата на личните данни, след като oкръг Колумбия заведе дело срещу компания за начина, по който съхранява потребителската информация.  Това се случва, след като данните на милиони американци бяха прехвърлени на Cambridge Analytica, политическата консултантска компания, наета за кампанията на Доналд Тръмп преди изборите през 2016 г., пише Bloomberg.\r\nПо делото Facebook е обвинена в това, че е нарушила регулацията за защита на потребителите в резултат на липса на наблюдение на приложенията на трети страни. Новината за случая беше обявена само няколко часа след публикуването на статията на New York Times, в която се твърди, че социалната мрежа е позволила, дори след скандала с Cambridge Analytica, над 150 компании да имат достъп до повече потребителски данни, отколкото тя беше обявила. Това предизвика нови призиви от Конгреса за действия.\r\n                \n                \"Повече от очевидно е, че на този етап социалните мрежи не са готови доброволно да опазват личните данни и сигурността на своите потребители\", написа в Twitter Марк Уорнър, демократ от Вирджиния. „Конгресът трябва да направи нещо“.\r\nЦяла година Facebook е засипвана от въпроси за защитата на личните данни, а акциите ѝ понесоха пореден удар в сряда. Стойността им се понижи със 7,3% и те се търгуваха на цена от 136,43 долара следобяд в Ню Йорк.\r\nРазкритията, че е отговорна за манипулациите в социалната мрежа преди и след американските президентски избори през 2016 г., засегнаха репутацията на компанията и предизвикаха гнева на Вашингтон. От известно време депутатите заплашват, че ще въведат нова регулация, за да обуздаят Facebook, a New York Times изглежда налива още масло в огъня.\r\n\r\n ", "date": "2018.12.21", "title": "САЩ засилват захвата си върху Facebook  "}
{"url": "https://www.dnes.bg/notifikacii/2018/12/21/po-koleda-stavat-chudesa-momiche-pada-ot-samolet-i-oceliava.397283", "text": "Шансът да оцелееш в самолетна катастрофа е почти нищожен. Но хората са казали, че на Коледа стават чудеса. И за малката Джулиън Кепке, това твърдение се оказва вярно.\r\nНа 24 декември 1971 г.  17-годишното момиче се качва на самолет на LANSA с майка си. Компанията, изпълнява полети само в Перу, но не се слави с добра репутация.\r\nСамолетите й често се разбиват. За една година повече от 200 души са загинали в полети, изпълнявани от LANSA.  През 1966 г. умират още 50. А през 1971 г. жертвите на фаталния полет №502 са 100 и... само един оцелял.\r\nДжулиън Кепке и нейната майка Мария пътуват от Лима към Пукалпа, за да се съберат с бащата на момичето за коледните празници. Тръгват няколко дни по-късно от предвиденото, защото тийннейджърката настоява да останат още малко, за да може да присъства на бала по случай края на годината в училище.\r\n                \n                Въпреки лошата репутация на авиолиниите, все пак те оставали най-бързият и безопасен начин да пътуваш от един град в Перу до друг.\r\nЗа това Джулиън и Мария се качват. И докато прелитат над Амазонка, самолетът навлиза в тъмен облак, а след това е ударен от гръмотевица. На пръв поглед нищо сериозно. Всекидневно поне една машина е преминала светкавица, но не и в този случай. По едно ужасяващо стечение на обстоятелствата, двигателят се запалва и машината се отправя рязко към земята.\r\n\"Самолетът просто подскочи и започна да лети към земята с носа напред. Всичко стана тъмно, хората пищяха, а ръмженето на двигателите изпълни изцяло съзнанието ми. - спомня си Джулиън пред BBC. - И изведнъж, шумът спря. Бях извън самолета и единственото, което чувах бе вятъра\".\r\n40 минути след излитането си, полет 502 се разбива в средата на Амазонка. Един час по-късно 17-годишното момиче се събужда само... сред дърветата.\r\nСедалката на която Джулиън седяла със здраво закопчан колан изхвърчала от горящия самолет. Майка й и пътникът до нея изхвърчали във въздуха, тъй като не използвали своите предпазни средства.\r\nТри километра момичето летяло към Земята. Без парашут, без нищо, което може да спаси живота й, освен седалката. И някак си, чудото се случило. Тя омекотила падането, а гъстите дървета забавили скоростта, с която летяла към Земята и Джулиън някак оцеляла. Самата тя не си спомня, тъй ката изгубила съзнание.\r\nНо историята не свършва до тук.\r\nПредставете си 17-годишно момиче по средата на Амазонската джунгла. Как ще оцелее в този суров свят?\r\nЦял ден Джулиън се събуждала и отново губела съзнание. Когато най-накрая успява да се задържи будна и отнема час, за да успее да се изправи, защото й се вие свят. Отървава се само със счупена ключица, подуто око, разкъсани връзки на коляното, наранен гръбначен стълб и порязвания на ръцете и краката.\r\nКогато успяла напълно да се съвземе, тя осъзнала суровата действителност – нямало кой да я спаси. Но може би Джулиън била единственото 17-годишно момиче, което имало шанса да оцелее в джунглата.\r\nБаща й Ханс бил биолог, а майка й Мария – орнитолог. Двамата били германци, но късметлийката била родена в Перу. Години наред тя обикаляла сред природата със своите родители, които провеждат изследвания.\r\n\"Научих много за джунглата. Най-вече, че не е толкова страшна. Не е зеленият ад, за който хората я мислят\", разказва тя.\r\nОтровни жаби и змии, крокодили, анаконди, електрически змиорки. Навсякъде те дебне нещо, което да те убие, но Джулиън не се страхува от това.  Въпреки че била късогледа, а очилата й вече ги нямало, момичето тръгнало напред, за да търси храна и хора. Хвърляла сандалите пред себе си, за да изплаши съществата, които можело да я дебнат.\r\nКогато се натъкнала на няколко трупа в гората, изгубила всякаква надежда майка й да е жива, но продължила, трябвало да стигне до цивилизацията.\r\nПо пътя си намерила торба близалки и това била единствената храна, която имала за следващите 10 дни.\r\nНасекомите я хапели, раната й се инфектира. Но тя послушала съвета, който баща й някога й дал: \"Ако намериш поточе, последвай го. То ще те отведе до по-голяма река, а тя – до помощ\".\r\nДжулиън намерила голяма река и тръгнала да върви през нея. \"От време на време виждах крокодили, но не се плашех. Знам, че те не нападат хора\", спомня си късметлийката.\r\nНяколко дни чува как хеликоптерите кръжат над нея, в търсене на оцелели, но заради гъстите корони на дърветата, не могат да я видят.\r\nНяколко дни след това, спасителната мисия приключва. Остават само звуците на джунглата. Инфекцията й се влошава. Муха е снесла яйцата си в раната на ръката й, други насекоми се хранят от плътта й. Животните не й обръщат внимание, защото не знаят как изглеждат хората и че трябва да се пазят от тях.\r\nВ този момент Джулиън започва да си мисли, че шансът да бъде спасена е минимален. Но по Коледа стават чудеса. След десет дни, само на близалки, изтощеното момиче излиза на брега и заспива. Когато се събужда, пред нея стои празна лодка.\r\nПървоначално си мисли, че халюцинира, но после осъзнава, че гледката пред очите й е истина. Оглежда се внимателно и открива пътечка, която я води до колиба, а пред нея – няколко барела нафта.\r\nИзползвайки наученото от баща си, когато той лекувал инфекцията на кучето им, Джулиън излива нефт върху раната си. Болката е ужасяваща, но всички паразити умират мигновено.\r\nИскала да хване жаби, за да се нахрани, но била прекалено бавна. Изтощението било толкова силно, но я спасило, защото те били отровни. След това се насочила към лодката, за да я използва в търсене на помощ, но се отказала. Не искала да я краде. Върнала се в колибата и легнала да си почине за една нощ.\r\nКогато се събужда над сутринта, вижда три силуета над себе си. Мисли, че това са речните духове от вярванията на местните. Но не – оказват се трима работници, които в следващите дни се грижат за раните й, дават й храна. \r\nКогато силите й се връщат, се качват с нея на лодката и я отвеждат в близкото градче откъдето тя заминава за Пукалпа, за да прегърне най-накрая баща си.\r\nГодини наред ужасяващи гледки я преследват в сънищата й. Джулиън напуска Перу и се връща в Германия, където по-късно работи като библиотекарка в Мюнхен. В джунглата попада отново, когато прави изследвания за популацията на прилепите, за да завърши докторската си дисертация.\r\nНо десетте дни глад, раните и труповете пред очите й не свиват сърцето й толкова, колкото това, което научава години по-късно: \"После разбрах, че майка ми също е оцеляла след катастрофата, но нараняванията й били толкова тежки, че не е могла да помръдне. Представям си какви са били последните й дни\".", "date": "2018.12.21", "title": "По Коледа стават чудеса... Момиче пада от самолет и оцелява"}
{"url": "https://www.dnes.bg/travel/2018/12/21/novi-avtobusi-shte-voziat-jelaeshtite-za-ski-na-vitosha.397301", "text": "\n\r\n10 нови автобуса, пригодени за движение в планински условия, ще обновят автопарка на Столичната община за маршрута до Витоша.\r\nНовите превозни средства бяха представени от кмета Йорданка Фандъкова и ще се движат по линии с номера 63 и 66 на градския транспорт.\n\r\nС нощно каране на писта \"Витошко лале\" пък ще бъде открит зимният сезон на Витоша.\r\nОфициално трасето ще бъде отворено днес от 18:30 ч., а ден по-късно ще бъде пуснат и кабинковият лифт \"Симеоново - Алеко\".\r\nОт фирмата собственик съобщават, че са направили пълна профилактика на основните съоръжения в планината.\r\nЦените на картите за каране на ски остават непроменени, а за деца до 12 години има и специална преференция - карта за нощно каране на цена от 1 лев.", "date": "2018.12.21", "title": "Нови автобуси ще возят желаещите за ски на Витоша "}
{"url": "https://www.dnes.bg/politika/2018/12/21/karadaiy-lideri-kato-dogan-se-rajdat-vednyj-na-100-g.397327", "text": "Председателят на ДПС Мустафа Карадайъ посочи, че всяка година речите на Ахмед Доган се очакват от обществото и това е разбираемо. Той настоя и че лидери като Доган се раждат веднъж на 100 години.\r\nПовод за коментара му стана словото на почетния лидер на движението, според който не трябва да има предсрочни избори, но България се нуждае от програмен кабинет.\n\n\r\n\"Личности като г-н Доган, лидери, на 100 години веднъж се раждат. Като държава имаме нужда от такива лидери\", настоя Карадайъ.\r\nТой уточни, че от движението неведнъж са говорили за предсрочни избори, но са добавяли, че и след тях нищо няма да се промени особено.\r\n                    \n                    \n                Карадайъ добави и че от ДПС работят сериозно върху програма за ускорено догонващо развитие на страната.\r\nЛидерът на ДПС коментира и упреците на Патриотите, че е имало тежка сделка между ГЕРБ и ДПС за Закона за вероизповеданията и че техните промени не са били приети.\r\n\"Мисля, че националистите малко преекспонираха темата, но ние патриотите и национално отговорните партии направихме голяма крачка с приемането на закона за вероизповеданията\", заключи Карадайъ.", "date": "2018.12.21", "title": "Карадайъ: Лидери като Доган се раждат веднъж на 100 г."}
{"url": "https://www.dnes.bg/sofia/2018/12/21/evangelisti-pred-ns-ne-ni-prechete-ne-iskame-i-pari-ot-haznata.397269", "text": "\n\r\nНе на протест, а за молитва се събраха десетки евангелисти пред сградата на парламента. Целта им е да призоват Бог да ръководи дебата на депутатите, които обсъждат днес на второ четене промените в Закона за вероизповеданията.\r\nЗа разлика от католическата и протестантската църкви, които се обявиха против идеята да отпадне държавното финансиране за вероизповеданията, към които се числят по-малко от 1% от българите, евангелистите не искат пари от хазната.\r\n\"Финансирането не е проблемът, ние не искаме пари, според нас държавата не би трябвало да се меси в църквите, всяка една би трябвало да се издържа сама\", обясни пред Dnes.bg зам.-председателят на Обединени евангелски църкви Владимир Райчинов.\r\n                    \n                    \n                Според него обаче депутатите не трябва да приемат забраната всички вероизповедания с под 1% поддръжници да откриват духовни училища.\r\nЕвангелските църкви са и против забраната да се признават дипломи на свещенослужители завършили в чужбина, както и филтрирането на всички дарения от чужбина чрез Дирекцията по вероизповеданията.\r\n\"Чисто като философия разделянето под 1% и над е дискриминационно, няма обосновка защо е точно този процент, а и се използват данни от преброяването от 2011 г., което е било доброволно и хората не се знаели, че то ще се използва за такава цел\", обясни Райчинов.\r\nОсвен това по презумция се вменявало, че всички вероизповедания с под 1% поддръжници представлявали терористична заплаха.\r\n\"Дирекцията за вероизповеданията се натоварва да следи за терористична заплаха без да има капацитет, правомощия и да има насоки как се прави това\", поясни Райчинов.\r\nЕвангелските църкви недоволстват и срещу ограничението свещеници от чужбина да извършват свещенослужения без да имат разрешение от дирекцията и да си придружени от български свещенослужител.\r\nЗабраната за извършване на богослужения, извън местата предназначени за това също, е абсурдна, смятат те.\r\nТова би означавало да се ограничи и православната църква и свещените да не могат да отслужват опело на гробища, освещаване на дом и офис.\r\n\"Налагането на минималната бройка от 3000 души, за да се регистрира ново вероизповедние също е нелепо, защото по Конституция сдружаването е свободно право на всеки и хората. За партия искат 500 души, а за вероизповедание искат 3000\", каза още Райчинов.\r\nВъпреки всичко той увери, че евангелистите не искат оставки.", "date": "2018.12.21", "title": "Евангелисти пред НС: Не ни пречете, не искаме и пари от хазната!"}
{"url": "https://www.dnes.bg/sofia/2018/12/21/koi-stolichni-kvartali-ostavat-bez-voda-na-27-dekemvri.397300", "text": "\"Софийска вода\" временно ще прекъсне водоснабдяването в някои части на столицата на 27 декември, четвъртък, съобщиха от дружеството.\n\r\nВъв връзка с подмяна на сградно водопроводно отклонение на ул. \"Св. Св. Кирил и Методий\", Център, се налага спиране на водоподаването от 10:00 до 18:00 часа на клиентите на \"Софийска вода\", живеещи в на ул. \"Св. Св. Кирил и Методий“ от ул. \"Българска морава“ до ул. \"Осогово“, по ул. \"Брегалница“ - от ул. \"Св. Св.Кирил и Методий“ до ул. \"Цар Симеон“. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Брегалница“ и ъгъла с ул. \"Св. Св. Кирил и Методий\".\r\n                    \n                    \n                Поради прекъсване на сградно водопроводно отклонение на ул. \"Момина сълза“, вилна зона \"Банкя“, се налага спиране на водоподаването от 10:00 до 16:00 часа на клиентите на \"Софийска вода\", живеещи в района на: по ул. \"Момина сълза“ - от ул. \"София“ до ул. \"Момина сълза“ № 49, ул. \"Блян“, по ул. \"София“ - от ул. \"Космонавт“ до ул. \"Иванянско шосе“, ул. \"Еделвайс“, по ул. \"Ангел Каралийчев“ - от ул. \"Морава“ до ул. \"София“.\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"София“ и ъгъла с ул. \"Момина сълза“.\r\n ", "date": "2018.12.21", "title": "Кои столични квартали остават без вода на 27 декември"}
{"url": "https://www.dnes.bg/zvezdi/2018/12/21/keli-klarksyn-iska-sniag-za-koleda.397226", "text": " Кели Кларксън сподели, че иска да се махне за малко от дома си в Калифорния по празниците, за да могат децата ѝ, Ривър и Ремингтън, да се насладят на снежна Коледа.\r\n\"Определено няма да прекарам Коледа в този щат. Трябва да отидем някъде. Подготвили сме няколко готини изненади за децата, но най-голямата от тях е, че наистина ще пътуваме някъде за празниците. Ще прекараме една снежна Коледа\", обясни 36-годишната певица пред \"Entertainment Tonight\".\r\nСинът ѝ, Ремингтън, която е на 2 годинки, все още не е виждал сняг и затова много се вълнувал за почивката.  \r\n", "date": "2018.12.21", "title": "Кели Кларксън иска сняг за Коледа"}
{"url": "https://www.dnes.bg/balkani/2018/12/21/zaev-dogovoryt-s-gyrciia-e-primer-za-ostanaliia-sviat.397282", "text": "Македонският премиер Зоран Заев определи Преспанското споразумение между Атина и Скопие като модел за мирно разрешаване на спорове, който може да бъде полезен и на други страни. Заев каза това в интервю за гръцката държавна телевизия ЕРТ и за информационния сайт tvxs.gr, предаде агенция АНА-МПА.\n\n\n\n\r\nЗаев изрази оптимизъм, че споразумението ще бъде утвърдено от парламентите и на двете страни, като каза, че бъдещето му е в ръцете на парламентите и следователно на самите граждани, предава БТА.\n\r\nМакедонският премиер каза, че номинацията на него и на гръцкия му колега Алексис Ципрас за нобелова награда го е изненадала и я определи като голяма чест за страната му.\r\n                    \n                    \n                \"Вярвам, че двете страни ще оставим едно наследство на новите поколения, но и на други региони в света, защото моделът, който намерихме, е правилният начин за разрешаване на проблемите между държавите и нациите по мирен път\", заяви Зоран Заев.\n\r\nТой изрази още увереност, че предимствата на споразумението ще бъдат усетени много скоро. Македонският премиер каза, че до настоящия момент споразумението е довело до увеличаване на стокообмена между Република Македония и Гърция с 18,7%, а всяка година над 1,5 милиона граждани на страната му посещават южната й съседка.", "date": "2018.12.21", "title": "Заев: Договорът с Гърция е пример за останалия свят! "}
{"url": "https://www.dnes.bg/muzika/2018/12/21/vinagi-s-teb-novata-pesen-na-toshi-i-kristiana-asenova.397274", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ навечерието на Коледа Тодор Георгиев-Тоши и Кристиана Асенова представиха нова песен. \r\n''Винаги с теб'' е вторият общ проект на двамата, които освен в професионално са заедно и в личен план.\r\nТекстът е на Тодор Георгиев, който сподели, че песента описва тяхната връзка и любов. \r\nТоши пък подчерта пред  че това ставам, въпреки че в текста няма нито веднъж думата \"любов\" и по думите му в целия текст няма клишета.\r\nТоши и Кристиана Асенова споделиха, че с второто парче продължават да израстват с музиката си. Докато в първото им парче са доста лежерни, сега са доста по-сериозни.", "date": "2018.12.21", "title": "''Винаги с теб'' – новата песен на Тоши и Кристиана Асенова "}
{"url": "https://www.dnes.bg/zvezdi/2018/12/21/brad-pit-pak-v-syda-no-ne-zaradi-djoli.397176", "text": "Брад Пит отново ще има проблеми със съда. Този път не заради бившата му съпруга Анджелина Джоли, а заради пострадали от урагана \"Катрина\" в Ню Орлиънс.\r\nХората обвинили компанията на Брад Пит в мошеничество. Местни са уверени, че благотворителната фондация Make it Right Foundation на звездата е построила некачествено домове, които трябвало да защитават собствениците от ударите на стихията.\n\r\nСега холивудският актьор е заплашен от съдебно разследване. По мнение на жертви на урагана, фондацията обещала да се захване със строителството на домове, които да могат да дадат защита от природни катаклизми, но тези сгради се оказали некачествени.\n\r\nХората взели кредити, за да се сдобият с такива домове, но ураганът ги разрушил.\n                    \n                    \n                \r\nФондацията отрича всички обвинения. Ръководството ѝ вече е подало насрещен иск към архитекта на сградите. Поради грешките, възстановяването ще струва около 20 милиона долара.\n\r\nНа 18-и декември Пит имаше рожден ден и навърши 55 години. Звездата е роден в градче в щата Оклахома под името Уилям Брадли Пит.\r\nВижте още за звездите в \r\n ", "date": "2018.12.21", "title": "Брад Пит пак в съда, но не заради Джоли"}
{"url": "https://www.dnes.bg/rusia/2018/12/21/kakvo-napisaha-ruskite-medii-za-pkf-to-na-putin.397278", "text": "Традиционната \"голяма\" пресконференция на руския държавен глава продължи вчера 3 часа и 43 минути, отбелязва печатът във федерацията. През това време 53 журналисти зададоха на Владимир Путин 66 въпроса, без да смятаме поздравите, благодарностите, молбите за помощ, поканите за гостуване и разсъжденията колко е несъвършено битието, обобщава \"Взгляд\".\n\n\n\n\r\nТазгодишната пресконференция бе рекордна по брой на акредитираните участници - присъстваха над 1700 журналисти, посочва \"Аргументи и факти\". Онлайн изданието \"ФАН\" акцентира върху \"безупречната организация\", \"безпрецедентните мерки за сигурност\" и \"великолепната физическа и интелектуална форма на президента\". А социологът Вячеслав Смирнов изтъква пред електронния вестник \"иРеактор\" \"донейде неформалната атмосфера в залата\", наподобявала \"малък митинг\".\n                    \n                    \n                \r\nВ изявленията на Путин пред журналистите ред издания открояват икономическата тема. \"Имаме нужда от пробив. Трябва да скочим в една нова технологична организация. Без това страната ни няма бъдеще\", цитира президента \"Росийская газета\". Русия трябва \"да си пробие път към висшата лига в икономиката\", подчертава в заглавие московският официоз.\n\r\n\"Осреднената Русия е на път да постигне пробив, но гражданите не го усещат\", коментира \"Независимая газета\" представения от Путин образ на федерацията, чиито средни показатели демонстрират според него \"положителни тенденции\".\n\r\nНякои руски национални проекти, по-специално демографският, \"засега изглеждат неубедително\". Борбата с бедността в Русия \"често се води чрез манипулации с жизнения минимум\", констатира вестникът.\n\r\n\"Има статистика \"за хората\" и статистика \"за отчети\". Държавата е в режим на ръчно управление и притежава изцяло имитационна икономика\", заявява пред \"Независимая газета\" финансовият анализатор Алексей Коренев.\n\r\n\"Трудно е да говориш за профицитен бюджет и същевременно - че данъците неизбежно ще се вдигнат\", коментира пресконференцията на Путин \"Новая газета\".\n\r\n\"Повечето представители на родната журналистика гледаха да задават несъмнено удобни въпроси, което налага усещането, че тъкмо това е днес разбирането за професионализъм\", добавя опозиционното издание.\n\r\nТози път президентът \"не демонстрира ядрената тояга\" - не плашеше аудиторията с най-модерните ракети на Русия като \"Кинжал\" и \"Сармат\", нито претендираше за световно лидерство, подчертава \"Свободная пресса\".\n\r\nТенденцията да се понижава прагът за използване на ядрени оръжия може да доведе до глобална катастрофа, цитира печатът предупреждение, отправено вчера от руския лидер. \"Известия\" напомня и \"дадения по принуда от Русия отговор - създаването на оръжия, способни да преодолеят системите за ПРО\".\n\r\nПутин подчерта, че Москва получи предимство във военната сфера, но без да се стреми към това. Според него стабилността не се укрепва и от намерението на Вашингтон да напусне Договора за ликвидиране на ракетите със среден и малък обсег (ДРСМО), пише всекидневникът. Крайно е необходимо наистина за Русия и САЩ да започнат преговори - на първо място именно за ядрената стабилност, заявява пред \"Известия\" американският военен експерт Ричард Уейц.\n\r\nНезависимо от всички трудности в двустранните отношения за всички ще е по-добре двамата президенти да се срещнат през 2019 г. и да обсъдят бъдещето на ДРСМО и на договора СТАРТ-3. Освен това, след като Доналд Тръмп реши да изтегли войските си от Сирия, на преден план може да излезе украинският въпрос, казва аналитикът.\n\r\nГоворителят на Кремъл Дмитрий Песков уточни в руския телевизионен ефир вчерашните думи на Путин, че Москва ще гарантира и занапред сигурността си на фона на предполагаемото излизане на САЩ от ДРСМО, информира \"Московский комсомолец\".\r\n\"Нека да не пискат после заради това, че си осигуряваме различни предимства\", каза пред журналистите руският лидер.\n\r\nСпоред Песков Путин \"в технологичен план е имал предвид (. . .), че след скъсване на договореностите за ракетите със среден и малък обсег ще започне разполагане на пускови установки в Европа, както по време на студената война\".\n\r\nТези ракети ще бъдат насочени към Русия и тя също ще ги вземе на прицел със своя арсенал, предупреди Песков. Това ще означава \"развитие по спирала и повторение на една ситуация, която за жалост вече сме преживели в миналото\", каза той. Ситуацията ще наподобява Карибската криза, пояснява \"Московский комсомолец\".\n\r\nКореспондентът на \"Комерсант\" разказва как задал на Путин въпрос за \"протестния потенциал\" в Русия и президентът повторил, че \"хората имат право да изказват своята гледна точка, да я защитават, включително публично, и на митинги, но в рамките на закона\".\r\nСпоред журналиста Путин не е отговорил по същество. \"Е, значи нещата ще се изясняват по експериментален път\", заключава той.\n\r\nРуският президент се повтаря, смята и \"Ведомости\". При това положение \"пресконференцията губи политическо съдържание и все повече заприличва на театрална постановка (. . .), в която Путин не само изпълнява главната роля, но е също автор на сценария, режисьор и постановчик\", пише изданието.\n\r\n\"С всяка година причините да следим този театрализиран спектакъл стават все по-малко - дори за да бъдем в течение и да запазим тонус. В тази пиеса ние сме суфльорите, подсказващи на президента иззад екрана познатия вече отговор на познатия вече въпрос\", добавя руският вестник.\n\r\n/БТА/", "date": "2018.12.21", "title": "Какво написаха руските медии за ПКФ-то на Путин?"}
{"url": "https://www.dnes.bg/eu/2018/12/21/kioln-krainolevi-i-krainodesni-v-mele-ranen-policai.397286", "text": "Един полицай е тежко ранен в Кьолн при нападение на десетки крайнолеви активисти над публична среща на крайнодясната партия \"Алтернатива за Германия\", съобщи германската полиция, цитирана от Франс прес.\n\n\n\r\nАнтимигрантската и антиислямска партия била организирала срещата си в сградата на музей, когато въпреки полицейското присъствие множество активисти нахлули на трибуната. \r\nТе били изведени от полицията, но оказали съпротива и един полицай паднал от подиума и получил тежки наранявания, пише БТА. \r\nНяма арестувани, но полицията е записала самоличността на 40 души за започване на съдебни действия за нарушаване на закона за публичните събрания и за оказване на съпротива на полицейски служители.", "date": "2018.12.21", "title": "Кьолн: Крайнолеви и крайнодесни в меле, ранен полицай"}
{"url": "https://www.dnes.bg/temida/2018/12/21/kmet-na-sofiisko-selo-ukril-danyci-nad-800-bona.397313", "text": "Софийска градска прокуратура внесе в Софийски градски съд обвинителен акт срещу Румен Сергиев - кмет на село Дивотино, за укриване на данъци в особено големи размери, съобщиха от обвинението.\r\nТой е предаден на съд, затова, че в периода 13 февруари 2008 г. - 12 февруари 2011 г., в условията на продължавано престъпление, е избегнал установяване и плащане на данъчни задължения в особено големи размери – 833 297,95 лв., от които 555 531,97 лв. дължим данък по ЗДДС и 277 765,98 лв. дължим корпоративен данък по ЗКПО.\r\nСергиев е реализирал престъплението като при воденето на счетоводството многократно съставял документи с невярно съдържание, в които отразявал сделки, без те да са реално осъществени.\r\n                    \n                    \n                След това, при подаване на изискуемите от закона декларации пред НАП 24 пъти потвърдил тази неистина и по този начин всеки месец намалявал размера на дължимия към фиска данък добавена стойност, както и дължимия за съответната година корпоративен данък.\r\nКъм този период кметът бил едноличен собственик и управител на търговско дружество, занимаващо се с вътрешна и външна търговия, посредническа маркетингова, рекламна, информационна и издателска, туристическа, транспортна, строителна и селскостопанска дейност, хотелиерство и ресторантьорство.\r\nСпрямо Румен Сергиев е наложена мярка за неотклонение \"парична гаранция\" в размер на 10 000 лв.\r\nАко бъде признат за виновен той може да получи наказание лишаване от свобода за срок от 1 до 8 години и глоба от пет хиляди до двадесет хиляди лева.", "date": "2018.12.21", "title": "Кмет на софийско село укрил данъци – над 800 бона!?"}
{"url": "https://www.dnes.bg/balkani/2018/12/21/vlakyt-pomel-uchilishten-bus-otne-jivota-na-petima-v-nish.397316", "text": "Влак се блъсна в автобус, превозващ ученици от гимназия в южна Сърбия, убивайки петима души и ранявайки най-малко 26, предаде Асошиейтед прес, позовавайки се на сръбските власти.\n\r\nПървоначално полицията съобщи, че трима души са били убити, а 22 ранени. По-късно властите потвърдиха, че още двама души са починали в болница и най-малко 26 са ранените.\r\nЛекарите в Ниш заявиха, че някои от децата са с животозастрашаващи наранявания. Роднини на учениците се събраха в болницата в очакване на информация.\r\nСръбската държавна телевизия съобщи, че автобусът превозвал местни деца на училище. \r\nЗапис от мястото на инцидента показва, че автобусът е на практика срязан на две, а влакът частично е излязъл от релсите.", "date": "2018.12.21", "title": "Влакът, помел училищен бус, отне живота на петима в Ниш"}
{"url": "https://www.dnes.bg/stranata/2018/12/21/21-godishen-naryga-myj-v-hotel-zaradi-muzika.397273", "text": "Заради хулиганство, 21-годишен младеж бил задържан в Крумовград, съобщават от агенция \"Фокус“.\r\nОколо 21 часа снощи, момчето вдигнало скандал на съседа си по хотелска стая – мъж на 46 години. Вторият пускал силна музика, която пречела на спокойствието на младежа.\r\nПо време на разправията, младият мъж извадил нож и нанесъл порезна рана на ръката на опонента си, съобщиха от ОДМВР – Кърджали.\r\nНараняването на мъжа е обработено на място от екип на спешна помощ. Младежът ще бъде съден за дребно хулиганство.\r\nПри оглед на мястото, в стаята на пострадалия, полицията открили 400 грама тютюн без бандерол, който е иззет.", "date": "2018.12.21", "title": "21-годишен наръга мъж в хотел заради... музика"}
{"url": "https://www.dnes.bg/temida/2018/12/21/ivancheva-shte-zaviva-sarmi-vryshta-se-u-doma-za-koleda.397323", "text": "Десислава Иванчева, Биляна Петрова и Петко Дюгеров излизат утре от ареста. Условието обаче е Министерството на правосъдието да осигури гривни за мониторинг, каквито обаче в момента действащи няма, съобщава БТА. \n\r\nВ определението си съдия Иво Хинов, който за трети път постановява освобождаването на тримата, записа, че те може да напуснат ареста, но домашният им арест трябва да се контролира с гривни.\n\r\nСпоред юристи още от 2016 година такава възможност в закона има. Практически обаче такава система няма изградена.\n\r\nВ същото време прокуратурата протестира освобождаването на тримата подсъдими за подкуп. От обвинението първоначално са поискали спецапелативният съд да спре действието, което поражда определението за освобождаване. Снощи, в 17.00 часа, обаче от спецпрокуратурата са изтеглили специалното си искане за спиране.\n                    \n                    \n                \r\nТака, ако МП намери гривни за контрол на Иванчева, Петрова и Дюлгеров, те ще излязат утре от ареста в 12.00 на обяд. Не е ясно какво ще се случи, ако такива технически средства не бъдат намерени, защото в определението на съда ясно е посочено, че домашният им арест трябва да се изпълнява при това условие.\r\nИванчева и заместничката й Биляна Петрова са под стража от 17 април,  когато бяха арестувани при показен 5-часов арест на централен столичен  булевард.\r\nИванчева бе обвинена за взимане на подкуп в особено големи размери от  строителния предприемач Александър Ваклин, за да придвижат разрешението  му за строеж в квартала, а Петрова е сочена за помагач на бившата  кметица.", "date": "2018.12.21", "title": "Иванчева ще завива сарми, връща се у дома за Коледа! "}
{"url": "https://www.dnes.bg/stranata/2018/12/21/myj-bere-dusha-zabi-se-v-mantinela-krai-varna.397297", "text": "27-годишен мъж е с опасност за живота, след като се заби в мантинела край Варна. \r\nПострадалият е с черепно-мозъчна травма и е настанен в болница, съобщават от МВР. \r\nИнцидентът е станал тази сутрин около 9:25 в района на Златни пясъци. \r\nМъжът се е движил сам в автомобила си марка \"Хонда\", когато заради несъобразена скорост изпуска контрола над превозното средство. Колата излетяла от пътя и се забила в близката мантинела. \r\nМъжът е в много тежко състояние и към момента лекарите продължават да се борят за живота му. ", "date": "2018.12.21", "title": "Мъж бере душа, заби се в мантинела край Варна"}
{"url": "https://www.dnes.bg/business/2018/12/21/chez-krajbite-na-kabeli-sa-sabotaj-i-prestyplenie-sreshtu-nacionalnata-sigurnost.397324", "text": "\r\n\r\nПричина за аварията беше умишлен палеж в колектор в района на бул. \"Сливница\". Проверката ни показа, че става въпрос за опит за кражба. Констатирани бяха употребата на запалителни средства в колектора и щети по кабели на дружеството. Засегнати бяха 12 600 клиенти на ЧЕЗ Разпределение в 6 столични квартала. Подобни умишени пожари се извършват с цел изключване на електрозахранването, осигуряване на възможност за обелване на кабелите, сваляне на медния им екран и предаването му в пунктове за изкупуване на цветни метали. Искаме ясно да заявим, че кабелите, които полагаме в последните години, са създадени по съвсем нова технология и не съдържат мед.  Въпреки това, докато няма стриктно законодателство в тази посока, подобни набези ще продължат и ще създават дискомфорт на хората. \r\n                    \n                    \n                Неотдавна ние вложихме 130 хил. лева за подмяна на17 кабела средно напрежение  с нови в същия колектор, защото  в него отново беше предизвикан пожар, за да могат кабелите да бъдат обелени и да бъде откраднато медното им покритие. . По това време кабелите все още бяха с медна изолация. Сега са повредени новите кабели. Но това не е най-големият проблем. Нанесени са поражения върху  кабел 110 kV, положен само преди две години.  Кабелите 110 kV са високо напрежение и те касаят електрозахранването на десетки хиляди потребители. В конкретния случай успяхме да захраним потърпевшите алтернативно, но можеше много по-голям брой потребители да останат без електрозахранване за много по-дълго време. Сега предстои ние   да направим съответния ремонт, макар и сложен,  но следите остават. Разбира се, имахме на склад така наречената муфа, която се внася от чужбина, тъй като тук такива не се произвеждат - тя осигурява връзката между две части на кабела, за да можем да обезопасим наранената зона. Само преди две години ние инвестирахме в кабела 2 300 000 лв., заедно със сериозни усилия и време от страна на нашите експерти. Предполагаше, че това е съоръжение няма да аварира десетки години. Абсурдното е, че това не е първият случай, в който крадци нанасят поражения върху кабел 110 kV. Не толкова отдавна, в опит да откраднат метал, крадци бяха повредили друг такъв кабел, захранващ над 20 хил. клиенти в централната градска част на столицата, включително важни държавни институции. Безнаказани останаха тези, които застрашиха сигурността им,  навредиха на бизнеса и на спокойствието на гражданите и, не на последно място, поставиха под заплаха собствения си живот, срещу, вероятно, няколко десетки лева.\r\nЗатова ние питаме: докога ще се толерират подобни престъпни прояви? Те са заплаха за националната сигурност, защото застрашават нормалното функциониране на столицата и на институциите в нея. И не само защото са засегнати институциите, а и болници, училища, детски градини, полицейски управления. Сериозен удар понася и бизнесът. Тук не говорим за обикновена авария по кабел средно напрежение, която засяга много по-малък брой потребители. Когато кабел високо напрежение не функционира, ние захранваме по алтернативен път десетки хиляди клиенти. Ремонтът е много по-сложен, а междувременно възниква рискът от претоварване на алтернативната връзка с неизвестни последици за много голяма част от София. \n\r\n\r\nЗа противодействие на кражбите са необходими законодателни промени, строги наказания и стриктен контрол от страна на компетентните органи. Ние от наша страна сме направили това, което е във възможностите ни. Взели сме всички необходими мерки за защита на колекторите, в които има толкова важни кабели, част от  стратегическата инфраструктура на София. Осигурили сме дори жива охрана чрез заплащане на външни фирми, които извършват обходи на съоръженията. Но е абсурдно да се очаква, че едно електрорарзпределително дружество трябва да осигури охрана на всяка шахта, трафопост или табло. Това е национален проблем и компетентните органи и институции трябва да направят необходимото за преуствановяване на посегателствата по електроенергийната инфраструктура. Недопустимо е в една европейска държава да се унищожават толкова ценни активи, ценни дори за националната сигурност. Крайно време е да се вземат радикални мерки и да се намери решение. От години се говори по тези въпроси, има инициативи в тази посока, но всичко в крайна сметка остава едно добро желание и резултати няма. Призоваваме за нетърпимост и ясни правила, които да защитят интересите на 7 млн. български граждани. Необходима е промяна на Закона за управление на отпадъците. Ако няма пазар – няма да има кражби. Трябва да има ефективни наказания, които да имат не само наказателен, но и възпиращ ефект. Крайно време е подобни посегателства да се третират като престъпления срещу националната сигурност. Само тогава нашите усилия няма да са напразни.", "date": "2018.12.21", "title": "ЧЕЗ: Кражбите на кабели са саботаж и престъпление срещу националната сигурност"}
{"url": "https://www.dnes.bg/politika/2018/12/21/udari-posledniiat-zvynec-v-ns-vakanciia.397325", "text": "\n\r\nКакто всяка година, така и тази фолклорен ансамбъл \"Българе\" поздрави депутатите в Народното събрание за предстоящите коледни и новогодишни празници.\r\nС песни и автентично хоро коледарите пожелаха здраве и берекет на народните избраници.\r\n\"Надявам се, че след вашите песни, танци и ритуали в парламента ще има дух на разбирателство, консенсус и добри отношения между народните представители, каза председателят на парламента Цвета Караянчева.\r\nДнес е последният работен ден на депутатите за тази година. За разлика от другите обаче тяхната коледна ваканция ще продължи по-дълго.\r\nПо правилник народните избраници по празниците почиват от 22 декември до 10 януари.\r\nТака следващата парламентарна сесия ще започне в петък, на 11 януари.\r\n ", "date": "2018.12.21", "title": "Удари последният звънец в НС. Ваканция!"}
{"url": "https://www.dnes.bg/football/2018/12/21/berbatov-edin-den-moga-da-vodia-man-iunaited.397275", "text": "Голмайстор №1 в историята на националния отбор Димитър Бербатов заяви, че един ден може да стане мениджър на Манчестър Юнайтед. \r\nВетеранът все още не е обявил официално край на кариерата си, но това не му пречи да крои бъдещи планове.\r\n \r\n\"Имам огромни амбиции. Бях част от най-големия клуб в света и знам как хората се стимулират, когато са част от нещо толкова велико. Като дете сънувах, че играя в Манчестър Юнайтед и това се случи. Кой знае, може би един ден мога да стана мениджър на \"Олд Трафорд\", заяви Бербатов в интервю за Betfair.\r\n \r\nБългаринът игра за \"червените дяволи\" от 2008 до 2012 г. и за този период вкара 48 гола в 108 мача във Висшата лига.\r\n \r\nДва пъти спечели титлата на Англия, а през сезон 2010/11 стана и голмайстор на първенството с 20 попадения.\r\n \r\n", "date": "2018.12.21", "title": "Бербатов: Един ден мога да водя Ман Юнайтед!"}
{"url": "https://www.dnes.bg/index/2018/12/21/receptata-dnes-sodena-pitka-za-bydni-vecher.397128", "text": "\r\n\r\nВ тава пресейте брашното и направете кладенче. В него сложете содата, оцета, солта, олиото. Прибавете водата на бавни струйки и замесете меко тесто. Не забравяйте да поставите и паричка. Сложете тестото в добре намазнена тавичка, като с ръцете си леко го намажете с олио от всички страни. С помощта на вилица, направете няколко фигурки за украса. Печете в предварително загрята фурна на 180 градуса за около 35-45 минути.\r\n", "date": "2018.12.21", "title": "Рецептата Dnes: Содена питка за Бъдни вечер"}
{"url": "https://www.dnes.bg/stranata/2018/12/21/predi-praznicite-virusite-atakuvat.397218", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПродължава да расте броят на болните преди празниците, въпреки че се очаква пикът на вирусите да бъде през януари. Най-застрашени са малките деца и кърмачетата, тъй като все още нямат изграден имунитет.\r\nПрофесор Мира Кожухарова сподели пред , че данните към момента показват, че заболеваемостта нараства типично за сезона, малко по-интензивно в сравнение с миналата година. По нейни думи грипната епидемия е нещо, което всяка година наблюдаваме, но и всяка година се изненадваме от него.\n\n\n\n\r\n\"Не мислим за грипа преди епидемичната обстановка. Както си осигуряваме зимни дрехи и ботуши, би трябвало да си осигурим и определено ниво на предпазване, което всъщност към момента дават само грипните ваксини\", заяви епидемиологогът проф. Мира Кожухарова в \"България сутрин\".\r\n                    \n                    \n                Тя обясни, че в България в момента грипната ваксина е препоръчителна и всеки, който желае, трябва да си плати за нея, както и за самото лечение. \r\nСпоред нея от тази мярка би могло да се направи косвено заключение за отношението ни към профилактичните мерки и че сме склонни да ги неглижираме.\r\n\"Грипът си има типични симптоми - рязко започва заболяването, със силно неразположение, нямаш никакви сили, хрема, кашлица, главоболие, болки в мускулите. Инкобационният период е около 2-3 дни и може да достигне до една седмица. В зависимост от възрастта и общото състояние грипът протича различно. В огромния процент от хората заболяването трае 5-6 дни и те оздравяват напълно без усложнения\", обясни проф. Кожухарова.\r\nТя допълни, че мръсният въздух не улеснява разпространяването на вируси, но помага за по-тежко протичане на заболяването особено за хората, които имат хронични заболявания. ", "date": "2018.12.21", "title": "Преди празниците: Вирусите атакуват!"}
{"url": "https://www.dnes.bg/knigi/2018/12/21/dyshteriata-na-djeims-djois-v-tanciorkata-ot-parij.397216", "text": "История на дъщерята на Джеймс Джойс може да узнаем от книгата \"Танцьорката от Париж\". Авторката Анабел Абс ни връща в Париж - 20-те години от миналия век. В града, събрал творческия елит на планетата, цъфтят изкуствата, възникват нови течения, раждат се и залязват звезди. Париж диша изкуство, живее от изкуство, храни се от изкуство. И хората на изкуството дишат в него свободно, изживяват своя възход без ограничения, дават воля на своите идеи без цензура.  В този град едно младо момиче мечтае за независимост, търси изява на своето творческо аз.\r\nДействието продължава и в Цюрих. Годината е 1934-та.След тежък душевен срив Лучия, дъщерята на световноизвестния писател Джеймс Джойс, е изпратена за психоанализа при нашумелия Карл Густав Юнг.\r\n                    \n                    \n                Преди няколко години в Париж вече е издаден романът \"Одисей“, предизвикал преди това скандал в САЩ и спрян от продажба със съдебно дело поради \"неприлично съдържание“. В Европа \"Одисей“ е станал литературното явление на века, а неговият автор, ирландецът Джеймс Джойс, е обявен за най-големият експериментатор и най-великият писател на всички времена. След дълги митарствания, след години на крайна нищета по чужди държави и домове, Джеймс Джойс също е намерил своето място в Париж. Градът, привличащ като магнит писатели, художници, артисти, музиканти от цял свят, го чества като гений.\r\nПод крилото на гения расте нежно цвете – неговата дъщеря Лучия. Расте сред най-великите представители на парижката бохема и жадува да намери своето място в живота, място, където няма да е дъщерята на Джойс, а тя, Лучия. И младото момиче намира призвание в модерния танц, ставайки една от най-аплодираните танцьорки в този преситен от изкуство град. \r\nНо успехът на Лучия не е причина за гордост на родителите ѝ. Не само майката Нора, носеща все още тесногръдието на ирландската провинциалистка, спъва развитието ѝ, но и нейният баща –  пионер на литературния модернизъм – наблюдава успеха на дъщеря си с голяма доза скепсис. Колкото и модерен да е в своето творчество, геният показва своите жестоки граници в живота...\n\r\n\"По впечатляващ начин авторката събужда за живот Джойс, Бекет и много други – и тяхното стихийно творческо битие сред бохемата на Париж засиява в ярки цветове.\" , пишат за книгата в Обзървър.\r\n                                                                                            \r\n  ", "date": "2018.12.21", "title": "Дъщерята на Джеймс Джойс в \"Танцьорката от Париж\""}
{"url": "https://www.dnes.bg/zvezdi/2018/12/21/blago-se-zakani-na-jyltata-presa-naklevetili-zlati-to.397221", "text": "Благой Герогиев отново се ядоса на жълтите медии. В интернет пространството и из вестиниците се появиха много статии, в които се твърди, че връзката му със Златка е фиктивна, че я използват като PR и отношенията им не са толкова сериозни.\r\nДокато бяха във VIP Brother се появи съмнение, че плеймейтката е бременна, което обаче не се оказа вярно. \r\nПоявиха се коментари, че това също е било направено, за да може двамата да привлекат повече внимание. Джизъса обаче категорично\r\nЕто какво написа Благо в Instagram: \"Обръщам се към всички, които изсипаха злобата си върху мен и Злати, пишейки обиди и клевети по наш адрес. Аз съм човек, който държи на честта, семейството и достойнството си и няма да позволя разни жълтурковци, измислени сайтчета, псевдожурналистчета и разни вестничета, на които единствено датата на броя е вярна, както и някакви хорица, които са толкова жалки и смешни, за които ми е под достойнството да говоря даже, да се подиграват с мен и хората, на които най-много държа. Заявявам най-отговорно, че съм започнал съдебни дела и ще гоня до дупка всеки, позволил си да опетни името ни\".\r\n                    \n                    \n                ", "date": "2018.12.21", "title": "Благо се закани на жълтата преса, наклеветили Злати-то"}
{"url": "https://www.dnes.bg/zvezdi/2018/12/21/zaplashvali-ambyr-hyrd-sys-smyrt-zaradi-djoni-dep.397220", "text": "Амбър Хърд разкри, че е получавала смъртни заплахи и че е губила роли във филми, след като съобщи публично, че бившият ѝ съпруг, Джони Деп, я е тормозил - физически и психически. Актьорът от \"Карибски пирати\" обаче отдавна отрече слуховете за тормоз.\r\nАктрисата описва това в статия за вестника Washington Post: \"Трябваше да сменям телефонния си номер всяка седмица, защото получавах смърти заплахи. Месеци наред почти не излизах от апартамента си, а когато го правех, бях преследвана от дронове с камери и фотографи с мотоциклети и коли. Таблоидите публикуваха мои снимки и ме представяха в негативна светлина\".\r\nАмбър твърди още, че е попаднала в черния списък на актрисите и е загубила роли във филми и участие в модни кампании, заради обвиненията, които е отправила към Джони Деп през 2016 г.\r\n \r\n\"Приятели и съветници ми казаха, че никога повече няма да мога да работя като актриса, че ще съм в черния списък. Роля във филм, за която бях избрана, ми беше отнета. Тогава току-що бях сключила 2-годишен договор да съм лице на глобална модна марка за тяхна кампания, но компанията ме изхвърли\", пише тя.\r\n \r\n", "date": "2018.12.21", "title": "Заплашвали Амбър Хърд със смърт заради Джони Деп?"}
{"url": "https://www.dnes.bg/politika/2018/12/21/dogan-legitimira-dps-kakvo-znachi-programen-kabinet.397225", "text": "Важно е какво си говорят Ахмед Доган и Бойко Борисов, а не това, което говорят в сутрешните блокове и другите политически предавания изпратените от ДПС депутати и други лидери, коментира журналистът Илхан Андай.\r\nПоводът за думите му е речта на почетния председател на ДПС на новогодишното тържество на партията.\n\r\n\"Ако се стигне до програмен кабинет, това означава, че започва бавно краят на ГЕРБ. По-склонен съм да вярвам, че навлизаме в ажиотажа на Доган в политиката. Той гледа да спечели още една година, да тества своите на европейските и местните избори и тогава през анализ да се види дали е възможно ДПС да се изтласка от тези 220 000 електорална подкрепа до 400 000, която ще позволи през парадния вход ГЕРБ и ДПС да влязат във властта\", коментира журналистът пред bTV.\r\n                    \n                    \n                По думите му Доган и Борисов са се срещали в края на лятото на морето.\r\n\"Доган е загубил е телепатичната си връзка с електората, за която укоряваше навремето Местан и го изхвърли от ДПС\", отбеляза още журналистът.\r\nСпоред Андай речта на Доган е насочена не толкова към електората, колкото да легитимира ДПС, да промени визията на ДПС и да я представи като съзидателна политическа сила.\r\n\"Щом държавният глава казва, значи в България има външно религиозно влияние\", коментира Андай думите на Румен Радев.\r\n\"В конкретния случай смятам, че президентът говори за участието на партия ДОСТ на изборите през 2017 г. Помните какво направи Анкара тогава и как тогава бяха заложили на мюфтиите като основната агитационна формация в тези избори. Тогава службите и служебното правителство игнорираха тези опити\", каза Илхан Андай.\r\nСпоред него хората в България са в различна степен податливи на влияние.\r\n\"В част от Родопите по-лесно могат да проникнат мюсюлмански фондации, особено където са българо-мохамедани. В Кърджали е почти невъзможно. Всички очакваме да дойдат от Азия, от Африка, но радикализирани елементи се активират в сърцето на Европа, в Брюксел. Наши гурбетчии, които са заминали, които са отчаяни и не са успели, са лесни за манипулация\", изтъкна журналистът.\r\n\"Вече не идват емисари от Иран и Йордания, по-притеснителни са нашите хора в Западна Европа\", обобщи той.", "date": "2018.12.21", "title": "Доган легитимира ДПС. Какво значи програмен кабинет?"}
{"url": "https://www.dnes.bg/sofia/2018/12/21/4-stolichni-kvartala-tynat-v-mrysen-smog-i-te-sa.397239", "text": "Завишени стойности на фини прахови частици са отчетени в 4 столични квартала през днешния ден. \r\nЗамърсяването е установено в кварталите \"Хиподрума\", \"Надежда\", \"Павлово\" и \"Младост\".\n\n\n\r\nНай-сериозно завишение е отчетено в \"Хиподрума\" - 3 пъти над нормата.\r\nЗаповед за продажба на зелени билети не е издадена от общината за днешния ден.\r\nСпоред European Air Quality Index замърсяване на въздуха има още и в градовете: Пловдив, Перник, Русе и Враца.", "date": "2018.12.21", "title": "4 столични квартала тънат в мръсен смог! И те са?"}
{"url": "https://www.dnes.bg/pop/2018/12/21/magiia-predi-koleda-4magic-s-vtori-singyl.397224", "text": "\r\nСамо няколко дни преди Коледа момичетата от 4Magic представиха своя втори сингъл. Той е озаглавен \"Колко ми липсваш\" и отново е колаборация с румънския топ продуцент Monoir, съобщиха продуцентите от \"Вирджиния рекърдс\". Зад музиката стои той, а текстът този път е изцяло на български език и е написан от самите 4Мagic.\r\nВидеото представя една по-различна концепция в черно и бяло, измислена от талантливия режисьор Кирил Киров – Кико, който умело успява да извади на показ емоциите на Валентина, Елия, Елеонора и Никол.\r\n                    \n                    \n                \"Все още не можем да повярваме какво се случва! Само преди година стояхме на сцената на Х Фактор, когато ни обявиха за победител. След това наблюдавахме колко много успех натрупа дебютната ни песен - \"Тоgether (Вечерай, Радо)\". И сега настъпи най-правилният момент за второ парче. Вложихме много любов и чувства в него, и се надяваме, че и то ще бъде прието по същия начин от всички наши фенове\", споделят момичетата от 4Magic.", "date": "2018.12.21", "title": "Магия преди Коледа – 4Magic с втори сингъл "}
{"url": "https://www.dnes.bg/knigi/2018/12/21/alek-popov-iz-politicheskite-mitove-v-spytnik-na-radikalniia-mislitel.397234", "text": "10 години след първото издание \"Спътник на радикалния мислител\" излиза ново допълнено и преработено издание. Забавни, иронични и аналитични – есетата на Алек Попов се разхождат по картата на съвременните политически митове и поп култове.\r\nРазхождайки се по глобуса като един истински \"радикален мислител\", писателят регистрира капаните и парадоксите на \"сайбер–парадигмата\", поп- култовете, съвременните политически митове или пък описва знакови места във фрагментарни пътеписни очерци подобно на онзи за \"след септемврийския Ню Йорк\".\r\nРазкрепостени, изтъкани от интелектуална ирония, без да губят аналитичната си дълбочина, есетата на Алек Попов са вдъхновени от необичайния му поглед към света, от реални и виртуални пътешествия, сънища, предчувствия, срещи с изкуството. Голяма част от текстовете са посветени на тънкостите на писателския занаят и социалните роли на писателя.\r\n                    \n                    \n                В допълненото и преработено издание на \"Спътник на радикалния мислител\" ще откриете верен и критичен спътник в пътуването си през едно объркано и динамично време, наситено с двусмислени знаци. С невероятно чувство за хумор Алек Попов отправя своя призив към бъдещите поколения –  най-голямото предизвикателство, което ни очаква, е \"да се научим да извличаме щастието от възобновяеми източници като думите, образите, звуците\". А това се оказва по-лесно с верния спътник до себе си…\r\nКраят на идеологиите, постоянното развиване и разбиване на най-различни стереотипи, товарът на наследството и неизвестните перспективи, диктатурата на пазара, неволите по присъединяването към ЕС и особено главоблъсканицата как и какво да се пише в този контекст – това са само част от въпросите, които Попов духовито поставя, без да дава готови и лесни решения. Имаме една наистина интересна, четивна и интелигентна книга – всеки, който разсъждава за собствения си преход, ще открие в нея по някое изречение, което ще му прозвучи така, сякаш го е написал сам.\n\r\n ", "date": "2018.12.21", "title": "Алек Попов из политическите митове в \"Спътник на радикалния мислител\""}
{"url": "https://www.dnes.bg/temida/2018/12/21/advokat-na-chokov-klientyt-mi-e-pod-natisk-ejednevno.397223", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Бившият кмет на Галиче Ценко Чоков отново попадна във фокуса на общественото внимание, след като беше сниман да вечеря в столично заведение, докато е с мярка \"домашен арест\".\r\nЗаради нарушаване на мярката му за неотклонение съдът постанови връщането му ареста. Мотивите на магистратите са свързани с това, че разрешението на Чоков да отиде на зъболекар на 17 декември е било само за там, а не му е било разрешено да се среща с приятели и да ходи в ресторант.\r\nСпоред съда щом бившият кмет на Галиче е можел да чака 20 минути такси и то навън, следователно здравословното му състояние се е подобрило.\r\nСъдът напомни обаче, че мярката \"домашен арест\" има за цел да ограничи свободното предвижване и срещи на обвиняеми, а решението да остави Ценко Чоков в ареста е окончателно.\n\n\n\r\n                    \n                    \n                Адвокат Иво Найденов, който е един от защитниците му, каза пред , че разрешението на Чоков да излезе от дома си в определен ден, не е обвързано с определени часове или точен маршрут.\r\n\"Това, че той е отишъл да си купи храна и да се прибере вкъщи е друг момент, моментът, в който много пъти съм поставял този въпрос, защо не се въведоха вече толкова време прословутите гривни?\", попита той.\r\nСпоред адвокат Найденов с тези устройства ще се реши проблемът с Ценко Чоков и всички останали с мярка \"домашен арест\".\r\n\"Има жилище в София и съдът определи той да е в това жилище, само че той е там сам. Ако напусне и отиде до съседния магазин, той е нарушил домашния арест\", добави още защитникът.\r\nСпоред адвоката при посещението си на ресторанта, от където бяха снимките на Ценко Чоков, бившият кмет на село Галиче е поръчал храна за вкъщи, а самият Чоков е излизал от дома си само с разрешение на съда 7 или 8 пъти и то, за да ходи на прегледи при различни медицински специалисти.\r\n\"Аз съм с много сериозни съмнения, че съдебният състав ще посмее да промени мярката му за неотклонение. За мен и колегите защитници на Ценко Чоков тази мярка е абсолютно неясно защо трябва да продължава, в крайна сметка с какво той ще попречи на хода на делото\", коментира още адв. Иво Найденов.\r\nТой каза също, че не е бил изненадан от решението на съда да върне Чоков в ареста, защото според него то е плод на медиен натиск през последните години.", "date": "2018.12.21", "title": "Адвокат на Чоков: Клиентът ми е под натиск, ежедневно! "}
{"url": "https://www.dnes.bg/politika/2018/12/21/posleden-raboten-den-na-deputatite-kakvo-svyrshiha.397229", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДнес е последният работен ден за депутатите. Скандали, оставки, случайно вметнати реплики и протести белязаха политическия сезон на 2018 г. Годината започна с европредседателство на страната ни, по време на което се изведе ключовата тема за Западните Балкани.\n\n\n\n\r\nЕкспертите доцент Мария Пиргова и Антон Тодоров бяха категорични в студиото на \"България сутрин\", че страната ни се е справила много добре с европредседателството.\r\nПрез 2018 г. имаше и много спорове между депутатите и разклащания на стабилността в управляващата коалиция.\r\n\"Смятам, че доколкото имаше разклащания, те бяха разклащани до голяма степен от опозицията, защото тя много огладня. Тази опозиция е вече в карантина близо 8 години с едно малко изключение по времето на Орешарски. Ако погледнете публичните политики тогава и ги сравните със сегашните, ще видите една драматична разлика\", коментира Антон Тодоров в \"България сутрин\".\r\n                    \n                    \n                Според доц. Мария Пиргова отличително за премиера Бойко Борисов през тази година е, че рязко е загубил доверието на хората. По нейни думи той работи като отиващ си политик и законите, които сега се приемат в парламента, са за закрепяне на статуквото със страх.\r\n\"Това са едни антидемократични закони, срещу които цялото общество се възмущава и предполагам ще се надигне, защото това ще се съчетае с вдигането на цените. Ще бъдем свидетели на огромно недоволство\", коментира доц. Пиргова пред.\r\nПо нейни думи през следващата година ни очаква или програмен кабинет, или избори съчетани с европейските или местните такива.\r\nСпоред Антон Тодоров БСП не биха могли да спечелят нито европейските, нито местните избори. ", "date": "2018.12.21", "title": "Последен работен ден на депутатите: Какво свършиха?"}
{"url": "https://www.dnes.bg/eu/2018/12/21/letishte-getuik-vyzobnovi-chastichno-rabotata-si.397250", "text": "Британското летище \"Гетуик\" обяви, че възобновява работа след причинения от дронове хаос, предаде Ройтерс.\n\r\nСтава дума обаче за частично възобновяване на работата, което се отнася само за някои от планираните излитащи и кацащи полети.\r\nПистата на \"Гетуик\" вече е отворена, като е предвидено ограничен брой самолети да излетят и кацнат на летището, пише БТА. \r\nЗа днес са предвидени 700 излитащи полета от \"Гетуик\", каза високопоставен представител на управата на второто най-натоварено британско летище.\n\r\n\"Гетуик\" продължава да съветва пътниците да проверяват състоянието на полета си преди да тръгнат към летището, тъй като някои заминаващи и пристигащи полети ще бъдат отложени или отменени, се посочва в изявление на летището.\n                    \n                    \n                \r\nПолетите на \"Гетуик\" бяха спрени в 23 ч. българско време в сряда, след като в непосредствена близост до летището бяха забелязани два дрона.\n\r\nНяма задържани хора във връзка с инцидента. Британската полиция и армия обаче са предприели мерки, за да може летището да отвори и въздушният трафик да не бъде възпрепятстван от дронове.\n\r\n120 000 хора бяха засегнати от инцидента, станал в навечерието на Коледа - един от най-натоварените периоди за въздушния транспорт през годината.", "date": "2018.12.21", "title": "Летище \"Гетуик\" възобнови частично работата си"}
{"url": "https://www.dnes.bg/politika/2018/12/21/mvr-otpuska-oshte-20-miliona-leva-bonusite-ot-100-stavat-480.397217", "text": "Само за няколко дни ръководството на МВР успя да намери 20 милиона лева, които ще бъдат раздадени на служителите като награда за Коледа.\r\nТака вместо плануваните по 100 лв. те ще получат по 480 лв. на човек. Толкова бе допълнителното им възнаграждение и в края на миналата година.\r\nВъв вътрешното министерство работят около 47 хил. души. Става дума за извънредни пари, извън допълнителните възнаграждения, които в администрацията вземат на всеки три месеца.\r\nЗа \"постигнати резултати\" тази година МВР вече е раздало 102 млн. лв. на служителите си.\r\nСумата от 20 млн. специално за коледни премии беше спешно отпусната от правителството по-малко от седмица след като вътрешният министър Младен Маринов обясняваше, че в момента това са възможностите и пари за повече от 100 лв. няма.\n\n\n\r\n                    \n                    \n                Така се повтори сценарият от началото на годината, когато полицейските синдикати успяха да издействат 100 млн. лв. за увеличение на заплатите си. Тогавашният вътрешен министър Валентин Радев обясняваше, че пари няма, а дни по-късно премиерът Бойко Борисов реши, че сумата ще бъде отпусната, и го постави в неудобно положение.\r\nПреди седмица стана ясно, че сред служителите на вътрешното ведомство зрее недоволство, защото вътрешният министър предлага за обществено обсъждане заповед, според която всички трябва да получат по 100 лв. премия. Тогава Синдикалната федерация на служителите в МВР (СФСМВР) реагира остро и заяви, че ръководството не спазва джентълменската договорка, постигната още в началото на годината.\r\nСпорът се въртеше около 100-те милиона лева, отпуснати след заплахи за протест по време на европредседателството. Синдикатите твърдяха, че са се споразумели с ръководството увеличението за януари и февруари да бъде дадено като награда за професионалния им празник през лятото или за Коледа. И бяха пресметнали, че става дума за около 400 лв., които се формират от увеличените им заплати, тъй като скокът започна реално да се плаща от март, пише в. \"Сега\". СФСМВР посочи, че има остатък от около 16 млн. лв.\r\nОт ръководството на МВР отричаха да има такава договорка. Те твърдяха, че пари не са останали, тъй като през това време са назначени още около 2 хиляди нови служители, на които трябва да се плащат заплати. Разходи имало и заради обезщетенията на напусналите през годината.\r\nСега обаче пари се намериха. В решението на Министерския съвет, взето в сряда, е записано, че те ще отидат за плащания за персонала.\r\nСпоред източници на \"Сега\" скандалът между синдикатите и ръководството е можел да бъде избегнат, ако още преди няколко месеца ръководството бе поискало актуализация на бюджета. Още тогава е било ясно, че има недостиг. От години е практика дупките в бюджета на МВР да се кърпят с финансови инжекции по време на годината. С отпуснатите 20 млн. лв. награди ще бъдат дадени и на новоназначените служители. На практика парите ще бъдат отпуснати с две отделни заповеди - веднъж за 100 лв. и втори път - за 380 лв. Парите вероятно ще бъдат платени още тази седмица.\r\nВъпреки увеличението на коледните бонуси, синдикатите не са се отказали от идеята си първоначално отпуснатите 100 лв. да бъдат дарени за някаква кауза. Преди седмица в знак на протест тръгна инициатива \"унизително малкото\" пари да не се вземат, а да се дарят. И сега беше обявено, че всеки служител може да се откаже от бонуса си, като след това събраната сума ще бъде дарена.", "date": "2018.12.21", "title": "МВР отпуска още 20 милиона лева!? Бонусите от 100 стават 480"}
{"url": "https://www.dnes.bg/teatar/2018/12/21/az-obicham-ti-obichash-tia-obicha-ot-tedi-moskov.397245", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Аз обичам, ти обичаш, тя обича\" е най-новото заглавие в репертоара на столичния Малък градски театър \"Зад канала\". \r\nПостановката е на режисьора Теди Москов и е вдъхновена от филма на Еторе Скола \"Обичахме се толкова много\".\r\nНейната премиера мина, а следващото представление е на 30 декември. Самият Москов похвали актьорския състав за работата им и сподели пред , че все още има промени в целия спектакъл, който пресъздава темата за приятелството и любовта.\r\n\"Те са трима приятели най-добри. С гузна съвест всеки отнема тази приятелка на своя приятел, тоест кое е по-силно любовта между мъжа и жената или приятелството. Това е едно от нещата, с които се занимаваме и разбира се в какво ни превръща животът\", разказа режисьорът.\r\n                    \n                    \n                Теди Москов разкри, че \"Аз обичам, ти обичаш, тя обича\" започва забавно и смешно, но не завършва така. По думите му сюжетът е чисто човешки, а действието се развива в продължение на много години. Режисьорът беше категоричен, че с този спектакъл задава въпроси, а не дава отговори.\r\n\"Аз обичам, ти обичаш, тя обича\" ще продължи да се играе и през следващата година, но все още няма програма на театъра.\n\r\n ", "date": "2018.12.21", "title": "\"Аз обичам, ти обичаш, тя обича\"... от Теди Москов"}
{"url": "https://www.dnes.bg/travel/2018/12/21/syrbiia-makedoniia-gyrciia-100-hil-bylgari-potegliat-po-koleda.397248", "text": "Празниците са на прага ни, а подготовката за тях тече с пълна пара.\r\nДокато някои ще празнуват Коледа със своите близки у дома или пък ще посрещнат новата 2019 година във заведение, то други предпочитат да прекарат празничните дни извън града, а често и извън България.\n \r\nПредпразничните и празнични оферти започнаха да валят като пороен дъжд в средата на пролетта. По данни на Института за оценки и анализи в туризма тази година над 530 хиляди ще прекарат предстоящите празници извън дома си. \r\nПо-голямата част от тях – около 420 000 ще пътуват в страната на почивка или пък ще посетят свои роднини.\r\nНеотдавна стана ясно, че цените по родните курорти и почивни бази са значително завишени – много по-високи от тези, предлагани за отдих в чужбина. \r\n                    \n                    \n                Куриозен беше случая с оферта за почивка в Кюстендил, която се оказа на съвсем конкурентна цена с оферта за екскурзия до... Дубай. Затова и почивката извън България става все по-предпочитан вариант за прекарване на Коледните празници. \r\n110 000 българи твърдят, че ще прекарат празниците  в чужбина. Най-предпочитани се оказват почивки в съседните ни държави – Сърбия, Гърция, Македония, Румъния. \r\nУвеличава се и броят на хората, избрали да прекарат празниците в Централна и Западна Европа. \n\r\n ", "date": "2018.12.21", "title": "Сърбия, Македония, Гърция... 100 хил. българи потеглят по Коледа"}
{"url": "https://www.dnes.bg/rock/2018/12/21/skid-row-s-pyrvi-koncert-u-nas-idvat-prez-iuni.397242", "text": "Легендарната американска хард рок група Skid Row идват за първи концерт у нас. Той ще бъде на 7 юни следващата година в столичната зала \"Универсиада\", съобщават организаторите от EventEase.\r\nБандата вече над 30 години са сред фаворитите на хард рок и глем метъл последователите по цял свят, без да им се налага да делят любовта на феновете с други лидери в жанра като Mötley Crüe и Poison.\r\nДокато някои се окичиха с Грами награди, за Skid Row остана признанието на публиката, която чрез гласуване на American Music Awards определи бандата като \"Favorite Heavy Metal/Hard Rock New Artist\" само година след като излезе нейният дебютен едноименен албум Skid Row (Atlantic Records, 1989 г.). Именно от това издание са брилянтните композиции \"18 and Life\", \"Youth Gone Wild\", \"I Remember You\" - дело на басиста на групата Rachel Bolan и китариста Dave \"The Snake\" Sabo, които са и основните фигури в Skid Row. Те пристигат за концерта в София заедно с още един оригинален член от състава на бандата от 80-те - Scotti Hill на китарите и присъединилите се в по-ново време барабанист Rob Hammersmith и харизматичния бивш фронтмен на DragonForce ZP Theart на вокалите. \n                    \n                    \n                \r\nС последния на вокалите предстои да излезе и третият диск от трилогията United World Rebellion, който ще носи заглавието United World Rebellion: Chapter Three и се очакава на пазара през 2019г.\n\r\nБилети: \"Ранно Пиле\" на цени от 45/50 лв. (без включена такса за издаване) може да намерите само и единствено в магазин \"Яко\" (ул. Граф Игнатиев 43) до края на месец декември.\n\r\nОнлайн Билети на цени от 55/60 лв. (без включени банкови, картови и посреднически такси за издаване) диреткно и само от: http://bit.ly/SkidRowSofia или на tickets.paysera.com (нужно е да изпишете името Skid Row в полето за търсене на събитието в системата).", "date": "2018.12.21", "title": "Skid Row с първи концерт у нас, идват през юни"}
{"url": "https://www.dnes.bg/stranata/2018/12/21/bylgarska-mu-rabota-na-starta-na-tolsistemata-probivi-i-izmami.397188", "text": "Само три дни след старта на толсистемата от Агенция \"Пътна инфраструктура\" засякоха и първите опити за измама.\r\nОт АПИ установиха, че в системата са били подавани неверни данни, но заради конфиденциалност конкретните казуси не могат да бъдат обявени.\r\nВ доста от случаитe става въпрос за подадена несъществуваща още възможност за конвертиране на хартиена в е-винетка със срок на валидност до края на декември 2019, пишат от \"Монитор\".\n\n\n\r\nИзмами, обаче, няма как да станат, тъй като за всяка подадена информация за трансформиране към електронна винетка, задължително се прави верификация на въведените данни. Така неточности и грешки не могат да бъдат допуснати.\r\n                    \n                    \n                Междувременно се разработва бутон, чрез който на уеб сайта на Националното тол управление - www.bgtoll.bg, всеки ще може да провери дали хартиеният винетен стикер на автомобила му е преобразуван в електронна винетка.\r\nОт агенцията напомнят, че преобразуването към е-винетка е препоръчително. Потребителите на платената пътна мрежа с неконвертирани валидни хартиени винетки няма да бъдат глобявани. Без значение дали хартиеният винетен стикер е преобразуван, той трябва да остане на предното стъкло на автомобила до изтичане на неговата валидност.\r\nДо момента са подадени над 16 000 заявления за конвертиране на хартиен винетен стикер към е-винетка. За първите 4 дни от началото на продажбата на електронни винетки са купени 786 е-винетки за 78 627 лева.\r\nВсички подадени заявки за конвертиране към е-винетка ще бъдат отразени в системата своевременно, за да бъдат избегнати неудобства за шофьорите след настъпването на Новата година, когато влиза в сила новата е-винетка.\r\nВъпреки това, обаче, остава куриозната ситуация, при която само три дни след старта на толсистемата вече съществуват и първите опити тя да бъде измамена. Българска му работа... биха казали някои.", "date": "2018.12.21", "title": "Българска му работа: На старта на толсистемата – пробиви и измами!"}
{"url": "https://www.dnes.bg/obrazovanie/2018/12/21/i-pak-nai-visoki-zaplati-za-studentite-zavyrshili-it-sled-tiah-sa.397189", "text": "Среднитият осигурителен доход на завършилите студенти през 2018 г. е нараснал на 1151 лв. от 867 лв. за 2014 г. Това сочат данните от новата издание на Рейтинговата система на висшите училища в България за 2018 г, представени от Георги Стойчев, представител на консорциума изпълнител по проект \"Поддържане и усъвършенстване на разработената рейтингова система на висшите училища\".\n\n\r\nНай-добре заплатени са \"информационни технологии и компютърни науки\", където получават средно 1691,43 лв.\r\nНа второ място спрямо средния доход се нарежда \"математика\" с 1588,63. Топ три се допълва от \"проучване, добив и обработка на полезни изкопаеми\" със средна заплата 1561,16 лв.\r\n                    \n                    \n                Любопитното е, че последното направление е на предпоследно място спрямо успеха от дипломата, с който биват приети студенти, допълва \"Монитор\".\r\nПо отношение на най-добро приложение на специалността и по-ниска безработица на първо място се нарежда \"Военно дело\", където тя е 0%. Във \"Фармация\", \"Медицина\" и \"Стоматология\", \"Металургия\", както и \"Музикално и танцово изкуство\" реакцията на пазара на труда е над 99%.\r\nСтойчев обясни, че 40 професионални направления на първо място във висшите учебни заведения се намират в София, докато 12 професионални направления са във висши училища, извън София.\r\nСУ \"Св. Клиент Охридски\" има най-голям брой от тях, като те са 17. По този показател на второто място е Техническият университет в София с 6. На третото място с по четири направления се нареждат Медицински университет София и Американския в Благоевград.\r\nСтойчев разясни още, че  пет класации се оглавяват от частни висши училища, а 47 от държавни. Той уточни, че 13% от студентите в България учат в частни университети.\r\nСтойчев обясни също, че се наблюдава и увеличение от 4 на 6 % на чуждестранните студенти. То е най-голямо по отношение на медицината, където 52% от обучаващите се не са български граждани.\r\nОбщата тенденция за последните пет години е броят на студентите да намалява.\r\nПрез 2013-а са били над 60 000, докато за 2018-а 41 937. В 13 професионални направления, сред които икономика и администрация и управление, то е над 30%.Въпреки това се отбеляза нарастване на броя студенти в някои специалности като за медицината той в над 80%. През 2013 студентите са били 6 004, докато за 2018 - а 10 885. Най-масовите направления преди медицината са икономика с 41 937 студенти, администрация и управление с 18 186 и педагогика - 13 430.", "date": "2018.12.21", "title": "И пак: Най-високи заплати за студентите, завършили IT. След тях са..."}
{"url": "https://www.dnes.bg/notifikacii/2018/12/21/5-zaginali-i-10-raneni-pri-vzriv-v-mina-v-chehiia.397208", "text": "Най-малко петима миньори са загинали при експлозия на метан в каменовъглена мина в Североизточна Чехия, съобщи говорителят на чешката минна компания ОКД Иво Челеховски, цитиран от Асошиейтед прес.\r\nНай-малко 10 миньори са ранени, а осем са в неизвестност, посочи той.\r\nЕксплозията е станала вчера следобед в мина ЧСА близо до град Карвина, на около 300 км източно от Прага.\r\nГоворителят на компанията каза, че е почти сигурен, че загиналите миньори са поляци, изпратени от базирана Полша минна компания Алпекс, отбелязва Франс прес, цитирана от БТА.\r\nТрябва да изчакаме края на спасителната операция, каза Челеховски, отказвайки да съобщи повече подробности.", "date": "2018.12.21", "title": "5 загинали и 10 ранени при взрив в мина в Чехия"}
{"url": "https://www.dnes.bg/usa/2018/12/21/zaradi-raznoglasiia-s-trymp-matis-napuska-pravitelstvoto.397209", "text": "В писмо до Доналд Тръмп, в което обявява оставката си, американският министър на отбраната Джим Матис посочва, че напуска правителството заради разногласия с президента, предадоха световните агенции.\n\n\n\n\r\n\"Тъй като сте в правото си да имате министър на отбраната, чиито възгледи са по-близки до вашите, смятам за правилно да се оттегля\", пише бившият генерал от морската пехота, ден след като Тръмп обяви предстоящо изтегляне на американските военни от Сирия - нещо, за което Матис беше категорично против, отбелязва Франс прес, цитирана от БТА.\n\r\nСрокът ми на тази длъжност приключва на 28 февруари 2019 г., което ще даде достатъчно време за издигане на нов кандидат за нея и за утвърждаването му, посочва в писмото Матис, цитиран от ТАСС.\n                    \n                    \n                \r\nСмятам, че трябва да подхождаме твърдо и недвусмислено към онези страни, чиито стратегически интереси се пресичат все по-напрегнато с нашите, каза Матис, сочейки Китай и Русия.\n\r\nРазбиранията ми, че към съюзниците трябва да се отнасяме с уважение, като наред с това сме проницателни както по отношение на злонамерените сили, така и на стратегическите съперници, са оформени в резултат на 40-годишният ми опит в тази област, отбелязва Матис, цитиран от ДПА.\n\r\nТрябва да направим всичко възможно да развиваме международен ред, който благоприятства максимално нашата сигурност, благосъстояние и ценности, а за да постигнем това, разчитаме на солидарността в нашите съюзи, изтъква той.\n\r\nМинистърът на отбраната на САЩ Джим Матис ще освободи поста в края на февруари, съобщи президентът Доналд Тръмп в Туитър.\n\r\n\"Генерал Джим Матис ще се оттегли, с почести, в края на февруари, след като работи като министър на отбраната в моето правителство в последните две години. Докато Джим заемаше поста, беше постигнат огромен напредък, особено по отношение на покупките на нова бойна техника. Изключително благодарен съм на Джим за службата му!\", написа Тръмп.", "date": "2018.12.21", "title": "Заради разногласия с Тръмп: Матис напуска правителството"}
{"url": "https://www.dnes.bg/cars/2018/12/21/skeneri-shte-loviat-kradeni-koli-po-pytishtata-v-stranata.397210", "text": "23 полицейски коли ще бъдат оборудвани със специални скенери, които ще разпознават номерата на автомобилите и ще правят справка в реално време за това дали са крадени. Проектът е финансиран от българо-швейцарската програма за сътрудничество с 1 милион франка. 85% от тях са осигурени от Швейцария.\n\r\nСкенерите ще следят всички коли по пътищата на страната. Те ще проверяват за крадени автомобили в няколко информационни системи - интерпол, шенгенската, СИРЕНЕ, както и в националната база на България и ще сигнализират веднага, когато попаднат на издирвана кола, пише \"\".\n\r\n80 български криминалисти вече са преминали обучения в полицейските управления на Женева и Нюшател.\n                    \n                    \n                \r\nРеализираният проект беше представен в четвъртък от зам.-директора на националната полиция старши комисар Благородна Макева, началникът на Пътна полиция Росен Рапчев и главен инспектор Живко Костурков, шеф на сектор “Кражби” в Криминална полиция. \n\r\nГости бяха зам.-директорът на ГДБОП Стефан Джолев, шефът на Автомобилната администрация Бойко Рановски и експерти по сигурност от Швейцария.", "date": "2018.12.21", "title": "Скенери ще ловят крадени коли по пътищата в страната"}
{"url": "https://www.dnes.bg/notifikacii/2018/12/21/trymp-izteglia-znachitelna-chast-ot-voiskite-si-i-ot-afganistan.397211", "text": "Президентът Доналд Тръмп реши да изтегли значителна част от американските войски в Афганистан, каза за Франс прес пожелал анонимност висш американски представител, ден след като бе огласено изтеглянето на американските сили в Сирия.\n\r\n\"Решението е взето. Ще има значително изтегляне\" от Афганистан, каза източникът.\n\n\n\n\n\r\nЗасегнати от това решение ще бъдат около 7000 от общо 14-те хиляди американски военнослужещи в Афганистан, съобщават в. \"Уолстрийт джърнъл\" и \"Ню Йорк таймс\".\n\r\nТези войници служат едновременно в мисията на НАТО в подкрепа на афганистанските сили и в отделни операции за борба с тероризма.\n                \n                \r\nСпоред източника на АФП президентът Тръмп е взел това решение във вторник, когато обяви пред Пентагона намерението си да изтегли американските сили от Сирия, накарало министъра на отбраната на САЩ Джим Матис да връчи оставката си.\n\r\nРешенията на Тръмп за Сирия и Афганистан може да имат сериозни геополитически последици в засегнатите райони.\n\r\nМатис и други влиятелни военни съветници убедиха миналата година милиардера републиканец, който първоначално не беше съгласен с тази идея, да изпрати още няколко хиляди войници в Афганистан, където талибаните бяха започнали отново да печелят терен по отношение на афганистанските сили.\n\r\nРешението за изтегляне на значителен брой американски войници от Афганистан е взето в момент, когато Вашингтон насърчава постигането на мирно споразумение с талибаните, пише БТА.", "date": "2018.12.21", "title": "Тръмп изтегля значителна част от войските си и от Афганистан"}
{"url": "https://www.dnes.bg/stranata/2018/12/21/goliamoto-preselenie-zapochva-hiliadi-trygvat-na-pyt.397212", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Голямото пътуване за коледните празници започва. Само от столицата ще потеглят около 200 000 превозни средства. \n\r\nЗасилено полицейско присъствие ще следи за реда по пътищата, а за облекчаване на трафика са предвидени временни организации на движението. \n\r\nОт СДВР увериха, че е изготвен план и е създадена необходимата организация за нормалното придвижване на пътникопотока в столицата и пътните артерии в ОДМВР- София. \n\r\nПредвижда се строг контрол над водачите, неспазващи Закона за движение по пътищата и неизпълняващи разпорежданията на контролните органи, както и недопускане на движение на превозни средства в лентата за аварийно спиране на автомагистралите. \n                    \n                    \n                \r\nНа 21, 22, 26 декември 2018 г. и 1 януари 2019 г. се ограничава движението на тежкотоварни автомобили над 12 тона. \n\r\nНа територията, обслужвана от областната и столичната дирекция, ще бъдат разположени максимален брой полицейски екипи, които да подпомагат движението и да следят за недопускане на колони в участъците с въведени временни промени на движението.\n\r\nПредвид очакваните снеговалежи около 25 и 26 декември институциите призоваха водачите да бъдат търпеливи по време на снегопочистването и да се съобразяват с разпоредената организация.", "date": "2018.12.21", "title": "Голямото преселение започва, хиляди тръгват на път"}
{"url": "https://www.dnes.bg/snimka-na-denia/2018/12/21/v-posledniia-raboten-den-predi-koleda-oblachno-i-myglivo.397213", "text": "Днес времето ще бъде предимно облачно, а преди обяд на места в низините и котловините ще има и мъгли. След обяд от запад облачността ще започне да намалява. В Източна България ще духа слаб югозападен вятър. \n\r\nМаксималните температури, в по-голямата част от страната, ще са между 3° и 8°, покрай Дунав по-ниски – около 0°, в София около 4°. Това съобщи дежурният синоптик Христо Христов от Националния институт по метеорология и хидрология (НИМХ) при Българската академия на науките (БАН) за \"Фокус\".\n\r\nНад Черноморието облачността ще бъде значителна. През нощта облачността ще намалее. Ще духа слаб югозападен вятър. \n\r\nМаксималните температури ще бъдат между 4° и 7°. Температурата на морската вода е 7-8°. Вълнението на морето ще бъде 2 бала.\n                \n                \r\nНад планините ще има значителна облачност, но ще е почти без валежи. По-късно облачността от запад ще намалява. Ще духа до умерен вятър от запад-югозапад. \n\r\nМаксималната температура на височина 1200 метра ще бъде около 6°, на 2000 метра – 0°.", "date": "2018.12.21", "title": "В последния работен ден преди Коледа - облачно и мъгливо"}
{"url": "https://www.dnes.bg/obshtestvo/2018/12/21/17-g-ot-tragediiata-indigo-7-pogubeni-detski-jivota.397215", "text": "Днес се навършват 17 години от трагедията пред столичната дискотека \"Индиго\". При инцидента загинаха 7 деца, а други 12 бяха ранени. \r\nОколо 18:30 часа на 21 декември 2001 г. 600 деца напират да влязат в дискотеката, при което вратите внезапно се отварят под напора на тълпата и десетки биват стъпкани. \r\nЕдно от децата умира на място, четири - по-късно в \"Пирогов\", а две - в Първа градска болница. \r\nЗагинаха: Виктория Миркова, Димитър Андреев, Елена Спандониева, Кристина Кабакчиева, Любомира Захариева, Мадлен Николова и Цветелина Ралчовска. \r\nСедем години по-късно, след многократно отлагане и връщане на делото от начало, осъдени за трагедията с глоба от по 800 лева са охранителите Георги Василев и Анри Силаги.\r\nБившият председател на Държавната агенция за младежта и спорта Цвятко Барчовски получи 3 месеца затвор с тригодишен изпитателен срок и глоба от 1500 лева, а управителят на дискотеката Ангел Николов - глоба от 3000 лева.", "date": "2018.12.21", "title": "17 г. от трагедията \"Индиго\" – 7 погубени детски живота!"}
{"url": "https://www.dnes.bg/notifikacii/2018/12/21/materiiata-pytuva-v-bydeshteto-prez-chernite-dupki.397157", "text": "Черните дупки са мистерия, която обърква астрономите десетилетия наред.  Времето и пространството около тях е така изкривено, че веднъж влязла вътре, дори и светлината не може да се върне обратно.\r\nСпоред Общата теория на относителността на Айнщайн, в центъра им има сингулярност – място, където масата на много звезди е приравнена до абсолютна нула и погълната от черната дупка.\r\nНо две проучвания, публикувани съвсем наскоро, могат да накарат учените де преосмислят това, което знаят за черните дупки. Може би те не са вечни, а астрономите не са разбрали напълно тяхната природа и как изглежда центъра им, съобщава Live Science.\n\n\n\r\n                \n                Астрономите и физиците от много време насам считат, че теорията за сингулярността е погрешна. Ако един обект няма маса, то той би трябвало да има безкрайна плътност. И въпреки че учените често споменават думата \"безкрайност\", подобни безкрайности не съществуват в природата. Това, което имам предвид е, че това, на което стават свидетели вече преминава отвъд математиката, която съществува. И за това ни трябва нова.\r\nТази теория най-лесно се обяснява със закона за гравитацията на Нютон. Според него, силата на притегляне се променя според разстоянието между два обекта. Така ако поставим една топка далеч от Земята, нейното тегло ще е едно, доближим ли я – то ще се увеличи. Приемайки това твърдение, ако доближим топката до центъра на Земята, то би трябвало да получи безкрайна сила. Но не това се случва.\r\nКогато доближим обекта до повърхността на планетата, законът на Нютон просто вече не важи. За да се изчисли силата на гравитацията, трябва да се има предвид и масата на Земята. Трябват ни доста по-сложни уравнения.\r\nПо-същия начин, теорията за центъра на черната дупка на Анщайн също не може да е вярна. А учените започват да обмислят нови варианти, които се въртят около квантовата гравитация.\r\nТова буквално значи гравитация на съвсем ниски нива и сама по-себе си тя не представлява конкретна теория. Но астрономите дават предложения, които се въртят около квантовата гравитация, които могат да обяснят някои събития в микрокосмоса.\r\nЕдна от тях е доста необичайна и се нарича \"квантова гравитация на бримката\". Тя е трудна за доказване математически, но учените от университета в Пенсилвания твърдят, че са достигнали до пробив. Според тях, времето и пространството са толкова огънати в центъра на черната дупка, че продължават да текат в регион в бъдещето, който има структурата на бяла дупка. Докато черната дупка поглъща материя – бяла я изплюва.\r\nИма и друг начин да се обясни тази теория.\r\nБлизо до силно гравитационно поле, времето се забавя. А черните дупки притежават най-силните гравитационни полета в цялата Вселена. Тялото, погълнато от черна дупка, подскача вътре в нея, а след това бива изплюто. Но тъй като времето е толкова бавно, този процес отнема невероятно дълъг период. Така според учените, когато черните дупки изчезнат, на тяхно място ще струи само материя из целия Космос.\r\nТеории като тази често се оказват пълна измислица, но са важни за останалите астрономи, които се опитват да разберат най-мистичното нещо във Вселената. Но има серия от необичайни за учените събития, които могат и да потвърдят това откачено твърдение.\r\nПонякога, необичайни космически лъчи връхлитат атмосферата на Земята. А друг път учените стават свидетели на бързи радиоимпулси или огромно количество енергия, което се появява за много кратко време. Тези две също неразгадани космически събития могат да свидетелстват за черна дупка, която се превръща в бяла.", "date": "2018.12.21", "title": "Материята пътува в бъдещето през черните дупки?"}
{"url": "https://www.dnes.bg/usa/2018/12/21/s-chetiri-kurshuma-plemennik-na-gala-zastrelian-ot-policai-v-sasht.397214", "text": "Племенник на тв водещата Гала е застрелян на улицата от полицията в САЩ. Трагичният инцидент е станал на 10 декември във Фредония, щата Ню Йорк.\r\nСпоред органите на реда униформените се отзовали на сигнал от граждани. В къща на ул. \"Либърти\", в банята на втория етаж, се барикадирал млад мъж. Полицай и пожарникар се опитали да го измъкнат.\r\nМладежът отказал да отвори вратата дълго време, но после излязъл и тръгнал да бяга. Служител на реда му наредил да спре, но той извадил нож.\r\nСпоред полицейските сводки младежът имал прорезни рани по гърдите и от тях течала кръв. По неофициална информация полицайт му извикал да спре, но след неподчинението му стрелял при самоотбрана и убил младежа с четири куршума.\r\n                    \n                    \n                На загиналия млад мъж са взети проби за наркотици и лекарства, но няма да бъдат готови скоро, обяснили от полицията. Предполага се, че поведението му се дължало на упойващи вещества.\r\nЖертвата е Георги (Джордж) Пенев - син на брата на Гала - Петър, който живее отдавна в Бъфало, САЩ със семейството си и има ресторантьорски бизнес.\r\nТъжната вест е потвърдена и от сестрата на починалия - Мария. Тя пише в www.gofunme.com: \"В 2 ч. през нощта на 11 декември ме събуди звън от телефона. Полицай ми каза, че моят брат Джордж, познат на по-голямата част от Бъфало като Пенев, е бил прострелян четири пъти в гърдите от полицай от Фредония в понеделник, 10 декември в 1:30 ч. следобед. Полицаят нямало да бъде обвинен в нищо\".\r\nМария описва брат си като чудесен човек: \"Той имаше удивителната способност да се разбира с всекиго. Толкова обичаше братовчедка ни Мари (дъщерята на Гала), че когато родителите ни му съобщили, че ще има сестра, той настоял да кръстят и мен Мари\". Тя обяснява още, че сега събира пари за погребени е и разходи за адвокат.\r\nВ социалните мрежи Мария призовава всеки да сподели историята с брат й, ако го е познавал и да си спомня за него.\r\nТам публикува и снимка, на която пише \"Не мога да повярвам, че си отиде. Съкрушена съм от факта, че не се бяхме виждали от юли и последното нещо, което ти ми написа беше: \"Обади ми се да се чуем скоро, защото ми липсваш\". Така и не успях да ти се обадя. Не съм сигурна, че знаеше колко много те обичат всички в действителност. Никога не съм срещала човек с повече приятели от теб. Изглеждаше така сякаш цял Бъфало те познава. Когато казвах името си с фамилията, всички ме питаха да не би да съм ти сестра. Ти ме научи да обичам безусловно. Научи ме и че животът не е справедлив понякога, което напоследък си припомням. Винаги ще искам да имах повече време с теб. Почивай в мир! Винаги ще те обичам!\"\r\nПриятели на Джордж го описват като най-спокойният и весел човек, когото някога са срещали и не могат да повярват на случилото се.", "date": "2018.12.21", "title": "С четири куршума: Племенник на Гала – застрелян от полицай в САЩ"}
{"url": "https://www.dnes.bg/obshtestvo/2018/12/21/razseiani-umoreni-zabraviha-bebcheto-si-na-letishte-sofiia.397219", "text": "Разсеяни прибиращи се от чужбина родители, изморени от пътя, \"забравили\" на Летище София бебето си в количка.\r\nРодителите установяват липсата му по време на паспортната проверка. Случаят завършва благополучно и детето е предадено на родителите, разказаха за \"Монитор\" от столичния аеропорт.\r\nНа летището най-често пропускаме да вземем със себе си лични документи, очила, колани, телефони, лаптопи, фотоапарати, детски колички, дрехи, портфейли, ръчни часовници и инструменти.\r\nЗа да отговори на очакванията на пътниците, столичното летище пази вещите ни достатъчно дълъг период от време.\r\nСъхраняването на забравени и загубени вещи се регламентира съгласно разработени правила на аеропорта.\r\n                    \n                    \n                Според действащия норматив вещите се подлагат на необходимите проверки за сигурност, описват се в протоколи за съхранение и при поискване се предават на собствениците или на техни представители.\r\nЗа разлика от летищата по света, където организират търгове на забравените вещи, у нас няма такава практика.\r\nЕдинствено хранителните стоки подлежат на незабавно унищожаване, допълниха от държавното дружество \"Летище София\" ЕАД.", "date": "2018.12.21", "title": "Разсеяни, уморени... забравиха бебчето си на Летище София"}
{"url": "https://www.dnes.bg/usa/2018/12/21/trymp-predade-kiurdite-i-iznenada-syiuznicite-si.397232", "text": "Решението на президента на САЩ Доналд Тръмп да изтегли американските войски от Сирия предизвика задоволство сред враговете на САЩ и изненада някои техни съюзници и изглежда, собствената му администрация, пише френският в. \"Монд\". Тръмп защити това решение, обявявайки в Тwitter, че джихадистката групировка \"Ислямска държава\" е била разгромена на територията на Сирия.\n\n\n\r\nРешението на Доналд Тръмп напомня друг прецедент, срещу който сегашният държавен глава на САЩ винаги се е изказвал крайно остро: нареденото от Барак Обама изтегляне от Ирак през 2011 г., което беше сметнато за прибързано. Като следствие, Вашингтон остана без влияние над правителството на Нури ал Малики, чиито религиозно мотивирани решения доведоха до възраждане на джихадизма в сунитските провинции на Ирак.\n                    \n                    \n                \r\nЧаст от сложното регионално уравнение, американските специални сили не се ограничаваха само до мисията за изтребване на джихадистите. Те играеха и стабилизираща роля, държейки на дистанция както силите на режима на Башар Асад и иранските му съюзници, така и тези на Турция. На практика присъствието им защитаваше съставените предимно от кюрди местни сили, които бяха на предна линия в борбата срещу \"Ислямска държава\". \n\r\nАнкара обаче ги смята за свързани с Кюрдската работническа партия, срещу която води военни действия на собствената си територия. В понеделник турският президент Реджеп Ердоган се похвали, че в телефонен разговор със своя американски колега на 14 декември е получил зелена светлина от Вашингтон \"да прогони терористичните групи на изток от Ефрат\", припомня в. \"Монд\".\n\r\nИзтеглянето на американските сили означава на практика отказ от всякаква стратегия в Сирия и ще засили позицията на руския президент Владимир Путин като арбитър в региона. Другият голям печеливш от решението на Тръмп е сирийският лидер Башар Асад.\n\r\nОсвен това изтеглянето от Сирия не съответства на офанзивната стратегия на Вашингтон спрямо Иран. На практика, Тръмп изоставя терен, на който Техеран печели влияние през последните години.\n\r\nКюрдските сили, които водиха сухопътната война срещу ИД в Сирия, осъдиха изненадващото решение на Белия дом и заявиха, че то ще доведе до съживяване на терористичната група, отбелязва британският в. \"Гардиън\". \n\r\nИзтеглянето на САЩ ще има \"опасни последствия за международната стабилност\" и ще създаде политически и военен вакуум в района, заявиха съставените предимно от кюрди Сирийски демократични сили (СДС), които Вашингтон сформира специално за борба с джихадистите.\n\r\nКакто СДС, така и кюрдската паравоенна организация Сили за защита на народа нарекоха решението на Тръмп \"пълно предателство\". Кюрдски лидер е заявил пред в. \"Гардиън\", че всички части на СДС ще бъдат изтеглени от борбата срещу ИД, за да бъдат разположени по-близо до границата с Турция. Анкара се готви да изпрати свои сили в Сирия, за да се справят с кюрдските паравоенни организации, които според нея заплашват турския \r\nсуверенитет.\n\r\nРешението на САЩ е нова удар за кюрдските амбиции за някаква форма на държава. Но това последно предателство стига далеч отвъд стремежите на кюрдите, казва Хошияр Зебари, бившият иракски външен министър, кюрд по произход. \"Внезапната промяна в политиката е тревожна не само за сирийските кюрди, а и за всички съюзници на САЩ в региона\", подчертава дипломатът, цитиран от в. \"Вашингтон пост\". \"Това ще накара много правителства да преосмислят съюзите си със суперсила, която може просто да ги изостави в трудна ситуация и да ги пожертва\".\n\r\nРешението на Тръмп се посреща с критики от експертите по външна политика. Но последствията в Сирия са още по-сериозни. Близо 50 000 сирийски бежанци, живеещи под пряката защита на американските военни, вече се страхуват за живота си, отбелязва в. \"Вашингтон пост\" в друга статия. \n\r\nРежимът на Асад и партньорите му се опитваха да прогонят САЩ от стратегически значимия район Ат Танф - последната пречка пред опитите на Асад да си върне целия регион и пред създаването на ирански \"сухопътен мост\" от Техеран до Средиземно море. След изтеглянето на американските сили армията на Асад ще го превземе. Следвайки досегашния модел, всички бежанци в лагера, които попаднат под каквито и да било подозрения, ще бъдат изправени пред изтезания и екзекуции. Местените партньори на САЩ, обучени и екипирани от Вашингтон, ще трябва да застанат на друга страна или да умрат.\n\r\nСАЩ скоро ще разберат, че са допуснали дългосрочна стратегическа грешка, след като силите на Асад и Иран завземат Източна Сирия. Но в краткосрочен план ще страдат милиони сирийци - и съдбата им беше подпечатана с един туит на Тръмп, отбелязва вестникът.", "date": "2018.12.21", "title": "Тръмп предаде кюрдите и изненада съюзниците си!"}
{"url": "https://www.dnes.bg/knigi/2018/12/21/alek-popov-s-pisatelski-dnevnik-za-prehoda.397257", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n10 години след първото издание ''Спътник на радикалния мислител'' на Алек Попов излиза в ново преработено издание. Голяма част от текстовете са посветени на тънкостите на писателския занаят и социалните роли на твореца.\n\r\n\"Това е много разнообразна книга, която е писана в течение на дълго време. В нея са събрани есета, които са излизали в пресата в продължение на повече от 10 години и са нещо като мой писателски дневник за Прехода\", обясни авторът за зрителите на \"България сутрин\".\n\n\r\nВ новото издание на книгата има добавени доста нови текстове, а Алек Попов призна, че е бил изкушен дали да не актуализара някои от тях, тъй като гледа на нещата по различен начин. В крайна сметка е решил, че е ценно да останат в оригиналния си вид.\n                    \n                    \n                \r\n\"Един интелигентен човек трябва да е способен да променя схващанията си\", отбеляза той пред .\n\r\nКнигата е разделена на 4 части, в които авторът се занимава с глобални проблеми и с писателския занаят. Алек Попов вече работи по нова книга, която очаква да се превърне в голяма изненада за читателите.\n\r\nПосланието на автора е да прочетем книга за Коледа и да откраднем време за себе си.\n\r\n\r\n ", "date": "2018.12.21", "title": "Алек Попов с писателски дневник за Прехода"}
{"url": "https://www.dnes.bg/za-da-se-razbirame/2018/12/21/kak-da-se-spravite-s-depresiiata-po-praznicite.396894", "text": "Коледните и новогодишните празници наближават, а заедно с тях се повишава и градусът на напрежението. Много хора изпитват депресивни състояния около празничните дни. Тревожността се повишава заради мисълта за прекарване на време със семейството, близките, фамилните срещи, които рядко минават гладко и без конфликти, развалящи празничното настроение.\r\nНевинаги искаме да прекарваме празничното свободно време по установения традиционен начин. Това празнуване насила също допринася за нагнетяване на напрежение и изпадане в депресивни състояния.\r\nКои са причините за появата на празнична депресия и как да се предпазите от нея?\r\n\r\n                    \n                    \n                Според Американската психологична асоциация почти половината от жените и една трета от мъжете споделят за повишено усещане на стрес и напрежение около и по време на празниците. Празничните почивни дни са свързани не само с изцяло приятни занимания. Те предполагат харчене на пари, пътуване, уреждане на гостуване, поемане на множество ангажименти, които представляват основните поводи за притеснение.\r\nЗа да намалите нивата на стрес, приоритизирайте ангажиментите си. Подредете графика си. Направете списък с нещата, за които ще харчите пари и помислете кои сред тях са най-наложителни, за кои можете да отделите определена сума, за кои не. Помислете и за план Б. Винаги е добре да имате резервни варианти, които да ви дават спокойствие, а не усещане за притискане и стрес.\r\n\r\nПерфектни хора и идеални семейства няма. Отърсете се от приказната мечта за хармония, много смях и безоблачно прекарване на фамилните събирания. Винаги нещо може да се обърка. Във всеки момент може да възникне конфликт. Въпреки празничното време в годината, всяко семейство носи своите проблеми и би било ненормално да се правите, че ги няма.\r\n", "date": "2018.12.21", "title": "Как да се справите с депресията по празниците?"}
{"url": "https://www.dnes.bg/politika/2018/12/21/politravnosmetka-gerb-se-hvaliat-bsp-gi-kritikuva.397236", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Много неща ще останат в историята от тази година. Във външнополитически план това безспорно е изключително успешното европредседателство. България постигна голям успех, извеждайки много важна тема за цяла Европа, каквато са Западните Балкани\", коментира пред депутатът от ГЕРБ Спас Гърневски в последния работен ден на парламента за 2018 г.\n\n\n\n\r\n\"Демокрацията става след избори, не с куршуми, не с оръжия. Погледнато почти 2 години след изборите, мнозинството изпълнява своята програма. Изпълнява се това, което са обещали управляващите. От 1 януари минималната заплата става 560 лева, средната - 1200 лева\", каза още народният представител.\r\n                    \n                    \n                Гърневски подчерта, че правителството заделя 437 млн. лева за хората с увреждания и нарече предложението на Ахмед Доган за програмен кабинет тюрлюгювеч.\r\nЗаместник-председателят на ПГ на БСП Христо Проданов беше на противоположно мнение. По думите му парламентарната година е била изпълнена със скандали, а дебатът е бил изпразнен от съдържание.\r\n\"Поредната изгубена за България година. Опитахме се да изпълним със съдържание дебата в пленарната зала. Предложихме алтернативен държавен бюджет и бюджет за НЗОК\", коментира той за \"България сутрин\".\r\nЗапитан за трите неуспешни вота на недоверие към правителството Проданов отговори: Ние сме 79 народни представители и с това число можем да постигнем толкова. На България е необходима визия за развитие в следващите 15-20 години, завърши депутатът от БСП.\r\n ", "date": "2018.12.21", "title": "Политравносметка: ГЕРБ се хвалят, БСП ги критикува"}
{"url": "https://www.dnes.bg/akoshtete-vqrvaite/2018/12/21/papaia-za-oformiane-na-plosko-koremche.397222", "text": "По празниците хората качват излишни килца, заради богатите трапези и многото коледни изкушения. А и навън е студено и не е подходящо за дълги разходки. Ако сте от хората, които не обичат да прекарват време във фитнеса или не могат да тренират, поради здравословни причини, поне може да заложите на храни, които горят мазнините, за да си върнете добрата форма.\r\nЯсно е, че плодовете са много полезни и подходящи за диета. От Daily Star предлагат да заложите на папаята, която често е определяна като суперхрана. Екзотичният плод е пълен с витамините С и Е и други антиоксиданти. Изследванията показват, че папаята помага за оформяне на плоско коремче.\r\nПроучване, публикувано в NCBI, е установило, че редовното хапване на този плод предпазва от подуване на корема. Най-вероятно е така, защото папаята съдържа ензим, наречен папаин, който подпомага храносмилането. Колкото по-бързо работи храносмилателната система, толкова по-бърз е и метаболизмът. Това помага на организма да изгаря повече мазнини. \r\n", "date": "2018.12.21", "title": "Папая за оформяне на плоско коремче"}
{"url": "https://www.dnes.bg/index/2018/12/21/amazon-prashta-chujdi-zapisi-ot-alexa-na-potrebitel.397253", "text": "Потребител на гласовия асистент на Amazon Alexa в Германия е получил достъп до повече от хиляда записа на друг потребител заради \"човешка грешка\" в компанията, предава Ройтерс.\r\nТой е поискал да чуе записите на своите активности до момента, направени от Alexa, но също така е получил достъп до 1700 аудио файла от непознат, когато Amazon му е изпратила линк, пише германското технологично списание c’t.\r\n\"Необичайният случай е резултат от човешка грешка и е изолиран единичен случай\", коментира говорител на Amazon.\r\nПървият потребител първоначално не е получил отговор, когато е казал на Amazon за достъпа до чужди записи, сочи статията. Файловете след това са били изтрити от линка, предоставен от Amazon, но той вече ги е бил свалил на своя компютър.\r\n                \n                \"Решихме проблема с двамата замесени потребители и взехме мерки за бъдеща оптимизация на нашите процеси. Като превантивна мярка се свързахме със съответните власти\", посочва говорител на Amazon.\r\n", "date": "2018.12.21", "title": "Amazon праща чужди записи от Alexa на потребител!?"}
{"url": "https://www.dnes.bg/balkani/2018/12/21/syrbite-spriaha-podaryci-za-decata-ni-v-bosilegrad.397287", "text": "Бус със 180 подаръка от Столична Община за коледното тържество за деца в Босилеград бе спрян от сръбските власти на граничния пункт \"Рибарци\".\r\nПратката е задържана през вчерашния ден - на 20 декември. \n\r\nКоледните пакетчета са били подсигурени от общинската Дирекция \"Култура\" и предназначени за подаръци за децата от основното училище и предучилищните заведения на коледното тържество.\r\n\"КИЦ \"Босилеград\" изразява възмущение от нечовешката постъпка на сръбските власти и смята, че тази поредна гавра, първо, е израз на шовинистичната омраза на честването на българска Коледа по българският календар в Босилеград, и второ, част от специалната война която община Босилеград и другите сръбски държавни институции водят срещу КИЦ \"Босилеград\", се казва в съобщение на културния център.\r\n                    \n                    \n                \"Това не се случва за първи път. Не си спомням в моята 20-годишна практика едно културно мероприятие да е минало безпроблемно\", каза пред bTV Иван Николов, директор на Културно-информационния център в Босилеград.\r\nПо думите му става въпрос за селективно прилагане на законите, с което явно се отправят недвусмислени политически послания. \r\n\"В смисъл, че не е желателно да провеждате културна политика в Босилеград и ние винаги можем да ви попречим да не я провеждате\".", "date": "2018.12.21", "title": "Сърбите спряха подаръци за децата ни в Босилеград!"}
{"url": "https://www.dnes.bg/technology/2018/12/21/kitaiski-hakeri-sa-atakuvali-ibm-i-hewlett-packard-enterprise.397276", "text": "Китайски хакери са прониквали в мрежите на Hewlett Packard Enterprise Co и IBM, след което са използвали достъпа, за да влязат в компютри на техни клиенти, твърди Ройтерс, като се позовава на петима свои източници, запознати с атаките.\n\r\nАтаките са били част от китайска кампания, известна като Cloudhopper, за която Съединените щати и Великобритания съобщиха в четвъртък, че е заразила доставчици на технологични услуги, за да открадне тайни от техните клиенти. Засегнати са редица компании от поне 12 страни – САЩ и техни партньори.\r\nВъпреки че специализирани в киберсигурността фирми и правителствени агенции издадоха множество предупреждения за заплахата Cloudhopper от 2017 г. насам, те не бяха разкрили самоличността на технологичните компании, чиито мрежи са били компрометирани.\r\n                    \n                    \n                International Business Machines Corp заяви, че няма доказателства, че чувствителни корпоративни данни са били компрометирани. Hewlett Packard Enterprise (HPE) поясни, че не може да коментира кампанията Cloudhopper.\r\nБизнесът и правителствата все по-често наемат технологични компании, известни като доставчици на управляеми услуги, за да управляват дистанционно своите операции в областта на информационните технологии, включително сървърите, съхранението на данни, работата в мрежа и офисни услуги.\r\nCloudhopper е атакувала такива фирми за достъпа до клиентски мрежи и кражбата на корпоративни тайни от компании по целия свят, става ясно от федерален обвинителен акт срещу двама китайски граждани, заведен в четвъртък. Прокурорите не са идентифицирали нито една от компаниите, които са били компроментирани.\r\nСпоред наличните засега данни, хакерите от името на Пекин, са успели да получат достъп до най-малко 45 американски агенции и големи технологични компании като HPE и IBM. Стотици гигабайти с чувствителни данни са били откраднати. Атаките са били извършвани в продължение на години, вероятно в периода между 2006 г. и 2018 г. Хакерите са инсталирали зловреден софтуер и така са хващали данните.\r\nЗа да не бъдат открити, хакерите са инсталирали злонамерен софтуер, който прилича на легален. Така те са получавали отдалечен достъп до компютри от Китай и например са се добирали до данни за достъп. След това, очевидно незаконосъобразно, са ползвали данните за достъп, преминавали са през компютърната инфраструктура на цели компании и по този начин биха могли да получат достъп до други компании.\r\n", "date": "2018.12.21", "title": "Китайски хакери са атакували IBM и Hewlett Packard Enterprise"}
{"url": "https://www.dnes.bg/balkani/2018/12/21/trima-zaginali-i-20-raneni-v-nish-sled-sblysyk-mejdu-avtobus-i-vlak.397266", "text": "Най-малко трима души загинаха, а 20 бяха ранени в сблъсък на влак с автобус на железопътния прелез Доне-Меджурово в южна Сърбия край град Ниш, съобщи ТАСС, позовавайки се на сръбската национална телевизия.\n\r\nПричините за катастрофата се изясняват. На мястото на инцидента има полиция и екип на бърза помощ.", "date": "2018.12.21", "title": "Трима загинали и 20 ранени в Ниш след сблъсък между автобус и влак "}
{"url": "https://www.dnes.bg/usa/2018/12/21/kitai-i-sasht-v-shpionaj-geit-chju-i-chjan-v-aresta.397231", "text": "Китайското външно министерство заяви днес, че решително се противопоставя на \"клеветническите\" обвинения в икономически шпионаж от страна на САЩ и техни съюзници, предаде Ройтерс.\n\n\n\n\r\nМинистерството призова Вашингтон да оттегли тези си обвинения, както и обвиненията, повдигнати срещу двама китайски граждани в САЩ.\n\r\n\"Призоваваме Съединените щати незабавно да поправят погрешните си действия и да прекратят разпространяването на клеветнически слухове по отношение на сигурността в интернет\", се посочва в изявлението.\n\r\nАмериканската прокуратура повдигна вчера обвинения срещу двама свързани с китайското министерство на държавната сигурност китайски граждани, че са откраднали конфиденциални данни от агенции на американското правителство и компании по целия свят, припомня Ройтерс.\n                    \n                    \n                \r\nПрокуратурата твърди, че Чжу Хуа и Чжан Шълун са извършили хакерски атаки срещу американския флот, космическата агенция НАСА, американското министерство на енергетиката и десетки компании. Според обвинението целта на операцията е била получаването на информация за обекти на интелектуална собственост и корпоративни тайни, която впоследствие е била предавана на китайски компании.\n\r\nЧжу и Чжан са членове на хакерска група, известна като Ей Пи Ти 10 (APT 10).\r\nВеликобритания, Австралия и Нова Зеландия се присъединиха към САЩ и също обвиниха Китай в кражба на интелектуална собственост.\n\r\n\"Днес австралийското правителство се присъединява към своите чуждестранни партньори и изразява сериозна загриженост по повод глобалната кампания за кражба на интелектуална собственост от компании от страна на групата Ей Пи Ти 10, действала по нареждане на китайското министерство за държавна сигурност\", заявиха днес в съвместно изявление австралийският министър на външните работи Марис Пейн и вътрешният министър Питър Дътън.\n\r\nПравителството на Япония поиска днес от Китай да предприеме мерки срещу хакерската група Ей Пи Ти 10.\n\r\n\"Ние с дълбоко безпокойство следим действията на базираната в Китай група Ей Пи Ти 10, която застрашава сигурността на киберпространството\", се казва в изявление на японското външно министерство. В него се посочва още, че Ей Пи Ти 10 са извършили многобройни кибератаки срещу различни цели, сред които частни компании и научни учреждения. \n\r\n/БТА/", "date": "2018.12.21", "title": "Китай и САЩ в \"шпионаж гейт\" – Чжу и Чжан в ареста!"}
{"url": "https://www.dnes.bg/sofia/2018/12/21/plamen-ivanov-oglavi-biuroto-za-kontrol-na-srs.397261", "text": "\n\r\nДосегашният председател на Националното бюро за контрол на СРС Бойко Рашков не само не зае поста за пореден път, както искаше БСП, ами дори изпадна от състава на бюрото. Това стана при гласуването на новия състав на органа в парламента.\r\nДругата кандидатура на левицата Илия Ганев обаче беше избран единодушно и ще изкара още един мандат в Бюрото.\r\nНоминираният от ДПС Илко Желязков също беше избран, както и кандидатът на ГЕРБ Огнян Атанасов.\r\nИ Пламен Иванов, издигнат от партия \"Воля\", спечели доверието на депутатите и дори оглави Бюрото. За негов заместник беше избран Илко Желязков.\r\nИздигнатият от Волен Сидеров Огнян Стоичков също влезе в състава на Националното бюро.", "date": "2018.12.21", "title": "Пламен Иванов оглави Бюрото за контрол на СРС"}
{"url": "https://www.dnes.bg/politika/2018/12/21/za-dogan-i-programniia-kabinet-nevyzmojno-reshenie-fantastichni-hipotezi.397288", "text": "Думите на почетния председател на ДПС Ахмед Доган, че не трябва да има предсрочни избори, но България се нуждае от програмен кабинет, породиха различни коментари в Народното събрание. \n\r\nСпоред шефа на депутатите от ГЕРБ Цветан Цветанов по много теми, които са от национално значение, управляващите получават и сега подкрепа от опозицията. Според соцлидерката Корнелия Нинова пък Ахмед Доган вярно е очертал проблемите в държавата, но не предлага правилното решение. Валери Симеонов пък не видя изобщо причина да коментира и да се развиват \"такива фантастични хипотези\".\n\n\r\n\"Към настоящия момент имаме парламанетарно мнозинство. В не малка част законопоректи, които не са част от управленската програма, ние получаваме парламентарна подкрепа и от опозицията. Това показва национално отговорно поведение на някои от парламентарните групи, въпреки че са опозиция\", коментира Цветанов.\n                    \n                    \n                \r\nТой посочи и че поведението на ДПС е по-национално отговорно, отколкото на БСП. Цветанов добави и че в много случаи БСП се разграничава от решенията на европейските социалисти, което според него е голям проблем.\n\r\nЧервената шефка Корнелия Нинова пък смята идеята на Доган за програмно правителство за невъзможна, тъй като според левицата парламентът е изчерпан и изходът са предсрочни избори. Соцлидерката посочи и че няма как всички да седнат на една маса и да управляват заедно.\n\r\n\"Доган поставя правилна диагноза на болежките на обществото и грешно лечение според нас. Първата причина е, че този парламент е с изчерпано доверие. Втората причина е, че не може на една маса да седнат Патриоти и ДПС, ние и ГЕРБ, и като добавка на всичко това и Марешки, да се сговорим и да направим едно правителство и да управляваме страната. Това е и политически, и личностно несъвместим проект\", настоя Нинова.\n\r\nТя видя и промяна в позицията на Доган от миналата година.\n\r\n\"Тогава той каза, че ГЕРБ нямат алтернатива и трябва да подкрепяме стабилността в лицето на правителството. Вчера казва, че трябва всички да се съберем и да се сговорим - това е една различна оценка за опозицията\", добави Нинова.\n\r\n\"Трябва ли да се коментира речта на Доган, все едно това е най-важното политическо събитие? Бих направил препратка към най-известната книга на Джером Джером - \"Празни мисли на един празен човек\", коментира и Валери Симеонов.\n\r\nТой отсече, че държавата си има кабинет и няма какво да бъдат развивани такива фантастични хипотези.\n\r\n\"Дръндарска кокошка просо сънува\", заключи Симеонов.", "date": "2018.12.21", "title": "За Доган и програмния кабинет – невъзможно решение, фантастични хипотези..."}
{"url": "https://www.dnes.bg/eu/2018/12/21/d-r-suzane-pfab-zadachata-na-mediite-e-da-nauchat-horata-da-rabotiat-s-tiah.397294", "text": "\n\r\n\"Радвам се, че мога да опозная България и да се запозная с медийния ландшафт в страната. За мен, за Германия и за цяла Европа свободата на медиите е изключително важна тема\". Това каза д-р Сузане Пфаб, Генерален секретар на германската обществена телевизия ARD, в специално интервю за предаването на Bloomberg TV Bulgaria \"Светът е бизнес\" с водещ Николай Кръстев. \n\r\n\n\r\nНаскоро направихме едно допитване до хората в Германия, като им поставихме въпроса каква е ролята на ARD и CDF за тях. 80% от хората казаха, че те са неотменна част от свободата и демокрацията. Неотдавна федералният конституционен съд излезе с едно решение по този въпрос, в него стана ясно, че този модел на Германия, с обществените радио и телевизии все още не е загубил своята важност в ерата на цифровите медии. \n                    \n                    \n                \r\n\n\r\nРешението на съда засяга точно въпроса за обществените медии. Защо е толкова важно една институция, която се финансира от хората, да е ориентирана към благосъстоянието на обществото? Първо, защото във времето на интернет, на пазара има нови играчи, които са от една страна силни, от друга страна прибират една част от приходите за реклама - например Google и Facebook вземат част от рекламните приходи за себе си. Това означава, че има огромен натиск върху комерсиалните медии, които зависят от своите приходи, за да имат печалба. Затова е много важно да има радио и телевизии, които да се финансират по друг начин и да изпълняват своята обществена политическа роля.\n\r\nВсе още медиите се учат. Пропаганда винаги е имало, особено по време на криза и през войните. Германия по времето на Третия райх има огромен опит с пропагандата. Точно затова свободата на медиите и на изразяването им е толкова важна. Но разликата в сравнение със ситуацията преди 50 и преди 100 г. е следната: днес благодарение на интернет пропагандата се разпространява много бързо и източниците на пропагандата са доста по-непрозрачни. Живеем във времена на дезинформация и на фалшиви новини, това е мотото на последните две години. Задачата на медиите е да предложат качествена журналистика, да научат хората да работят с медиите и да разпознават фалшивите новини и дезинформацията, на кой източник може да се има доверие и на кой - не. \n\r\nНе бих казала, че има по-малко качествени журналисти. За медиите, които трябва да се финансират чрез пазарни приходи, положението става много тежко. Качествената журналистикa иска много задълбочено проучване на всички гледни точки, задаване на въпроси на хората, без да се предлага от началото някакво твърдо мнение - всичко това струва пари, изисква съответното обучение и да се отдели време, пространство. Журналистите се нуждаят от време, за да могат да свършат работата си. А това е много трудно да се направи от медиите, които трябва да се финансират чрез приходи на свободния пазар. Интернет засилва една основна човешка черта – да се възприема силният глас и той да се чува много повече от задълбоченото мнение, което отчита всички гледни точки. Лошите новини се разпространяват много по-бързо от добрите. \n\r\n\r\nС добра журналистика и със специални формати, които дават възможност на зрителите да съставят собствено мнение по фалшивите новини, които се разпространяват чрез Интернет. Ние показваме фактите, контекста и даваме възможност на публиката сама да си изгради мнение (…). Разполагаме с голяма мрежа от кореспонденти, които веднага могат да отидат на място и да кажат какво е вярно и какво – не.\r\n\n\r\nГермания, а и други държави, много късно забелязаха, че се води война чрез медиите. Толкова сме свикнали в Европа, толкова е силна нашата традиция за демократичен дебат, с високия стандарт в журналистиката, с автентичната и етичната журналистика, че наистина ни отне много време, за да забележим, че целенасочено има дезинформация и пропаганда. Германия е типичен пример за това. Една от големите трудности, се състои в следното: ARD и CDF като обществени телевизии не са инструменти на пропагандата. Ние отразяваме събитията колкото може по-достоверно и от повече различни ъгли. Така че можем да се разграничим от други медии, които целенасочено правят пропаганда. Но това не е лесно да се направи. Най-лошото, което можем да направим, е да отвърнем на пропагандата с пропаганда. Трябва да разясним и да покажем къде точно се крие истината. Затова не е толкова важно само да се посочват фалшивите новини, важно е да се заостри чувствителността на хората, да им се каже, че този инструмент съществува, че може целенасочено да се провежда дезинформация. \n\r\nГледайте целия разговор във видео материала на ", "date": "2018.12.21", "title": "Д-р Сузане Пфаб: Задачата на медиите е да научат хората да работят с тях!"}
{"url": "https://www.dnes.bg/index/2018/12/21/muzeiat-na-humora-chestva-50-g-ot-izdavaneto-na-liuti-chushki.397265", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Музеят на хумора и сатирата в Габрово чества 50-годишнината от издаването на книгата с епиграми \"Люти чушки” от Радой Ралин и Борис Димовски с изложба. \n\r\n\"Двамата някак си са вградили сенките си в Дома на хумора и сатирата. Радой Ралин е автор на мотото \"Светът е оцелял, защото се е смял\". Той подтикна първия директор на дома за създаването на това средище, а Борис Димовски е създател на цялата визуализация на всичко това, което представлява като образ. Затова и тъкмо в този музей трябваше да отбележим 50 години от издаването на този сборник\", сподели Кин Стоянов пред \n                \n                \r\nКнигата излиза през 1968 г. и разлютява властта до толкова, че изгарят тиража, след което и двамата творци са преследвани и са останали без работа. Причината е, че тогава на Тодор Живков му е внушено, че една от сатиричните епиграми е свързана с него.\n\r\n\"Съдържанието на тази изложба цели 3 неща - първо, да ни покаже какво представлява \"Люти чушки\". Второто нещо е да разкаже историята на тази книга и събитията, случили се около нея, и трето, да представи нейното наследство.\r\nПредставяме копия на пренаписани и прерисувани копия на книгата\", сподели директорът на Музея на хумора и сатирата Маргарита Доровска в \"България сутрин\".\r\n ", "date": "2018.12.21", "title": "Музеят на хумора чества 50 г. от издаването на \"Люти чушки”"}
{"url": "https://www.dnes.bg/eu/2018/12/21/edin-zaginal-i-edin-ranen-sled-strelba-v-restorant-vyv-viena.397329", "text": "Полицията в Австрия провежда операция след подаден сигнал за стрелба в ресторант Figlmuller в столицата Виена, съобщава Kronen Zeitung.\n\r\nОт полицията съобщават в профила си в Туитър, че двама души са открити с огнестрелни рани. Единият е загинал, а другият е тежко ранен, посочва oe24.at.\r\nНа мястото на инцидента работи специализираното антитерористично подразделение \"Кобра\".\r\nНад центъра във Виена патрулира полицейски хеликоптер. Много от улиците са затворени, съобщава ТАСС.\r\nПолицията съобщава, че няма опасност за жителите на столицата след стрелбата. Двама стрелци се издирват в мащабна операция.\r\nУчастниците в стрелбата в центъра на Виена - нападателите, загиналият и тежко раненият при стрелбата най-вероятно са се познавали. Те са обядвали заедно в ресторант в района преди напрежението да ескалира, разказва Томас Фигмюлер - собственик на заведението, пред което се случва драмата, съобщават австрийските издания.\n                    \n                    \n                \r\nУчастниците в нея са говорили славянски език - сърбохърватски.\r\n\n\r\n ", "date": "2018.12.21", "title": "Един загинал и един ранен след стрелба в ресторант във Виена"}
{"url": "https://www.dnes.bg/politika/2018/12/21/v-kraia-na-godinata-koi-sega-e-1-gerb-23-5-za-bsp-22-4.397290", "text": "В края на годината преднината на ГЕРБ пред БСП се запазва. На въпрос, ако изборите са днес, за коя политическа сила ще гласувате 23,5% отговарят за ГЕРБ, а 22,4% за БСП.\r\nМакар и устойчива, дистанцията между двете водещи партии е малка, в рамките на статистическата грешка,  сочи изследване на агенция \"Спектър\".\r\nДПС е третата политическа сила с 6,4%. Налице е известен отлив на обществена подкрепа за коалицията \"Обединени патриоти\" - 3,7%, коментират социолозите.\r\nВ извънпарламентарното пространство отчетлива е подкрепата за коалицията \"Демократична България\", партията \"Воля\" и АБВ на Георги Първанов и Румен Петков.\r\nВъпреки многото политически скандали около и във властта, проучването не регистрира сериозно раздвижване в подкрепата за \"Демократична България\" - 1,7%.\r\n                    \n                    \n                Прави впечатление, че част от респондентите все още заявяват подкрепа за \"Реформаторски блок\"- 0,4% и СДС - 0,6%, което подсказва, че новата коалиционна формула на тази група формации, наречена \"Демократична България\", все още не се разпознава от всички техни привърженици, като наименование.\r\n\"Воля\" на този етап се стабилизира на 2%, а АБВ – 1%., отчитат от \"Спектър\".\r\nГолям е делът на респондентите, които все още не са решили за кого да гласуват - 17,6%. Хипотезата е, че голяма част от тях са по-склонни да дадат доверие на нов политически проект, но ако такъв не се сформира, най вероятно ще се подкрепят някоя от съществуващите политически формации или ще се прелеят в негласуващите които към момента на проучването възлизат на 14,9%.\r\nСпоред социолозите проблемът с липсата на широко подкрепяна алтернатива на управлението проличава и от очакванията на избирателите за изхода от едни бъдещи предсрочни парламентарни избори. На въпрос ако сега се проведат предсрочни избори, коя политическа сила ще победи, 37,3% споделят, че ГЕРБ ще краен победител, а 22,4% смятат, че БСП ще спечели изборите, а едва 2,3% възлагат надежди на друга формация.\r\nПо отношение на работата на членовете на правителството, проучването регистрира най-голямо одобрение за Томислав Дончев, Красен Кралев и Бойко Борисов. Най-ниска е оценката за правосъдния министър Цецка Цачева.\r\nКритичността към работата на правителството е сравнително висока – 23,4% смятат, че всички министри трябва да бъдат сменени, докато 21,2% не намират необходимост от кадрови рокади.\r\nТримата министри, които събират най-много гласове за смяна са Цецка Цачева, Красимир Каракачанов и Николина Ангелкова.", "date": "2018.12.21", "title": "В края на годината, кой сега е №1? ГЕРБ: 23,5%, за БСП 22,4% "}
{"url": "https://www.dnes.bg/obshtestvo/2018/12/21/60-ot-bylgarite-optimisti-nad-1-3-da-udaria-djakpota-prez-2019-a.397280", "text": "60,2% от българите са оптимисти и имат усещане, че през 2019 г. животът им ще се подобри, сочат данните от проучване на \"Барометър\", проведена в периода 12-19 декември сред 832 пълнолетни български граждани чрез телефонно интервю.\r\n20,8% не очакват промяна през следващата година, а 16,6% смятат, че животът им ще се влоши. Само 2,4% от анкетираните не могат да преценят и да дадат отговор.\r\nЗа голяма част от анкетираните 51,2% най-значимото събитие си остава българското европредседателство, което премина в изцяло положителен тон и помогна дори на по-скептично настроените да приемат, че България е активен член на Европейския съюз.\r\nВъпреки позитивното отношение към ЕС, голяма част от българите оценяват високо отстояването на традиционните за обществото ни ценности, като дават положителна оценка 43,9% на отхвърлянето на т.нар. Истанбулска конвенция. Също така 38,7% посочват като положително събитие твърдата държавна позиция спрямо пакта за миграцията на ООН.\r\n                    \n                    \n                Сред позитивните впечатления на анкетираните за 2018 се нареждат и вътрешно политически събития. Значителен процент от 29,3 на сто споделят, че одобряват повишаването на доходите.\r\nЗаконодателните промени, засягащи хората с увреждания, също се нареждат сред списъка с положително оценени събития, според 14,8% от анкетираните. От една страна хората го приемат като спазено обещание от страна на правителството и премиера, и от друга - като добър завършек на една наболяла и много емоционална тема, която вълнуваше обществото през годината.\r\nВ навечерието на Новата година преобладаващата част от българите са оптимисти и я очакват с желание. 70,7% си пожелават лична реализация и успехи. Традиционно голяма част от тях си пожелават по-добро и стабилно здраве – 59,6%, а почти толкова голям и делът на тези, които желаят повишаване на доходите – 57,7%. \r\n43,9 на сто  поставят близките си и семейното щастие на първо място, а 37,4% от българите си пожелават късмет, като голяма част от анкетираните го възприемат като печалба от тотото или лотарийни игри. Новата година да донесе повече сигурност и стабилност се надяват 35,9% от анкетираните.\r\nМалък, но за съжаление съществуващ е и делът на тези, които нямат очаквания спрямо новата година или очакванията им са по-скоро негативни. Това са 4,6% от анкетираните.\n\r\n25,7% ще следят предстоящи международни спортни събития, на които страната ни е домакин.\r\nМеждународното събитие, на което най-голяма част от българите ще посветят интереса си е развитието на конфликта между Украйна и Русия, според отговорите на 32,2% от анкетираните. Натискът над Европа от мигранти пък ще е във фокуса на тревожното внимание на 31,3%.\r\n---------------------------------------------------------------------------------------\n\r\n", "date": "2018.12.21", "title": "60% от българите – оптимисти. Над 1/3: Да ударя джакпота през 2019-а! "}
{"url": "https://www.dnes.bg/stranata/2018/12/21/resheno-po-10-lv-za-vseki-hristiianin-miusiulmanin.397296", "text": "Тежка сделка между ДПС и ГЕРБ – така от Обединени патриоти определиха факта, че техни предложения за поправки в Закона за вероизповедания не бяха одобрени.\n\n\r\nВ крайна сметка те се ядосаха и напуснаха пленарната зала.\r\nВ окончателния вариант на закона депутатите записаха, че за вероизповеданията с повече от 1 на сто от самоопределилите се към него парите ща са в размер, определен за всяко вероизповедание, като за едно самоопределило се лице се предвижда не по-малък от 10 лв. \n\r\nЗа вероизповедание, на което е определена субсидия в по-малък размер от размера, който се полага съгласно определения критерий /не по-малко от 10 лв. на глас/ държавната субсидия не може да бъде по-малка от 15 млн. лв.\r\n                    \n                    \n                При окончателно приемане на поправките отпадна и предложението им да са нужни поне 300 души за регистриране на ново вероизповедание.\r\nВъпреки критиките си от ОП признаха, че има и позитивни моменти в поправките.\r\nЕдин от тях е изискването, което законотворците записаха, чуждите свещени да бъдат задължени да съгласуват присъствието си в България с Дирекцията по вероизповеданията.\r\nОсвен това до края на януари всяко вероизповедание ще трябва да обяви храмовете си.\r\n\"Така ще отпаднат сбирките и молитви по гаражи и безистени\", коментира Искрен Веселинов.\r\nПремахва се и правото на озвучаване, когато няма празник и разрешение от Столичната община.\r\n\"Така че тази шарения, която ще ни заливаше по улиците, няма вече да я има\", допълни патриотът.", "date": "2018.12.21", "title": "Решено! По 10 лв. за всеки християнин, мюсюлманин..."}
{"url": "https://www.dnes.bg/sofia/2018/12/21/za-6-ti-pyt-dobrovolci-s-misiia-razhodka-za-slepi-hora.397298", "text": "През уикендите хората от Дома за слепи в София, които нямат възможност да излизат сами, очакват с нетърпение да се срещнат с доброволци и да се разходят заедно в \"Южния парк\".\r\nПред БНР Кирил Кирилов от дома посочи, че каузата на най-голямата платформа за доброволчество \"Тайм хироус\" се прави за 6-та поредна година.\r\n\"Тези хора нямат възможност да излизат, нямат с кой да излязат. Персоналът на дома е ограничен. Хората са много щастливи, като идват доброволци\", разказва Кирилов в интервю за предаването \"Преди всички\". По думите му това прави щастливи и самите доброволци.\r\nБлаговеста Пугьова, която е изпълнителен директор на \"Тайм хироус\", посочи, че във всеки един момент на платформата има над 50-60 каузи.\r\n                    \n                    \n                \"Сега, заради коледните празници, има и много каузи, които са на границата между дарителство и доброволчество\", добави тя.\r\n\"Истинското доброволчество е не само даването от твоето лично време, но и това, че отиваш и виждаш на място човекът, на който помагаш, и проблемът, който решаваш\", каза Пугьова.\r\nСпоред нея все повече хора са отворени към доброволчество, както и все повече стават хората, които мислят за това дългосрочно.\r\n \r\n ", "date": "2018.12.21", "title": "За 6-ти път доброволци с мисия: Разходка за слепи хора"}
{"url": "https://www.dnes.bg/stranata/2018/12/21/stariiat-shef-na-odmvr-stara-zagora-oglavi-sdvr.397303", "text": "Досегашният директор на ОДМВР в Стара Загора старши комисар Георги Хаджиев вече е директор на СДВР, а на неговия стол сяда досегашния шеф на Икономическата полиция в столичната дирекция старши комисар Стоян Стоянов.\r\nЗа промените днес лично съобщи новият главен секретар на МВР Ивайло Иванов, който дойде в Стара Загора, за да представи пред личния състав на дирекцията новия им началник.\r\nВеднага след това той отпътува заедно с Хаджиев за София, за да бъде представен той след обяд пред новите си подчинени.\r\nГеорги Хаджиев остана на директорския пост в Стара Загора година и 5 месеца. Любители на статистиката пресметнаха, че промяната на върха на дирекцията в Стара Загора е 11-а поред от началото на демократичните проблеми досега.\r\n                    \n                    \n                Главният секретар на МВР Ивайло Иванов обясни, че решенията за кадровите промени са взети бързо, тъй като след издигането му за главен секретар столичната дирекция останала без директор и трябвало веднага да бъде назначен човек на неговото място.\r\nГеорги Хаджиев благодари на журналистите за добрата си съвместна работа с тях. Новият директор на ОДМВР в Стара Загора Стоян Стоянов каза за себе си, че е на 38 години, семеен, с едно дете. Завършиил икономика и право, в системата на МВР бил от 2005 година, пише \"\".\r\nСред основните проблеми на престъпността в Старозарско \"на първо четене\" той очерта телефонните измами и разпространението на наркотици.\r\nВ отговор на журналистически въпрос главният секретар Ивайло Иванов отговори, че все още не е открит откраднатият служебен автомобил на председателя на ДАТО Цветан Китов. Колата, марка \"Ленд Ровър Дискавъри\", изчезна през нощта на понеделник срещу вторник, била паркирана пред блока на Китов в столичния квартал \"Света троица\".\r\n\"Но кражбите на коли по принцип намаляват\", обърна внимание Иванов и посочи, че преди на ден само в София са изчезвали по 20-25 автомобила, сега толкова се крадели на седмица.", "date": "2018.12.21", "title": "Старият шеф на ОДМВР-Стара Загора оглави СДВР"}
{"url": "https://www.dnes.bg/temida/2018/12/21/i-vse-pak-ivancheva-shte-posreshtne-v-aresta-diado-koleda.397337", "text": "Ексметицата на столичния \"Младост\" Десислава Иванчева, заместничката й Биляна Петрова и посредникът при подкупа за двете Петко Дюлгеров май ще си останат в ареста за Коледа.\n\n\n\r\nВ определението си съдия Иво Хинов, който за трети път постановява освобождаването на тримата, записа, че те може да напуснат ареста, но домашният им арест трябва да се контролира с гривни. Такива обаче няма. \r\nС писмо до председателя на Специализирания наказателен съд началникът на Областна служба \"Изпълнение на наказанията\"-София го уведомява, че към настоящия момент съществува техническа невъзможност за прилагане на електронен мониторинг по отношение на лицата с наложена мярка за неотклонение домашен арест.\r\n                    \n                    \n                Системата за електронно наблюдение, която трябва да бъде внедрена по проект \"Модернизиране на пенитенциарната система в България\",  все още не е пусната в реална експлоатация с въвеждане на реални правонарушители в нея, тъй като в момента се реализират допълнителни поддейности, пряко свързани с внедряването на Системата за електронно наблюдение, съобщиха от правосъдното министерство. \r\nТака че сега тримата няма да напуснат ареста утре по обяд, защото в определението на съда ясно е посочено, че домашният им арест трябва да се изпълнява при това условие. \r\nИванчева и заместничката й Биляна Петрова са под стража от 17 април, когато бяха арестувани при показен 5-часов арест на централен столичен булевард. \r\nИванчева бе обвинена за взимане на подкуп в особено големи размери от строителния предприемач Александър Ваклин, за да придвижат разрешението му за строеж в квартала, а Петрова е сочена за помагач на бившата кметица. \n\r\n ", "date": "2018.12.21", "title": "И все пак Иванчева ще посрещне в ареста Дядо Коледа "}
{"url": "https://www.dnes.bg/balkani/2018/12/21/borisov-zvynna-na-byrnabich-zaradva-decata-v-bosilegrad.397340", "text": "Бусът с подаръците за децата вече пристигна в Босилеград, след като този път успешно премина българо-сръбската граница. Това се случи след разговор на премиера Бойко Борисов с колежката му Ана Бърнабич.\n\r\nПо-рано днес сръбски митничари не допуснаха бус със 180 подаръка от Столичната община, предназначени за коледно детско тържество в Босилеград, да влезе на сръбска територия. \r\nСпоред външния ни министър Екатерина Захариева случилото се е неприятно, но пък и двете страни са се разбрали да има по-добра координация, за да не се допускат подобни случаи в бъдеще.\r\n\"Нека да не допускаме такива недоразумения да развалят детски празници, по никакъв начин не желаем да вредят на двустранните отношения, каза външният министър\", цитирана от БТА.\r\n                    \n                    \n                Захариева уточни, че за забавянето на буса е че част от лакомствата не са придружавани с необходимите санитарни документи, но допълни, че в буса е имало и други подаръци. \r\nТя каза, че й се иска така, както на най-високо ниво отношенията са чудесни, на всички нива в двете държави да не се допускат такива неприятни случки. \r\n\"Иска ми се всички нива в двете държави да виждат, че има позитивна промяна в отношенията\", посочи министърката.\r\nВицепремиерът допълни, че сръбският закон за защита на малцинствана е добър и припомни, че правата на малцинствата са едно от задълженията на Сърбия в предприсъединителния процес.\r\nПосланикът на Сърбия Владимир Чургус отбеляза, че казусът е решен по бърз начин и посочи, че отношенията ни са добри и всички недоразумения могат да се решат по позитивен начин. Той каза в отговор на въпроси, че не става въпрос за тенденция.\r\nЗаместник-кметът Тодор Чобанов заяви, че повече от 10 години Столичната община организира различни културни и образователни дейности в съседни общини, в които има български малцинства. \r\n\"Както всяка година, организираме и тази година коледно тържество, където подаряваме на децата пакети с книги на български език и лакомства\", обясни той.", "date": "2018.12.21", "title": "Борисов звънна на Бърнабич, зарадва децата в Босилеград"}
{"url": "https://www.dnes.bg/eu/2018/12/21/hvanaha-napadatel-ot-viena-govorel-slavianski-ezik.397342", "text": "Единият от нападателите в центъра на Виена е задържан, съобщи oe24.at.\n\r\nУчастниците в стрелбата - нападателите, загиналият и тежко раненият, най-вероятно са се познавали. Те са обядвали заедно в ресторант в района преди напрежението да ескалира, разказва Томас Фигмюлер - собственик на заведението, пред което се случва драмата, съобщават австрийските издания.\r\nУчастниците в нея са говорили славянски език - сърбохърватски или бошняшки език.\r\n\"Няма никакви конкретни данни за терористичен акт\", се казва в съобщение на полицията. \r\nОрганите на реда смятат, че вероятно става дума за поръчково убийство.", "date": "2018.12.21", "title": "Хванаха нападател от Виена, говорел славянски език!?"}
{"url": "https://www.dnes.bg/stranata/2018/12/21/snimki-imena-2-bona-i-tapiia-mente-60-izgoriaha.397285", "text": "\n\r\nПолицията в Шумен разби група за изготвяне на фалшиви дипломи за завършено средно и висше образование.\r\nРазследването на случая започнало преди повече от 2 месеца, когато униформените влезли в дирите на криминалната група. В основата и стояли жители на Шумен, които изготвяли фалшиви дипломи за завършено средно и висше образование.\r\nНабирането на клиенти ставало чрез интернет сайт с посочен телефон за връзка и имейл адрес. При контакт с потенциалните клиенти, фалшификаторите обяснявали, че имат лоби в МОН и след заплащане на съответната сума, документът щял да бъде легализиран и вписан в регистър. По време на проверките на криминалистите от Шумен било установено, че престъпната група вече имала заработена солидна печалба.\r\n                    \n                    \n                Цената на фалшивите дипломи варирали между 1500-1800 лева за свидетелство за завършено средно образование и от 2000 до 2500 лв. за диплома от вишсе учебно заведение. Поръчителите били от цялата страна.\r\nКъм момента е известно, че фалшиви дипломи са закупили близо 60 човека. Всечки те изпратили на бандата снимки и лични данни.\r\nДокументите получавали в посоченото от тях населено място чрез куриеска фирма, а заплащането ставало с наложен платеж.\r\nПо случая са задържани и разпитани 8 души на възраст между 17 и 48 години. В хода на разследването са проверени частни имоти в Шумен и още три града в страната.\r\nНа един от адресите криминалистите открили компютърна, сканираща и печатна техника, както и множество магнитни носители и бланки за удостоверителни документи.\r\nВ жилището на един от задържаните – 47-годишен криминално проявен била намерена фалшива лична карта, която била използвана за пращане на документи и получаване на парии от наложен платеж. Вероятно е била използвана при изпращане на фалшивите дипломи. Открити били и 42 грама канабис.\r\nИззети са над 30 дипломи за завършено средно и висше образование на територията на цялата страна. Продължава издирването и на останалите участници в криминалната група.", "date": "2018.12.21", "title": "Снимки, имена, 2 бона и тапия менте – 60 изгоряха!?"}
{"url": "https://www.dnes.bg/obshtestvo/2018/12/21/kristalina-georgieva-da-se-spravim-s-problemite-s-klimata.397334", "text": "Справедливият икономически растеж на световната икономика е ключът към осигуряване на стабилност и сигурност в международен план. Това заяви главният изпълнителен директор на Световната банка Кристалина Георгиева, която гостува в .\r\n\"Ако ние продължим да задълбочаваме разликата между богати и бедни, няма как да имаме сигурност и стабилност и няма как светът да бъде хубаво място за живеене\", заяви Георгиева. \n\r\nБългарката, която заема един от най-високите постове в света, посочи три теми, които са във фокуса на международните организации и правителствата. На първо място това е изменението на климата, последиците от което нанася щети за милиарди долари. Втората тема, по която световните лидери трябва да търсят общо решение, е осигуряване на сигурност и изграждането на ясна платформа за справяне с рисковете на тероризма - както физическия, така и електронния. Третият проблем е свързан със справедливия растеж на икономиката.  \n                    \n                    \n                \r\n\"От тези три неща зависи дали ние ще продължим да съществуваме като цивилизация. Ако не се справим днес с проблемите с климата и не се адаптираме към тези изменения заедно, това означава, че до края на този век децата ни ще живеят на една много гореща, необитаема планета\", коментира Георгиева.\n\r\nГлавният изпълнителен директор на Световната банка припомни, че на форума за климата в Катовице политическите лидери са излезли с общо решение относно правилата за изпълнение на Парижкото споразумение за климата. \n\r\n\"Не беше никак лесно те да бъдат приети, но в крайна сметка светът успя да се обедини, което е толкова важно за тези проблеми, които не могат да бъдат решавани от нито една страна отделно“, обясни Кристалина Георгиева. \n\r\nОтносно търговската война между САЩ и Китай, тя заяви, че по време на срещата на Г20 в Аржентина, се е стигнало до готовност от двете страни до март да решат споровете си. \n\r\n\"Страхът има големи очи - това ще се разберат ли САЩ и Китай, това плаши инвеститорите. Засега аз виждам една икономическа цикличност и виждам една динамика, която идва от новата икономика. Две трети от богатството на света сме ние\", заяви Георгиева по повод бъдещето на икономическото развитие и зависимостта на пазарите от консенсуса между страните и лидерите им.", "date": "2018.12.21", "title": "Кристалина Георгиева: Да се справим с проблемите с климата!"}
{"url": "https://www.dnes.bg/index/2018/12/21/godinata-v-snimki-fevruari-2018.396768", "text": "\n\r\nПо традиция, екипът на Dnes.bg продължава да ви показва най-интересните и любопитни снимки от отиващата си 2018 година месец по месец.\r\nСлед като вчера видяхме снимките от студения зимен януари, в последния работен ден преди Коледните празници ви показваме и най-вълнуващите кадри от февруари. \r\nА ако сте пропуснали някоя от предишните ни галерии, .", "date": "2018.12.21", "title": "Годината в снимки: Февруари 2018"}
