{"url": "https://www.dnes.bg/blizak-iztok/2018/09/19/zaplashiha-me-vchera-kazaha-che-maika-mi-shte-nosi-cherno-taka-i-stava.388173", "text": "\n\r\nПиша само това, което виждам и чувам. Така им казах. Но това не беше достатъчно за тях. Казаха ми, че ще направят всичко възможно, за да ме накарат да млъкна, да спра да разпространявам информация.\n\r\nКазаха, че ще ме заличат. От мен няма да остане и следа – нито името ми, нито думите ми. Нищо.“ \n\r\n\n\r\nТова са може би последните написани думи на Сатар Бахешти – 35-годишен ирански блогър и журналист. \n\r\nМъжът критикува правителството на Иран и политиката на страната в личния си блог, но всички добре знаем, че свободата на словото е относително понятие в Близкия Изток. Понятие, което може много лесно да се определи като архаизъм, изчезващ вид, мъртво понятие, ако щете.\r\n                    \n                    \n                \n\n\r\nСатар Бахешти е задържан от ФАТА – киберполицията на Иран, на 30 октомври 2012 г. Защо? Защото пише и има гражданска позиция.\r\nСатар има личен блог: \"Моят живот за моя Иран\", в който критикува режима в страната. Блогът има малка аудитория, но достатъчна, за да ядоса властите. В един от най-популярните си постове Сатар критикува финансовата подкрепа на Иран спрямо \"Хизбула\" в Ливан. \r\nМалко преди ареста си, Сатар се обръща директно към Али Хаменей – лидерът на Иран, с критики към съдебната система, която по думите му не е нищо друго освен \"кланица\".\r\n, пише журналистът.\r\nИ така на 29 октомври, ден преди самият той да бъде арестуван и да бъде подложен на същите тези мъчения, които така добре описва, Сатар Бахешти публикува последния си пост, в който казва, че го заплашват.\r\n, пише Сатар.\r\n\r\nСатар е задържан от киберполицията в Иран. Отведен е в затвора \"Евин\", прочут с ужасяващите си истории за измъчвани затворници, по-голямата част от които интелектуалци и активисти, борещи се за човешки права.\r\nНа 1 ноември Сатар подава оплакване срещу разсилните. По думите му журналистът е бил пребиван, измъчван, със синини и подутини по цялото тяло и главата.\r\n\r\nДумите му достигат до Амнести интернешънъл, които призовават да се вземат мерки срещу чудовищните мъчения, на които е подложен журналистът. Според тях нямало заповед за задържането на Сатар.\r\nСлед оплакването на журналиста, а и международния отзвук, мъжът мистериозно е преместен. Локацията му остава неизвестна.\r\n\r\nСпоред съдебните експертизи блогърът умира на 3 ноември – четири дни след като е арестуван. Цялото му тяло било в кръв, а по думите на свидетели имал дупка в главата, натъпкана с лейкопласт.\r\nНа 9 ноември е арестуван съдебният лекар, изготвил експертизата на тялото на Сатар. Мъжът бил изпратен в затвора \"Евин\". Публична тайна е какво му се е случило. Всички знаем какво става в \"Евин\".\r\nДен по късно иранска медия публикува писмо, подписано от 41 един политически затворници, държани в популярния затвор.\r\n\r\nТъжната истина е, че Сатар Бахести не е единственият подобен случай. Много активисти и протестиращи са задържани след спорните президентски избори през 2009 г. За три от тях е официално потвърдено, че са загинали по време на престоя си в затвора.\r\nЗа много от тях се смята, че са били измъчвани, някои твърдят, че са станали жертва и на сексуален тормоз. Дори ирански съдебен лекар, който изследва телата на жертвите (и съответно констатира зверствата, които са се извършвали над задържаните), е застрелян през септември 2010 г.\r\nЗатворът \"Евин\" става дом на някои от най-уважаваните активисти и политици в Иран. Хора, които се борят за човешките права. Една от тях е Несрин Сотоудех, която наскоро обяви гладна стачка заради нечовешкото отношение зад решетките.\r\nЗатворниците крещят. Мъртвите също крещят. Защото това, което се случва, трябва да се чуе от всички. Въпреки че Иран предпочита мълчанието. Защото мълчаливите се управляват лесно. Мълчаливите не създават проблеми. Сведената глава сабя не я сече. А ако дръзнеш да я изправиш, главата ти ще падне, а гласът ти ще секне. И пак ще стигнем до мълчанието. И така ще затворим кръга.\r\nЗахлупете главите си, дръпнете пердетата, заключете къщите си и мълчете. Нека тегне мрак, нека властва тишината.\r\n\r\nОтворете широко вратите си, пуснете светлината да влезе през всяка пролука, всяка дупка. Най-вече онази в морала на иранското правителство. Запълнете мълчанието с викове за свобода.\r\n", "date": "2018.09.19", "title": "Заплашиха ме вчера. Казаха, че майка ми ще носи черно! Така и става... "}
{"url": "https://www.dnes.bg/politika/2018/09/19/prokuroryt-na-miunhen-blagodaria-za-partniorstvoto.388319", "text": "Главният прокурор на Мюнхен Райнхард Рьотле благодари на страната ни за отличното партньорство с федерална провинция Бавария в правоохранителната сфера и изрази подкрепа за готовността ни да влезем в Шенген по въздух и вода. Това посочват в съобщение от пресцентъра на МВнР.\r\n\"За мен е чест, че ме приемате, а фактът, че първата ми задгранична визита като главен прокурор на Мюнхен е в България, е символ на отличното ни сътрудничество\", е казал Рьотле пред вицепремиера по правосъдната реформа и министър на външните работи Екатерина Захариева, която днес го прие. Рьотле е на официално посещение в страната ни по покана на главния прокурор Сотир Цацаров.\n\r\n                    \n                    \n                Пред министър Захариева Рьотле е разказала за впечатленията си от разговора по-рано през деня с премиера Бойко Борисов, който го е запознал с предприеманите от България мерки за опазване на външната граница на Европейския съюз, за противодействие на трафика и за борба с корупцията.\r\n\"Премиерът ви ме увери, че границата се пази толкова добре, че врабче не може да прехвръкне през нея. Макар баварската вътрешна граница да е несравнимо по-малка, сме наясно колко трудно и отговорно е това\", е посочил Рьотле. Той е отбелязал още впечатленията си от презентация на премиера за успешната борба на държавата с цигарената мафия.\r\n\"Тези успехи са важни, защото същите хора, които днес се занимават с трафик на цигари, утре ще превозват незаконно хора, е подчертал германският прокурор. Той е благодарил на българските правоохранителни органи за отличното сътрудничество и в тази област.\r\n\"Убедена съм, че впечатленията ви на място ще допринесат за позитивни за България решения по членството на страната ни по въздух и вода в Шенген и се надявам да видим тези решения преди края на годината\", е казала министър Захариева. Тя е потвърдила решимостта на страната ни да стане част от Шенген, както и позицията на България от нуждата за реформа на свободното за пътуване пространство.\r\n\"Темата за Шенген е всеобхватна. В областта на правосъдието имаме прекрасно сътрудничество и следователно - моята подкрепа за членството ви\", е посочил Рьотле.\r\nДвамата събеседници са изразили задоволство от работата на българската Комисия за противодействие на корупцията и за отнемане на незаконно придобито имущество (КОНПИ). Събеседниците са изразили съгласие, че е необходимо време, преди ефектът от работата на КОНПИ да стане траен и ползите да бъдат претеглени.\r\nГлавна прокуратура Мюнхен е най-голямата от трите главни прокуратури във федерална провинция Бавария.", "date": "2018.09.19", "title": "Прокурорът на Мюнхен: Благодаря за партньорството!"}
{"url": "https://www.dnes.bg/stranata/2018/09/19/sreshtu-chumata-za-zaklano-domashno-prase-po-70-lv.388286", "text": "По 70 лв. на животно ще получат собствениците за превантивно заклани домашни свине в 20-километровите зони около индустриалните ферми.\n\n\r\nЖивотните обаче трябва да са регистрирани.\r\nОснование за клането е опасността от разпространение на болестта  африканска чума по свинете в големите ферми, около които в малки стопанства се отглеждат свине за  лични нужди.\r\nЦелта на превантивната мярка е да се намали рискът от  проникване и разпространение на заболяването в промишлените обекти.\r\n\r\n ", "date": "2018.09.19", "title": "Срещу чумата: За заклано домашно прасе – по 70 лв. "}
{"url": "https://www.dnes.bg/eu/2018/09/19/tusk-se-skara-na-liderite-v-es-ne-si-igraite-s-migraciiata.388321", "text": "\r\nДошъл е моментът да бъде решена европейската главоблъсканица с миграцията. Той призова също така политиците да престанат да изполват въпроса с миграцията за политически дивиденти. Това заяви председателят на Европейския съвет Доналд Туск преди началото на неформалната среща на върха в Залцбург, предаде ДПА.\r\n\"Тази вечер ще призова лидерите да спрат с играта на обвинения по отношение на миграцията\", каза Туск пред репортери. \"Повече не можем да бъдем разделени на такива, които искат да решат проблема с незаконните миграционни потоци, и такива, които искат да го използват за политически дивиденти\", добави той. \"Просто се заемете с този проблем\", заяви Туск, цитиран от БТА.\n\n\n\r\n                    \n                    \n                Макар и тази година броят на пристигналите мигранти в Южна Европа да спадна под равнищата отпреди върховата точка на миграционния наплив през 2015-2016 г., през последните месеци този въпрос се завърна в политическия дневен ред, отбелязва ДПА.\r\nИталия, Австрия и няколко централноевропейски държави заявиха, че единственият начин да се спре незаконната миграция е да се затегне охраната на външните граници на ЕС. В същото време те се обявиха против опитите за разпределяне на кандидатите за убежище в съюза. Други правителства искат да уредят безизходицата от страх, че този въпрос ще помогне на популистки партии да постигнат успехи на европейските избори догодина, допълва ДПА.\r\nАвстрийският канцлер Себастиан Курц заяви, че някои от страните, явяващи се основни входни точки за мигрантите като Италия, Испания и Гърция, все още проявяват неохота към предложението на Европейската комисия да бъде разширен мандатът на европейската служба за гранична охрана Фронтекс.\r\nНа днешната среща в Залцбург, която е двудневна, Туск ще лансира и идея за среща на върха между ЕС и Арабската лига през февруари в Египет.", "date": "2018.09.19", "title": "Туск се скара на лидерите в ЕС: Не си играйте с миграцията!"}
{"url": "https://www.dnes.bg/akoshtete-vqrvaite/2018/09/19/top-3-zodiite-koito-viarvat-v-srodnite-dushi.388280", "text": "Има хора, които вярват, че за тях има специално създаден човек, който е половинката им и дори да претърпяват разочарования в любовта, знаят, че ще го срещнат. Те никога не губят надежда. Ето кои са тези знаци. \r\n\r\n \r\nТози знак е управляван от планетата на любовта - Венера, но в същото време е земен знак. По принцип телците са земни и реалисти, здраво стъпили на земята, но не и що се отнася до любовта. Вярват, че някога ще срещнат човек, който ги допълва и обича истински. Когато го срещнат, отново се превръщат в реалисти. Не прибързват, бавно и старателно градят основата на връзката. За тях са много важни комуникацията и уважението между партньорите. Ако видят, че тези неща вървят, знаят, че са срещнали сродната душа.\r\n\r\n\r\n \r\nРаците са знаци, пълни с противоречия. От една страна, те са много грижовни към себе си и пазят сърцето си - крият емоциите си, затварят се в черупката си, за да не ги наранят. Но правят това, защото са много емоционални и чувствителни и приемат всичко тежко и сериозно. Емоциите могат да ги убият, много силно се привързват, защото са водни знаци. Най-много мечтаят за любов и сигурност. Когато намерят някого, пред когото могат да се отпуснат, да излязат от черупката си и да разрушат стените около себе си, знаят, че това е сродната им душа и правят всичко възможно тази връзка да продължи вечно.\r\n\r\n", "date": "2018.09.19", "title": "Топ 3: Зодиите, които вярват в сродните души"}
{"url": "https://www.dnes.bg/sofia/2018/09/19/bradvi-i-nojove-zaradi-silna-muzika-v-orlandovci.388322", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Масов бой с брадви, ножове и хладно оръжие в столичния квартал \"Орландовци\". Причина за свадата - силна музика през нощта. Жандармерия и голям брой полицаи, които пристигнали на мястото, успели да усмирят участниците в жестокия масов бой.\n\r\nСлед първия подаден сигнал към МВР за силна музика и направена забележка от органите на реда започва масовият бой в Орландовци. Той е между съседни фамилии и къщи, които са се нахвърлили едни срещу други, използвайки в битката каквото им попадне под ръка.\n\r\nОчевидци разказват, че улицата 258 се превърнала в сцена от екшън филм, предаде.\n                    \n                    \n                \r\nВъпреки намесата на жандармерията, напрежението между двете семейства продължава.\n\r\nКато по чудо боят с брадви и ножове между ромските семейства завършва без жертви и тежко ранени, но с множество пострадали, сред които и бременна жена.\n\r\nРанено е и момиче на 12 години, прието в \"Пирогов\" след колапс. В лечебното заведение остава и ранен, ударен с брадва в главата.\n\r\n ", "date": "2018.09.19", "title": "Брадви и ножове, заради силна музика в \"Орландовци\""}
{"url": "https://www.dnes.bg/notifikacii/2018/09/19/zaradi-romskiia-boi-policai-do-policaia-v-kazanlyk.388304", "text": "Полицейското присъствие в кварталите около ромската махала в Казанлък ще бъде засилено чувствително.\r\nТова стана ясно на извънредна пресконференция на директора на ОД МВР Стара Загора старши комисар Георги Хаджиев, областния управител на област Стара Загора Гергана Микова и кмета на Казанлък Галина Стоянова.\n\r\nПовод за пресконференцията беше инцидентът със сбиването на роми в центъра на Казанлък на 17 септември.\r\n\"Институциите поддържат постоянна връзка помежду си и работят. Не само по този случай, защото той не е единствен. Проблемите са натрупвани повече от 25 години. Не могат да се решат за 2-3 месеца. Затова отговорните институции трябва да бъдат оставени да си вършат работата. Не бива да допускаме нагнетяване на напрежение. Решение има и то не е в това да се обвиняваме взаимно\", разясни областният управител.\r\nНачалникът на полицията допълни, че \"eтническо напрежение в Казанлък няма. Става въпрос за чисто хулиганство\".", "date": "2018.09.19", "title": "Заради ромския бой – полицай до полицая в Казанлък"}
{"url": "https://www.dnes.bg/eu/2018/09/19/evropeicite-oshte-s-otvoreni-vrati-kym-bejancite.388323", "text": "Мнозинството европейци подкрепят приема на бежанци, въпреки че много от тях да не одобряват подхода на ЕС към справянето с рекордния наплив на мигранти, чиято върхова точка беше преди три години. Това показва проучване на изследователския център \"Пю\", предаде Ройтерс.\r\nВъв време когато гневът заради миграцията подхранва възхода на евроскептични и противопоставящи се на имиграцията партии в цяла Европа, изследването, направено между май и юли, сочи, че над 80 процента от пълнолетните в Испания, Холандия, Германия и Швеция са за приемането на бежанци, които бягат от насилие и войни.\n\n\n\n\r\nС равнище от над 70 процента този дял е висок също така и във Франция и Обединеното кралство. Дори в Гърция и Италия, основните входни точки на мигрантите към Европа мнозинството от запитаните все още са за приема на бежанци.\r\n                    \n                    \n                Европейската страна с най-ниско равнище по този показател е Унгария с 32 процента, доста под Полша с 49 процента.\r\nПроучването показва и че много европейци се отнасят критично към подхода на ЕС по отношение на наплива на мигранти, предаде БТА.\r\nКризата от 2015 г. извади наяве дълбоки разделения в ЕС. Държави на предна линия, тоест в които мигрантите идват първо, като Италия и Гърция изразиха разочарование от източноевропейските страни, които отказаха да приемат бежанци, а други, сред които Швеция и Германия, приеха непропорционално висок дял, отбелязва Ройтерс.\r\nОколо 92 процента от гърците, 78 процента от италианците и 66 процента от германците и британците изразяват неодобрение към подхода на ЕС по въпроса.\r\nИзвън Европа над 70 процента от анкетираните в Мексико, Канада и Австралия са изразили подкрепа за приемането на бежанци, а в САЩ и Япония този показател е 66 процента, допълва Ройтерс", "date": "2018.09.19", "title": "Европейците още с отворени врати към бежанците"}
{"url": "https://www.dnes.bg/usa/2018/09/19/pravih-seks-s-tova-neshto-trymp-pornozvezdata-stormi-pishe.388250", "text": "\"Този филм не се препоръчва за хора със слаби сърца\" и малки... достойнства. Що се касае до филмите за възрастни, Тръмп има какво да каже по-въпроса. Ако погледнем, обаче, реално на въпроса, днес животът и политиката в САЩ са един много, много продължителен филм с предупреждение \"18+\".\r\nСкандалите с Доналд Тръмп не спират още от встъпването му в длъжност като държавен глава на САЩ. Някои възмущават хората, вълнуващи се от политика, други – хората, вълнуващи се от светския живот на знаменитостите. Тръмп е \"най-доброто\" от двата свята.\r\nЕдин от поредните скандали, чиито корени са посадени още през юли 2006 г.,включва порно звездата Сторми Даниел, с която Тръмп има любовна афера. В интервю през 2011 жената твърди, че сегашният президент на САЩ я е поканил в мезонета си и двамата правили секс. Обещанието, което бизнесменът дал, било Сторми да влезе в неговото риалити предаване. Тръмп, обаче, упорито отрича обвиненията. Поне в началото.Пък и тогава съпругата му Мелания е бременна.\n\n\r\n                    \n                    \n                Дотук – нищо кой знае колко необичайно. Богат бизнесмен, отегчен от живота (може би), има любовна афера с дама, популярна в средите на индустрията за възрастни. Историята, обаче, не спира дотук.\r\nПо онова време, твърди Сторми, Тръмп не е имал никакво намерение да влиза в Белия дом. Времената се менят, парите се въртят и мечтите... стават по-големи. Скандалите – също.\r\nНикой не е предполагал, че Тръмп ще стане президент. Когато, обаче, през 2016 г. той започва да печели, Сторми Даниелс усеща, че може би е в опасност. Това, което тя знае за сегашния президент на САЩ, постепенно започнало да се превръща в една все по-деликатна тема.\r\nПорнозвездата вече е била заплашена веднъж да си мълчи. През 2011 г. огромен мъж се доближил до нея, точно след като излизала от фитнеса и я предупредил да си затваря устата.\r\nВ статия на \"Уол Стрийт Джънъл\", публикувана през януари тази година, става ясно, че в нощта на изборите за президент на САЩ адвокатът на Тръмп – Майкъл Коен, е превел солидна сума пари на сметката на порнозвездата като споразумение, гарантиращо нейното мълчание. В споразумението било подробно описано всичко, което се случило през онази нощ.\r\nНо Сторми Даниелс решава да направи същото: да опише преживяното – този път в скандални мемоари, които разкриват цялото й преживяване със \"секс символа\" Тръмп, които освен това обрисуват с детайли и... гениталиите на държавния глава в книга, която по-късно ще излезе на бял свят.\r\nПрез годините двамата продължили да поддържат връзка по телефона. Сторми се надявала, че Тръмп ще изпълни обещанието си. Президентът дори предложил да измамят.\r\nПорнозвездата била отвратена от личността на Тръмп. Винаги, когато видела муцуната му на екрана, пред нея изплувал образа на голия президент и си повтаряла отвратено: \"Правих секс с това нещо...\"\r\nСторми Даниелс е псевдонимът на Стефани Клифорд. Жената е родена в Луизиана, израства в много бедно семейство. Става жертва на постоянен тормоз, включително сексуален, още когато е едва 9-годишна. Всичко това е описано в мемоарите и.\r\n\"Животът никога не е бил на моя страна. Това е моята история. Това са моите избори\", пише Даниелс.\r\nКнигата разказва първите и опити като стриптизьорка, когато все още била в гимназията, а също така и влизането и в порно идустрията – нещо, което я превръща в звезда.\r\nТази нейна слава я отвежда и до заветната вечер с Тръмп. Дамата била поканена на голф турнир. Двама от бодигардите на бизнесмена отишли до нея и отправили покана към Даниелс за вечеря, която по-късно се превърнала в бурна вечер, в неговия мезонет.\r\nВ книгата подробно е описано и... достойнството на Тръмп, което било по-малко от това на един средно статистически мъж, но не \"ненормално малко\". Останалите детайли... са за друг час.\r\nНека, обаче, кажем, че Сторми описва Достойноството на Тръмп като... гъбата от \"Супер Марио\". И това е напълно достатъчно.\r\nВ мемоарите си Даниелс говори подробно и за комплексите на американския президент, разкрасителните му процедури и... проблемите му с косата.\r\n\"Постоянно говореше за себе си, просеше си комплименти. Това е знак, че е много неуверен. Така става обикновено с хората, които разполагат с пари, които не са спечелили сами\", пише мадам.", "date": "2018.09.19", "title": "Правих секс с това... нещо (Тръмп): Порнозвездата Сторми пише!"}
{"url": "https://www.dnes.bg/notifikacii/2018/09/19/cenata-na-hliaba-skacha-kakvi-sa-merkite-na-pravitelstvoto.388324", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Цената на хляба скача. Причината е увеличението на природния газ и електричеството. Такива притеснения изрази министърът на земеделието и храните Румен Порожанов. Очакваният скок на цената е около 0,30 лева.\n\r\nСпоред депутата от БСП Надя Клисурска-Жекова това е проблем, който е доста сериозен, но в същото време управляващите сякаш не го вземат под внимание.\n\n\n\r\n\"Увеличението на хляба в повечето населени места ще е с около 20%. Трябва да се вземат решителни мерки по регулацията на цените на храните, които са основни за потребителската кошница на българина. Реално това е доста голямо увеличение за бедните хора у нас и ще засегне над 1 млн. души в цялата страна\", категорична е тя в \"Денят ON AIR\".\n                \n                \r\nПо думите ѝ намаляването на данъка на определени стоки и храни от 20% на 5% е една справедлива стъпка, а именно такова ще е предложението на БСП за следващата година.\n\r\n\"Намаляването на ДДС-то ще се изсветли сектора. Ние сме една от малкото страни в ЕС, в която няма диференцирани ДДС ставки за определени стоки. В момента управляващата коалиция по никакъв начин няма да се стресне от този проблем. Скептична съм, че думите на Порожанов за решаване на проблема са искрени и ще има реакция. Все пак думата на финансовия министър е последна\", коментира още Клисурска пред .\n\r\nДепутатът от БСП смята, че по време на кабинета \"Борисов 2\" е премахната Националната служба за зърно и фуражи, която е следяла за качеството на продукцията, контролирала е и вноса и износа, сега обаче никой не се е заел с тази функция.\n\r\n ", "date": "2018.09.19", "title": "Цената на хляба скача: Какви са мерките на правителството?"}
{"url": "https://www.dnes.bg/stranata/2018/09/19/stop-presichat-deca-i-malchugani-v-burgas-s-akciia.388307", "text": "\n\r\nДеца от ОУ \"Христо Ботев\" в бургаския квартал \"Победа\" казаха днес: \"Стоп! Пресичат деца\". Малчуганите пресичат пешеходна пътека с светлоотразителни жилетки и пътни знаци в ръце и призовават шофьорите да бъдат внимателни.\r\nАкцията е във връзка с Европейския ден без загинали на пътя и е организиран съвместно с ОДМВР Бургас и РИОСВ, по линия на TISPOL с помощта на международната асоциация на застрахованите и пострадалите при катастрофи.\r\nЕкипи на КАТ спираха движението, а децата раздаваха на водачите брошури във връзка с безопасността на пътя. Акцията се проведе и на улица \"Индустриална\" в ж.к. \"Зорница\" от детска градина \"Звездица Зорница\".\r\n                    \n                    \n                Припомняме, че днес в цялата страна се провеждат поредица от акции, свързани с Европейския ден без загинали на пътя, който е част и от Европейската седмица на мобилността, която се провежда от 16 до 22 септември.\r\nЦелта на инициативите е да се намалят жертвите и тежко пострадалите при пътно-транспортни произшествия.", "date": "2018.09.19", "title": "\"Стоп! Пресичат деца\": И малчугани в Бургас с акция"}
{"url": "https://www.dnes.bg/zvezdi/2018/09/19/o-djizys-rusata-zlatka-veche-topli-charshafite-na-blago-georgiev.388232", "text": "Вече е факт новата двойка в ниските нива на родния шоубизнес. Татуираният от глава до пети бивш футболист Благой Георгиев приюти неуспешно сгодента Златка Райкова.\r\nПлеймейтката направи истински цирк за малко повече чум преди няколко месеца в риалити шоу и се сгоди за ММА боеца Георги Валентинов. Още на следващия ден обаче стана ясно, че този годеж е повече от фиктивен, а двамата се разделиха преди 4 месеца.\r\nТя обаче не остана дълго време без партньор и пристана на Благо, който пък тренираше здраво и обикаляше заведенията с Георги.\r\n\"Влюбени сме! Със Златка сме заедно от месец и не мисля, че правим нещо лошо. Държа да отбележа, че аз от половин година не съм с Есмер, а тя е разделена с Георги от близо 4 месеца. Докато излизахме в една компания с Георги, между мен и нея не е имало нищо. Любовта ни пламна впоследствие\", призна пред \"България Днес\" Благой Георгиев.\r\n                    \n                    \n                Златка и Благой движеха в една компания след завръщането на полузащитника от Русия в България, когато той заяви официално, че бракът му с красивата Есмер Омерова, от която има и дете, е вече в миналото.\r\nПо това време моделката все още беше във връзка с Георги. Валентинов и Благой дори демонстрираха мъжко приятелство и често тренираха заедно във фитнеса.\r\nСтрастта на скандалната блондинка към спортисти не е нещо ново. Преди време Райкова беше влюбена и в Благой Иванов-Багата, докато той не я замени с адашката й Златка Димитрова. Името на плеймейтката се прочу и със скандала, в който тя публично призна, че е била с Валери Божинов още по времето, когато той беше обвързан с Алисия. Русокосата красавица имаше и двугодишна връзка с бизнесмена Павел Лазаров, на когото Преслава роди дъщеричка преди броени дни.\r\nЛюбовният списък на Благо по нищо не отстъпва на този на новата му любима. Джизъса има на сметката си дългогодишна връзка с гимнастичката Христина Витанова, от която има две деца - Йоана и Давид. Двамата се разделиха скандално, след като плейбоят залитна по фолкпевицата Лияна, с която изкара бурна, но краткотрайна любовна афера. Христина намери сили да прости тогава на покаялия се Благо и двамата се събраха. Щастието им отново не се оказа вечно и двамата в крайна сметка сложиха край на връзката си завинаги.\r\nПоследва авантюра с моделката Куини Алис, а докато играеше в Русия успя да разбие и още един годеж - този на старлетката Биляна Евгениева и Христо Сираков. Той и Биляна бяха изловени при едно от прибиранията му у нас от папараци в интимна близост, докато плеймейтката се гласеше да стане законна съпруга на Ицо 100-те манекенки.\r\nЕдинствената жена, която успя да накара плейбоя да я заведе до олтара, е рускинята Есмер Омерова. Техният брак обаче продължи само 3 години. ", "date": "2018.09.19", "title": "О, Джизъс! Русата Златка вече топли чаршафите на Благо Георгиев"}
{"url": "https://www.dnes.bg/balkani/2018/09/19/dolarite-v-liri-erdogan-uveri-kriza-li-manipulaciia.388306", "text": "Турският президент Реджеп Ердоган заяви, че в страната няма икономическа криза, и се обяви за отказ от използване на чуждестранна валута при някои вътрешни плащания, съобщава ТАСС, като се позовава на турския телевизионен канал Хабер тюрк. Ердоган заяви това в реч в Анкара.\r\n\"Сега ние сме в период на подем. Не вярвайте, че има криза, всичко това е манипулация. Няма криза. Укрепвайки, ние вървим към бъдъщето\", е посочил турският президент, цитиран от БТА.\n\n\n\n\r\nТой засегна и появилия се в страната проблем с плащането на наемите в търговските центрове, където някои търсят изгода от нестабилността на валутните курсове, заставяйки наемателите да плащат в чужда валута.\r\n                    \n                    \n                \"Не се заблуждавайте с тези манипулации в търговските центрове. В тази страна няма наем за долари и евро. Занапред такива сметки ще се водят в турски лири\", каза Ердоган.\r\nТук е Турция, не САЩ, добави турският президент. Тук е в сила турската лира. За лири ще отдавате под наем, ще правите покупки, изтъкна той.\r\nОт началото на годината турската лира загуби около 40 процентта от стойността си спрямо долара, което доведе до редица икономически трудности в страната - нарастване на инфлацията, поскъпване на стоки и услуги. Миналата седмица турската Централна банка повиши водещата си лихва на 24 процента, въпреки критиката от страна на президента срещу тази мярка.\r\nТурските власти обявиха, че нямат намерение да искат заем от МВФ, а разчитат на преки чуждестранни инвестиции.", "date": "2018.09.19", "title": "Доларите в лири? Ердоган увери: Криза ли, манипулация!"}
{"url": "https://www.dnes.bg/notifikacii/2018/09/19/alo-apashi-ne-uspiaha-da-izmamiat-baba-no-ia-ograbiha.388301", "text": "Неизвестни откраднали 2000 лева на възрастна жена от русенското село Копривец, които тя била оставила в хладилник в дома си, съобщават от полицията в Русе.\r\nСигналът за инцидента постъпил в 18:50 часа вчера.\r\n72-годишната жена обяснила, че на домашния й телефон се обадил женски глас, който се представил за дъщеря й. Тя обаче се усъмнила и прекратила разговора.\r\nМалко по-късно телефонът отново позвънил и отсреща чула мъжки глас, който се представил за полицай. Той обяснил, че тя трябва да му съдейства за залавянето на телефонни измамници. Казал й, че престъпниците имат специална машинка, с която могат да засекат къде е скрила парите. Затова тя трябвало да ги събере на едно място и да ги скрие в хладилника, тъй като само там \"машинката\" не сработвала.\r\n                \n                Не минало много време и измамниците отново й позвънили. Този път я заплашили, че ще я наранят, ако не остави парите под табелата на село Копривец - в посока към село Лом Черковна. Жената им казала, че тръгва натам. Решила обаче да остави парите в хладилника и да отиде при кмета на Копривец.\r\nСтигнала до дома му и обяснила за телефонните разговори, като се забавила около 35 минути. След това се прибрала у дома си. Решила да си прибере парите от хладилника, но установила, че ги няма.\r\nКогато тръгвала към кмета, жената оставила вратите на имота си отключени и според нея през това време някой ги е откраднал. По случая се води разследване.\r\n ", "date": "2018.09.19", "title": "Ало апаши не успяха да измамят баба, но я ограбиха"}
{"url": "https://www.dnes.bg/notifikacii/2018/09/19/rechta-na-papata-seksyt-bil-dar-boji-bez-tabuta-dali.388315", "text": "Сексуалността и секса били \"дар Божи\". Това каза самият Папа Франциск по време на беседа с млади вярващи във Франция. Пълният текст на неговото изявление беше разпространен от пресслужбата на Ватикана.\r\n\"Сексуалността и сексът са дар Божи. Няма табута. Това е дар, който Бог ни дава. Той има две цели – да обичаш и да продължиш живота. Това е страстна любов, истинската любов е такава. Страстната любов между мъжа и жената води до вечен живот\", казал Светият отец, цитиран от БНР.\r\nПапата цитира Библията, според която Бог е създал мъжа и жената по свой образ и подобие и припомнил думите на Исус Христос, че заради любовта мъжът и жената ще напуснат своите семейства и ще станат \"един човек\".\r\n                \n                \"Сексуалността трябва да бъде в тези граници – в любовта между мъжа и жената заради продължението на живота\", казал още главата на Римокатолическата църква.\n\n\r\nПапата добавил също така, че съществува и сексуалност, която е лишена от любов, но тя е само за развлечение. \r\nИ тук новината свършва. Какво казал Папата, как го казал, къде го казал и защо. Зад тези думи, обаче, прозира един огромен скандал, който се разрази в съвсем недалечното минало. Скандалът със сексуалното насилие над хиляди деца от страна на католически духовници.\r\nСексът бил дар Божи. Нямало табута. Хубаво. Обаче, когато това системно се налага от страна на служители на католическата църква върху невръстни деца, под същия този претекст, табута няма, но пък има проблем. Огромен проблем – отлъчени от църквата има, наказани няма.", "date": "2018.09.19", "title": "Речта на Папата: Сексът бил дар Божи. Без табута... Дали? "}
{"url": "https://www.dnes.bg/football/2018/09/19/bojinov-bil-pred-otkazvane-no-zaradi-talanta-mu-grehota.388305", "text": "Бившият национал Валери Божинов призна, че е бил пред отказване от футбола заради липсата на игрови минути в предишния си отбор Риека. Головият хищник обаче се завърна в българското първенство с екипа на Ботев Враца и отбеляза гол още в първия си мач срещу Витоша Бистрица, завършил 1:1.\n\n\r\n\"Аз бях пред отказване, но благодарение на хората до мен реших да продължа. Отивам на тренировки в Риека, давам всичко от себе си, но не получавам шанс. Идва петък, не съм в групата. Една година не играех, но си казах, че е грехота да се откажеш на 32 години. Казах си: \"Валери, имаш още какво да дадеш, ти ще успееш да се върнеш, защото обичаш футбола\". Хората ми казаха - играй докато можеш. Такъв талант като теб, ще бъде грехота да спреш\", отбеляза нападателят.\n                    \n                    \n                \r\n\"Доста неща се промениха. Ако можех да върна времето назад, бих променил доста неща, за да съм този Валери, който съм в момента. И като човек трябва да си напреднал, и като футболист, нещата са комплексни. Пак казвам, ако мога да върна времето назад, бих дал всичко да съм този Валери, който съм в момента. Променил съм се и то доста, не съм същият като преди 15 години. На 32 години съм и искам да бъда пример за децата\", каза Валери Божинов след награждаването си за футболист на осмия кръг в Първа лига.\n\r\n\"България има нужда от таланти и отново да гледаме силно поколение, както бяха Стоичков, Балъков, Лечков, Хубчев, Костадинов. И след това Бербатов, Мартин, Стилиян, аз, Ивелин. Оттогава насам нямаме такива футболисти, които да играят на голямо европейско ниво\", каза още Божинов. Той призна, че не е водил преговори за завръщане в бившия си отбор Левски.\n\r\n\"Не съм имал разговори с Левски. Ако се казвах Божинович, може би щяха да ме вземат, това в кръга на шегата. Не съм имал разговор с ръководството на Левски. Не крия обичта към Левски, но за да играеш в Левски, ЦСКА, Лудогорец или Берое трябва да си на едно добро европейско ниво. Тези отбори не могат да си позволят да вземат футболист, който не е играл известно време\", каза още бившият национал.\r\nТой отговори уклончиво на въпрос дали би играл в ЦСКА. Нападателят бе част от Левски преди време и тогава се врече във вярност на \"сините\", като заяви, че не би играл за друг отбор в България.\r\n\"Във футбола няма правила. Не трябва да избързваш и да казваш някои неща. Казах, че ще играя само в Левски в България, но малко избързах. Дали бих играл в ЦСКА? Не искам да има война. Живея в София, децата ми са тук, не искам да водя война. Играл съм в Левски, Левски ми е на сърцето.Не мога да отговаря дали бих играл в ЦСКА. Не искам проблеми.\r\nИмам приятели в ЦСКА - Манолев, Бодуров, Десподов. Ето, например Бодуров, на когото му измислих прякор Коки Снайпериста след гола му срещу Лудогорец за Купата миналата година. Пожелавам успех и на Левски, и на ЦСКА в евротурнирите догодина, ще играя с респект срещу тях\", каза още Валери Божинов.\r\n", "date": "2018.09.19", "title": "Божинов бил пред отказване, но... заради таланта му – грехота"}
{"url": "https://www.dnes.bg/obshtestvo/2018/09/19/chetirite-deca-na-boriana-usmihnati-sys-stih-na-usta-makar-i-na-ulicata.388300", "text": "Четири деца и тяхната майка останаха на улицата, след като бащата ги изоставил и прогонил от дома им. 29-годишната Боряна, майка на малчуганите, е била принудена да спи по пейки, докато намери подслон за децата си.\r\nМалчуганите са на 3, 4, 5 и 7 години и въпреки трудностите, пред които се изправят толкова малки, се усмихват и рецитират стихотворения.\r\nВ дома им дълго време не е имало обзавеждане, храната не е стигала, а майка им трудно осигурява и елементарни условия за живот.\r\n\"Боряна работи в цветарски магазин и е принудена да взема децата със себе си, за да не ги оставя сами. Най-голямото дете чисти, готви и пере, за да помага на майка си. Децата са изключително умни - рецитират стихотворения и имат буден ум. Знаят, че животът им е труден, но се усмихват\", разказа пред \"България Днес\" Джоана Нуамеруе, която разпространи в социалните мрежи историята на 4-те изстрадали деца.\r\n                    \n                    \n                След публикацията й десетки хора започват да даряват дрехи и покъщнина, които до тогава Боряна и четирите й деца нямат.\r\nЗа щастие, най-голямото дете е вече записано в първи клас и добри хора са осигурили дрешки на детето. Съвсем скоро и малките ще тръгнат на детска градина, което за съжаление означава допълнителни разходи.\r\n\"Надявам се историята им да достигне до Столичната община и да се задействат, осигурявайки им общинско жилище. Те ще си плащат наема, а освен това са чисти и спретнати. Благодарна съм, че много хора се отзоваха, но имаме още с какво да помогнем на тези изстрадали хора\", добави Джоана.\n\r\n\r\nСметката е на нейно име, като Нуамеруе гарантира, че ще снима и прави отчет на всеки преведен лев, за да е прозрачно всичко, като пълен отчет дава в създадената група.", "date": "2018.09.19", "title": "Четирите деца на Боряна: Усмихнати, със стих на уста, макар и на улицата!"}
{"url": "https://www.dnes.bg/notifikacii/2018/09/19/ochakvame-chetiri-gripni-shtama-lekari-vaksiniraite-se.388308", "text": "Четири грипни щама се очакват през предстоящия сезон - \"Мичиган\", \"Сингапур\", \"Колорадо\" и \"Пукет\".\r\nТова каза по време на дискусия, посветена на ваксинопрофилактиката, проф. Нели Корсун, завеждащ Националната референтна лаборатория \"Грип и остри респираторни заболявания\" към Националния център по заразни и паразитни болести.\r\nПроф. Корсун посочи, че през последния грипен сезон 49 на сто от заболелите са били деца на възраст 5-14 г., а 42 на сто от болните са били над 65-годишна възраст.\r\nНай-рядко от грип са били засегнати децата под четиригодишна възраст, но при тях се отчитат други вируси, допълни тя.\r\nИмунизационният обхват срещу грип в България е много нисък - средно 2.7 на 100 души. Експертите отново призоваха хората да се ваксинират срещу грип. (БТА)\r\n ", "date": "2018.09.19", "title": "Очакваме четири грипни щама. Лекари: Ваксинирайте се!"}
{"url": "https://www.dnes.bg/notifikacii/2018/09/19/osyden-da-kara-pil-pak-sgafi-hvanaha-go-s-3-55.388266", "text": "Мъж е спипан да шофира автомобила си солидно почерпен, съобщават от МВР в Добрич.\r\nНа 18 септември, около 13:55 часа, в село Росица е спрян за проверка лек автомобил \"Дайхатсу\", управляван от 40-годишен мъж.\r\nПри извършената проверка за употреба на алкохол с дрегер, цифровата индикация отчела наличието на 3,55 промила в издишания от водача въздух.\r\nПри последвалата справка в информационните масиви на МВР е установено, че водача е осъден, с влязла в сила присъда за управление на МПС с концентрация на алкохол в кръвта над 1,20 промила.\r\nНарушителят е задържан за 24 часа. По случая е образувано бързо полицейско производство.", "date": "2018.09.19", "title": "Осъден да кара пил пак сгафи, хванаха го с 3,55‰"}
{"url": "https://www.dnes.bg/televizia/2018/09/19/producentite-na-ulica-sezam-byrt-i-yrni-ne-sa-gei.388297", "text": "Бърт и Ърни - героите от сериала \"Улица Сезам\", които живеят заедно, са \"най-добри приятели\", казаха продуцентите на шоуто и така отрекоха твърдението на един от сценаристите, че те са гей двойка, предаде ДПА.\r\nСценаристът Марк Солцман, който се присъедини към сериала през 1984 г., каза пред ЛГБТК сайта \"Куиърти\", че отношенията между двамата герои се основават на връзката му с монтажиста Арнолд Гласман.\n\r\n\"Винаги се чувствах така, когато пишех за Бърт и Ърни, те бяха двойка, без да ми е казано изрично. Нямаше как иначе да ги поставя в контекста. Мисля, че нямаше как да пиша за тях, освен за обичаща се двойка\".\r\n                    \n                    \n                Компанията, която продуцира сериала, обаче отрече твърдението на Солцман, предаде БТА.\r\n\"Както винаги сме казвали, Бърт и Ърни са най-добри приятели - завиха от \"Сесами уъркшоп\" в Туитър. - Макар и да ги определят като мъже и да притежават много човешки черти, те си остават кукли и нямат сексуална ориентация\".\r\n\"Сериалът \"Улица Сезам\" винаги е отстоявал приемането и включването на малцинствата - добави компанията във второ изявление. - Това е място, където са добре дошли всички култури и среди\".\r\nДвете кукли спят в една спалня, но на отделни легла. Затова отдавна почитателите на сериала се чудят какви точно са отношенията им.", "date": "2018.09.19", "title": "Продуцентите на \"Улица Сезам\": Бърт и Ърни не са гей!"}
{"url": "https://www.dnes.bg/stranata/2018/09/19/pochistvaneto-na-rekite-v-rusensko-otlojeno-za-2019-a.388291", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗа догодина се отлага почистването на най-критичните участъци по реките в Русенско, които са предпоставка за наводнения.\r\nПричината е, че тази година областните управители са подали към екоминистерството своите искания, но до края на годината се очаква да бъде осигурено финансиране само за проектирането. А едва следващата година ще се получат парите за почистването.\n\r\nЖителите на с. Басарбово споделят, че вече не знаят какво да правят, за да се справят с проблема. Опитали се да направят дига със собствени средства, но не е било достатъчно.\n\r\n\"Оттокът е недостатъчен. Това е и благодарение на наносите, които в момента на чистенето им се оказаха над 80 см., това е много сериозен нанос, който се е натрупвал в продължение на 5-6 години\", сподели пред  кметът на с. Басарбово Николай Колев. \n                    \n                    \n                \r\nОбластният управител на Русенска област Галин Григоров допълни, че за урбанизираните територии отговарят общините, извън урбанизираните отговорност носят областните управители, за самите реки отговаря МОСВ, а за дигите, и то, които са в баланса на дружеството, отговарят Напоителни системи. В сервитутните зони около мостовете отговаря АПИ, а контролът се осъществява от Басейнова дирекция и няма как всички институции едновременно да си свършат работата.\r\n ", "date": "2018.09.19", "title": "Почистването на реките в Русенско – отложено за 2019-а"}
{"url": "https://www.dnes.bg/obshtestvo/2018/09/19/davat-35-mln-za-hemus-mejdu-iablanica-i-boaza.388302", "text": "Правителството отпусна допълнителни 35 256 000 лева за изграждането на АМ \"Хемус\" в участъка между Ябланица и с. Боаза. Отсечката е дълга 9,3 км.\r\nСредствата ще бъдат разходвани за разплащане на извършени строително-монтажни работи и консултантски услуги.\r\nНа редовното си заседание днес кабинетът одобри и допълнителни 18 020 000 лева за научни програми. Те са свързани с информационни и комуникационни технологии, транспорт, екология, здравеопазване и др.\r\nВтора поредна година ще продължи стипендиантската програма в държавната администрация, с която се привличат кадри още преди да са завършили образованието си.\r\nЗа избраните в списъка специалности повече от 18 месеца не са намерени подходящи кандидати чрез конкурс.\r\n                    \n                    \n                През 2019 г. стипендиантски места ще обявят Агенцията за ядрено регулиране и Националният съвет по цени и реимбурсиране на лекарствени продукти в областите ядрена техника и енергетика, ядрена сигурност, ядрена физика и технологии, безопасност и разпространение на ядрени материали и компютърно и софтуерно инженерство.", "date": "2018.09.19", "title": "Дават 35 млн. за \"Хемус\" между Ябланица и Боаза"}
{"url": "https://www.dnes.bg/zvezdi/2018/09/19/aleks-i-daniel-petkanovi-chakat-momchence.388313", "text": "Александра и Даниел Петканови ще стават родители на момче. Това споделиха самите те в личните си профили в социалните мрежи.\r\nАлекс създаде истинско празненство, с което съобщи на своята половинка. Тя публикува видео, на което държи балон, пълен с конфети в цвета на съответния пол – синьо за момче и розово за момиче.\r\nТака при спукване на балона от страна на Дани, около семейството се разпръснаха сини конфети, с което те обявиха пред всички фенове, че чакат момче.\r\nВижте видеото от емоционалния момент в ", "date": "2018.09.19", "title": "Алекс и Даниел Петканови чакат... момченце"}
{"url": "https://www.dnes.bg/zvezdi/2018/09/19/viktoriia-bekym-prizna-bila-nezabelejima-v-uchilishte.388317", "text": "Изненадващо за всички, Виктория Бекъм не е била сред популярните в училище.\r\n44-годишната дизайнерка стана известна с групата Spice Girls през 90-те години, а след това успешно пое към модната индустрия, но споделя, че упоритост и усилена работа е това, което я е създало като име.\r\n„Приеми се такъв, какъвто си. Винаги съм го казвала, още откакто бях много млада със Spice Girls. Добре е да си различен и когато хората ти кажат „Не“, ти да кажеш: „Всъщност да!“, споделя съпругата на Дейвид Бекъм.\r\nСъвсем наскоро тя отпразнува своя 10-годишен юбилей от дебюта си в модната индустрия и пресъздаде рекламната кампания на Marc Jacobs, на която самата тя бе рекламно лице.\r\nВижте още новини за звездите в ", "date": "2018.09.19", "title": "Виктория Бекъм призна: Била незабележима в училище"}
{"url": "https://www.dnes.bg/akoshtete-vqrvaite/2018/09/19/noviiat-hit-v-kosite-cviat-na-prepechen-kokos.388279", "text": "Eсен 2018 г. идва с интересна тенденция при цветовете на косите. Хит през сезона ще е препеченото кокосово, съобщават от Pop Sugar. Това е нещо като кръстоска между прическа тип бронд и омбре.\r\nВсъщност се смята, че бронда или брондирането е разновидност на омбрето.\r\nПри него ефектът се постига чрез хаотично избиране на кичури, които не се боядисват още от корена. Често се изсветляват два кичура от бретона. При кокосовата коса може да се комбинират ефектите на брондирането и омбрето, затова тя е подходяща както за блондинки, така и за брюнетки.\r\n \r\n", "date": "2018.09.19", "title": "Новият хит в косите: Цвят на препечен кокос!"}
{"url": "https://www.dnes.bg/obshtestvo/2018/09/19/sivo-mrysno-bedno-stolipinovo-evrostolicata-na-kulturata.388277", "text": "Догодина Пловдив е европейска столица на културата. Центърът на града е излъскан, но недалеч от него се разкрива една безутешна картина: Столипиново - сиво, мръсно, бедно. Така започва статия на \"Нойе Цюрхер Цайтунг\" за ромите в България, цитирана от .\n\r\nПловдив е истинско бижу: Вторият по големина български град има 80-вековна история и днес там все още могат да се видят следите, оставени от траки, римляни и османлии. Много обекти се реставрират усърдно - все пак през 2019 Пловдив е европейска столица на културата. \n\r\nСамо на 45 минути пеша от излъскания център на града обаче човек попада в друг свят: в ромската махала Столипиново, в която живеят между 40 000 и 70 000 души. Това е едно от най-големите ромски гета в Източна Европа. Това пише швейцарският \"Нойе Цюрхер Цайтунг\" в репортаж, озаглавен: \"Мизерия в покрайнините на културната столица\".\n                    \n                    \n                \r\nАвторът на статията Иво Мийнсен описва една доста безутешна картина: сиви осеметажни панелки; пране, окачено върху оградата на едно училище; боклуци, разхвърляни покрай контейнерите за отпадъци; улици, по които на места няма асфалт; локви, които говорят за хронични проблеми с канализацията в квартала.\n\n\n\r\nВ този жилищен лабиринт почти не се забелязва някаква централна инфраструктура, пише авторът и добавя: няма автобуси, нито полиция или пък пощенска станция, виждат се само електрически стълбове. Някакви майстори работят направо на улицата - на един ъгъл бояджия лакира елементи за огради, по-нататък двама млади мъже свалят от един стар потрошен автомобил всичко ценно - от двигателя до медните проводници. \n\r\nНа целия този фон изпъква местният клон на фирмата за парични преводи \"Western Union\" - на площада на улица \"Елба\". Парите, изпращани от роднини, заминали на гурбет (легално или не) в чужбина, са важен източник на доходи за жителите на Столипиново, четем още в публикацията.\n\r\nБезутешността на това място всъщност отразява положението на ромите в цяла България. В страната обаче няма надеждни статистики, които да документират реалния брой на ромските жители. Европейската комисия предполага, че те са около 750 000, а българските власти твърдят, че са два пъти по-малко. \n\r\nСпоред едно изследване от 2016 година 86% от ромите в България живеят под границата на бедността, а това е с четири пъти повече отколкото сред останалата част от населението на страната. От проучванията става още ясно, че 55% от ромите са безработни, а почти половината от тях обитават жилища или помещения без каквито и да било санитарни възли.\r\n\n\r\nДнес населението на България се топи. Ромите обаче са единствената етническа група в страната, която нараства - при това със значителни темпове и въпреки лошите си перспективи за бъдещето. Това пък облагодетелства дейността на различни мафиотски структури, които се занимават с търговия на наркотици и проституция. И в пловдивския квартал Столипиново властта е разпределена между няколко местни цигански барони. Зададат ли се избори, те организират продаването на гласове. Реално погледнато и до днес остава неясно колко широко разпространен е този метод на изборна измама, пише \"Нойе Цюрхер Цайтунг\".\n\r\nПовечето представители на ромското малцинство не очакват много от държавата и правителството. И с право, пише авторът и посочва: от поне едно десетилетие насам в българската политика разпалването на омраза към ромския етнос е гаранция за успех. Политическото инструментализиране на това малцинство допълнително отравя климата между ромите и българите, четем по-нататък. \n\r\nВ края на статията се посочва, че днес 90% от седемнайсетгодишните ромски деца ходят на училище. Проблемът със сегрегираните училища обаче остава нерешен. Наскоро изследване на ЕС установи, че почти една трета от ромските ученици в България посещават т.нар. \"ромски училища\", а тези учебни заведения са зле финансирани и с по-лоша материална база, пише авторът. А това показва, че проблемът със сегрегацията по-скоро се задълбочава, подчертава \"Нойе Цюрхер Цайтунг\".\r\n \r\n", "date": "2018.09.19", "title": "Сиво, мръсно, бедно Столипиново – евростолицата на културата!"}
{"url": "https://www.dnes.bg/stranata/2018/09/19/alo-izmami-mnimi-policai-i-doktori-tormoziat-shumenci.388316", "text": "Телефонни измамници, които се представят за доктори и полицаи, атакуват шуменци, съобщиха от МВР.\r\nОт там уточняват, че над 15 са обажданията от жители на областния град, в рамките на един час, които са съобщили, че са се опитали да ги измамят по телефона.\r\nЧаст от тях са казали, че им звънял непознат мъж, който се представял за д-р Спасов и им искал пари, защото техни близки са пострадали и са в болнично заведение. Непознатият мъж ги заплашвал, че ако хората откажели да платят, с тях и близките им щели да се случат лоши неща.\r\nВеднага след това следвало обаждане, отново от непознат, който се представял за полицай и се опитвал да убеждава хората да съдействат за залавяне на телефонни измамници.\r\nОт полицията напомнят на гражданите, че не трябва да се доверяват на непознати по телефона и ако някой им иска пари по какъвто и да е повод - да са сигурни, че се опитват да ги измамят. \r\n ", "date": "2018.09.19", "title": "Ало измами: Мними полицаи и доктори тормозят шуменци"}
{"url": "https://www.dnes.bg/world/2018/09/19/buriata-ali-otnese-karavana-na-irlandka-tia-zagina.388303", "text": "Жена е загинала, след като бурята \"Али\" в Ирландия отнесла от скала караваната и. Жената била на около 50-годишна възраст.\r\nСилните ветрове, които оставиха над 100 000 ирландци без електричество, съборили караваната на жената от скала над морския бряг в Ирландия, съобщи Ройтерс.\r\nТялото и е намерено на плаж близо до село Кладдахдъф в западното графство Голуей.\r\nБлизо 140 000 домакинства и бизнес сгради са без електричество заради ураганните ветрове, които достигат скорост от 140 км/ч. Над 50 полета за и от Дъблин са отменени.\r\nПо данни от националната метеорологична служба най-тежко е било положението тази сутрин, главно в западната част на острова. Очаква се в следобедните часове ураганът да утихне.\r\nПрез октомври м.г. в Ирландия загинаха трима човека, след като тропическата буря Офелия връхлетя с 10-метрови вълни и порази почти цялата територия на страната, припомня БТА.", "date": "2018.09.19", "title": "Бурята \"Али\" отнесе каравана на ирландка. Тя загина"}
{"url": "https://www.dnes.bg/obshtestvo/2018/09/19/trafikyt-na-hora-novoto-robstvo-kak-da-se-borim.388320", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Ако хиляди пъти в последните години се чуват стотици предупреждения за съмнителни обяви за работа, то все още има хора, които се предоверяват и стават жертви на трафик. \n\r\nТака, обаче, печели една конкретна група, а жертвите губят най-много. \n\r\nБългария от години е основен източник на хора, станали жертва на трафик. 80% от тях са предимно жени и деца. Най-често срещаното престъпление е склоняване към проституция. \n\r\nОт година у нас действа приют, който побира 10 души. Местополжението му се пази в тайна, а там се настаняват хора, станали оцелели след трафик. \n\r\nТам те намират медицинска, социална и психологична помощ, а най-честите му обитатели са хора, изпаднали в тежко здравословно състояние и с големи психологически травми. \n                    \n                    \n                \r\nВъзрастта на жертвите варира - от 6 дзо 66 годишна възраст. Това са хора, зафубили вяра в добротата на останалите. \n\r\nЧесто четем числа и статистики за жертвите на трафик. Забравяме, обаче, че това не са просто числа. Зад тях се крият човешки съдби. Пропиляни, разбити, смазани. А жертвите са хиляди. \n\r\nКак можем да се борим с трафика на хора и каква е причината за високия процент на жертвите - в предаването \"Директно\" по телевизия  коментират  Камелия Димитрова от комисията за борба с трафика на хора и Доминик Вислер от Швейцария.\n\r\nКолко хора в България стават жертви на мечтите си да работят в чужбина? \n\r\n\"Данните са устойчиво тревожни. В Европа по последни данни на ЕК 15 хиляди са формално регистрираните жертви на  трафик. Всяка държава на континента е засегната - било то като източник, транзитна страна или крайна дестинация\", коментира Камелия Димитрова. \n\r\nСлед толкова много кампании в страната с цел превенция, обаче, изглежда сякаш проблемът все повече се задълбочава и продължаваме да говорим за голям брой жертви. Защо? \n\r\n\"През последните няколко години действително има много кампании. Най-голямото предизвикателство пред нас е да стигнем до най-малкото населено място. Винаги има такива, които са труднодостъпни за институциите. Предизвикателството е да достигнем до всички\", сподели в предаването Камелия Димитрова. \n\r\nПо думите им още един от проблемите е да се преборят първопричините. Според нея жертвите на трафик имат проблеми в семейството си, това са хора, които живеят в социална изолация или бедност. \n\r\n\"Докато всички тези причини не са изцяло преодолени, не можем да очакваме, че единствено с кампании ще постигнем успех\", категорична беше Димитрова. \n\r\nЖертви на трафик стават дори и деца. Според данните за първото тримесечие на тази година са пострадали 50 деца на възраст между 14 и 18 години. \n\r\nТрафикантите стават все по-изобретателни в своите примамки. Как успяват да излъжат хората и какво можем да направим, за да помогнем на жертвите?", "date": "2018.09.19", "title": "Трафикът на хора: Новото робство. Как да се борим? "}
{"url": "https://www.dnes.bg/balkani/2018/09/19/predi-rumynskata-chuma-samo-sinyt-na-dragnia-prodal-prasetata-si.388255", "text": "Африканската чума по свинете се оказа най-голямото бедствие за Румъния след Втората световна война. Причинените загуби се изчисляват на три милиарда евро. Големите свиневъди, чийто бизнес бе унищожен, бяха принудени да уволнят хиляди работници, а все още не са получили обезщетения за умъртвените животни. \n\r\nСинът на лидера на управляващата партия Ливиу Драгня е единственият свиневъд в Румъния, който продаде прасетата си преди избухването на епидемията, а неговият кум е човекът, който прави пари от бедствието, тъй като продава без обявена обществена поръчка дезинфектантът, ползван в огнищата на болестта. Това съобщава румънската телевизия Диджи 24, която е направила журналистическо разследване по темата, предаде БТА.\n                    \n                    \n                \r\nПървият случай на африканска чума по свинете в Румъния тази година бе регистриран на 10 юни в село в източния окръг Тулча.\n\r\nМиналата година вирусът бе потвърден при едно прасе в стопанство в северозападния окръг Сату Маре, но веднага бяха предприети действия и огнището бе потушено, болестта не се разпространи. Тази година не стана така, посочва депутатът Адриан Орос, който е ветеринар и заместник-председател на Комисията по земеделие в парламента.\n\r\nСпоред него властите са действали безотговорно след появата на първото огнище тази година.\n\r\n\"За три седмици бяха изпратени в района всякакъв вид хартии. Първата реакция на хората бе да заколят животните си и да разделят месото с роднини; така болестта стигна и до други окръзи\", каза Орос. Той отбеляза, че вирусът на африканската чума се е разпространил изключително бързо в първите осем окръга.\n\r\nКъм момента една трета от територията на Румъния е засегната от африканска чума по свинете.\n\r\nНа няколко десетки километра от първото огнище в Тулча се намира една от големите свинеферми в района - Карнипрод, с 48 000 прасета. Въпреки предприетите във фермата мерки всички прасета в Карнипрод вече са умъртвени, тъй като вирусът се разпространи и там. Собственикът на Карнипрод се занимава в производство на колбаси, но вече няма суровини за тях. Бил е принуден да унищожи и 500 тона месо на склад. От два месеца чака обезщетение от властите в размер на 22 милиона леи. Наложило се е да уволни голяма част от работниците, тъй като няма работа за тях, а и няма как да им плаща заплатите.\n\r\nВ Румъния има над 600 000 стопанства, в които се отглеждат 1,4 милиона прасета. Селски стопанин от окръг Тулча обръща внимание на факта, че прасетата на голяма част от дребните фермери не са маркирани и вписани в Националната система за регистрация и идентификация на животните. Базата данни на системата пък е блокирана от две години, защото ръководството на Националната санитарно-ветеринарна агенция не е подновила договора на софтуерната фирма. Поради липсата на база данни обезщетенията се изплащат хаотично или изобщо не се изплащат, отбелязва Диджи 24.\n\r\nАфриканската чума по свинете върлува в Европа от 2007 г. Прониква в зоната на Кавказ през Русия и Беларус. От 2014 г. се приближава към Румъния по маршрута Латвия, Литва, Полша и Естония. През 2016 г. чумата достигна Украйна, на границата с Румъния.\n\r\nЕвропейската комисия предупреди Румъния още през февруари 2017 г., че не предприема конкретни мерки за превенция за африканска чума по свинете. Доклад от януари 2017 г. на Генералната дирекция за здраве и безопасност на храните предупреждава румънските власти 16 месеца преди избухването на епидемията.\n\r\nВместо да засили мерките, ръководството на Националната санитарно-ветеринарна агенция решава да ги намали. До 2017 г. ветеринарните лекари са осъществявали контрол на прасетата в стопанствата два пъти годишно. Тази година не е правен контрол нито веднъж, посочва румънската телевизия.\n\r\nСпоред депутата Адриан Орос щетите от африканската чума ще възлязат на 3-4 милиарда евро общо, като се имат предвид разходите за умъртвяване на животните, за персонал, дезинфектанти, екарисажи и пр., а също за реално обезщетение на фермерите.\n\r\nФермери разказват, че сами правят дезинфекция на засегнатите райони, а други обръщат внимание, че дезинфектантите, които се използват в огнищата, не са предназначени специално за тази болест, чийто вирус е изключително устойчив.\n\r\nВ Констанца и в други окръзи дезинфекция се прави с препарата Алдезин, който не е изрично показан за африканска чума по свинете. Същият дезинфектант се използваше и по време на епидемията от птичи грип. \n\r\nСлужител на дирекцията по санитарно-ветеринарно здраве в Констанца потвърди, че за филтри по пътищата се използва Алдезин, а за третиране в самите огнища се ползват други препарати. От сайта на дирекцията в Констанца става ясно, че е закупила без обществена поръчка Алдезин на стойност 23 120 леи. Повечето дирекции обаче не са посочили на сайтовете си договорите по обществени поръчки за дезинфектанти, отбелязва Диджи 24.\n\r\nТелевизията е поискала и е получила разрешителното за продажба на Алдезин, издадено от Националната комисия за биоцидни продукти, от което става ясно още, че за да има ефект, продуктът трябва да действа в продължение на 30 минути, докато автомобилите минават през филтрите на пътя за няколко секунди.\n\r\nДезинфектантът Алдезин е продукт на института Пастьор и се продава в Румъния от фирма Фармавет. И двете дружества са мажоритарна собственост на Сорин Паул Стънеску, който е близък приятел с директора на Националната санитарно-ветеринарна агенция Джеронимо Брънеску. Бивши високопоставени служители във Фармавет работят в момента в Националната санитарно-ветеринарна агенция.\n\r\n\"Да, разбрах, че са приятели\", каза депутатът Адриан Орос по адрес на Стънеску и Брънеску. \"Заместник-председателят на Националната санитарно-ветеринарна агенция, който идваше с предложения за промени в парламента, е бивш директор във Фармавет. Шефът на кабинета на председателя на агенцията също е бивш директор във Фармавет\".\n\r\nПредседателят на Агроиндустриалния комбинат Куртич в окръг Арад Димитрие Муска заяви пред Диджи 24, че Стънеску е продал дезинфектанти за 27 милиона леи, както и при епидемията от птичи грип.\n\r\nСорин Паул Стънеску е кум на Валентин Драгня - син на лидера на управляващата Социалдемократическа партия (СДП) Ливиу Драгня. Валентин Драгня е собственик на свинефермата Ромчип Салчия, която миналата година имаше 13 585 прасета. Преди избухването на епидемията синът на лидера на СДП успя да продаде животните и бизнесът му не пострада.\n\r\nТелевизия Диджи 24 е опитала да получи коментар от Стънеску или от представител на института Пастьор или на фирма Фармавет, но оттам са отказали да разговарят с журналистите.\n\r\nМинистърът на земеделието Петре Дая пък отказа да отговаря на въпроси, свързани със свинефермата на Валентин Драгня.\n\r\nДиректорът на Националната санитарно-ветеринарна агенция Джеронимо Брънеску също отказва да отговаря на въпроси на Диджи 24.\n\r\nНа пресконференция неотдавна той призна безсилието си. \"За съжаление, Румъния и Европа се сблъскват в момента с най-тежката болест по животните от Втората световна война насам. Болестта не се лекува. Единственото съществуващо решение е да се елиминират прасетата\", каза Брънеску.\n\r\nМинистърът на земеделието отказа да даде интервю, посочва Диджи 24. На пресконференция преди няколко дни той каза, че Румъния е взела всички мерки за превенция на разпространението на болестта.\n\r\nНа фона на некомпетентността на властите фермерите очакват още злини, отбелязва телевизията.\n\r\n\"Ние в Румъния сега, понеже нямаме прасета, вероятно ще внесем отвън, където няма да бъде по-евтино, защото когато има голямо търсене, цената се повишава. Очевидно ще плащаме повече за прасета\", отбеляза собственикът на Карнипрод.\n\r\nФермерът от Палазу, окръг Констанца, Кристи Каракостя каза, че \"с прасетата е свършено\". \"Мисля, че и след три години няма да отглеждаме прасета. Правителството на Румъния не се намеси с нищо. Проблемът не е само днес, а и в бъдеще, защото микробът остава тук и в съседните села\".\n\r\nКаракостя съжалява, че не е заклал прасетата си като други селяни, преди да се появи вирусът и при тях. \"Проблемът с месото във фризера обаче е, че собствениците ще го изядат и ще хвърлят кокалите в двора, а така вирусът може да се появи отново\", размишлява още той.\r\n ", "date": "2018.09.19", "title": "Преди румънската чума: Само синът на Драгня продал прасетата си!?"}
{"url": "https://www.dnes.bg/temida/2018/09/19/sled-shamar-otmyshtenie-trima-otvlichat-momicheta-na-13-i-15-g.388275", "text": "Трима мъже обвинени в опит за отвличане на непълнолетно момиче и малолетната и приятелка. Обвинението е на окръжната прокуратура във Варна. \n\r\nПрестъплението е било извършено на 14 април миналата година. Тогава 21-годишня Румен, 22-годишния Юри и 23-годишният им приятел Йордан правят опит за отвличане на двете момичета, за да отмъстят на вуйчото на една от девойките, пишат от .\r\nРумен имал връзка с по-голямото момиче, което тогава било на 15-години. Двойката се разделила, но 21-годишния младеж продължил да притеснява момичето, въпреки предупрежденията на вуйчото да остави племенницата му намира.\r\nТогава Румен и приятелите му решили да се срещнат с момичето. Отишли пред дома му с автомобил, а присъствието им било забелязано от вуйчото. Пламнал скандал, който завършил с плесница в лицето на 21-годишното момче. Румен се почувствал унизен пред приятелите си и решил да отмъсти за нараненото си достойнство.\r\n                    \n                    \n                Измислил план – да отвлекат 15-годишната му бивша приятелка и да принудят вуйчото да дойде да я спаси. Щели да го причакат.\r\nНамерили 15-годишната девойка на улицата, която се разхождала заедно с приятелката си, която тогава била едва на 13 години. Слезли от автомобила, дръпнали ги за косите и ги вкарали вътре в превозното средство против волята им.\r\nРоднините на двете момчета започнали да ги търсят по телефона. Едното от отвлечените момичето оставило мобилното си устройство включено и така родителите му успели да чуят накъде се отправят похитителите на децата. Отивали към ромската махала \"Максуда\".\r\nПо малкото момиче успяло да скочи от автомобила, а малко след това било последвано и от своята приятелка. След скачането от движещата се кола, двете девойки получили различни увреждания. Били отведени в болница с мозъчни сътресения.\r\nВарненската окръжна прокуратура обвини тримата младежи в отвличане, а според държавното обвинение престъплението е останало недовършено по \"независещи от дейците причини\".\r\nРумен ще се изправи пред съда като основен обвиняем, а приятелите му – като негови съучастници.", "date": "2018.09.19", "title": "След шамар – отмъщение! Трима отвличат момичета на 13 и 15 г. "}
{"url": "https://www.dnes.bg/notifikacii/2018/09/19/zapochvame-s-iran-voleibolnite-bitki-v-sofiia.388283", "text": "Националният отбор на България по волейбол се изправя срещу Иран в първия си мач от втората групова фаза на световното първенство по волейбол за мъже.\n\n\r\n\"Лъвовете\" и екзалтираната българска публика обединяват усилия за победа срещу шампиона на Азиатските игри, като успех праща българите пред Иран в класирането и борбата за финалната шестица.\n\r\n\n\r\n21 септември, 20,40 часа България - Иран\n\r\n22 септември, 20,40 часа България - САЩ\n\r\n23 септември, 20,40 часа България - Канада\n\r\nБилети за четвъртфиналната фаза на Световното първенство по волейбол, която ще бъде в София и Варна, могат да бъдат закупени от мрежата на Eventim, както и от официалната страница на първенството: .\r\n ", "date": "2018.09.19", "title": "Започваме с Иран волейболните битки в София"}
{"url": "https://www.dnes.bg/politika/2018/09/19/pri-parlamentarni-izbori-dnes-4-partii-v-ns-gerb-s-3-pred-bsp.388254", "text": "Всеки втори българин е твърдо убеден, че на страната не са необходими предсрочни парламентарни избори, сочи социологическо проучване на изследователски център \"Тренд\" по поръчка на \"24 часа\". В допитването са участвали 1006 пълнолетни българи.\r\nТочно 50% от запитаните са посочили, че не виждат необходимост от нов предсрочен вот, а на обратното мнение са 30% от хората. Други 20% пък се колебаят в своя отговор.На фона на това, 53% от анкетираните смятат, че кабинетът на Бойко Борисов ще изкара пълен мандат, срещу 25%, които смятат, че това няма да се случи. Процентът на колебаещите се в своя отговор е 22.\r\n\r\n                    \n                    \n                Макар и подкрепата към двете най-големи политически сили – ГЕРБ и БСП, да намалява леко спрямо месец по-рано, партийните предпочитания на българите се запазват сходни с предишните месеци. Дистанцията между двете основни партии се запазва на около 3%. ДПС и Обединени патриоти остават с разлика в рамките на един процент.\r\nТака ако изборите бяха днес, за ГЕРБ биха гласували 22.9% от участниците във вота, а за БСП – 19.7%. Още 2 партии са сигурни за парламента при предсрочен вот – ДПС се очертава трета политическа сила с 6.4%, а Обединените патриоти събират подкрепата на 5.7% от гласуващите.Според проучването, извън НС на този етап остава Воля с 1.5%, Демократична България с 2.2% и Реформаторския блок с 1.3% подкрепа. Цели 34.9% пък отбелязват, че няма да гласуват.\r\n\n\r\nСкандалите през месец август и високият градус на политическо напрежение не оставят незасегната нито една институция, отчита проучването на \"Тренд\".\r\nТака например, положителната оценка за работата на парламента ерозира в последните четири месеца с по няколко процента всеки месец, като през септември едва 20% от анкетираните декларират, че имат положителна оценка за работата на институцията срещу 69%, които не я одобряват.Спад има и в оценката за работата на правителството, но тя е само за този месец. Така например 61% от хората дават отрицателна оценка на кабинета, срещу 28% положителна.\r\nВ оценката за работата на президента също се отбелязва негативна динамика, като отрицателните оценки се повишават с 5%, а положителните падат с 3%. Въпреки това, цели 59% оценят положително действията на президента Румен Радев, срещу едва 28%, които смятат работата му за отрицателна.\r\nСпоред 55% от всички запитани, оставките на министрите на вътрешните работи, регионалното развитие и транспорта няма да внесат промяна в работата на кабинета. 15% пък смятат, че правителството ще се подобри след кадровите смени, а 9% остават скептични. 21% от анкетираните пък не могат да дадат отговор.", "date": "2018.09.19", "title": "При парламентарни избори днес: 4 партии в НС, ГЕРБ с 3% пред БСП"}
{"url": "https://www.dnes.bg/zvezdi/2018/09/19/djesika-simpsyn-shte-stava-maika-za-treti-pyt.388265", "text": "Джесика Симпсън съобщи, че очаква третото си дете. 38-годишната певица и актриса вече има дъщеря на 6 г. и син на 5 г. от съпруга си - Ерик Джонсън. Джесика е бременна с момиче.\r\nТя обяви новината с публикацията в Instagram - качи снимка на двете си деца, които са заобиколени с розови балони и написа: \"Това малко момиче ще направи нашето семейство петчленно. Не можем да сме по-щастливи да обявим, че очакваме тази благословия\".\r\nПрез май 2017 г. голямата сестра на Ашли Симпсън беше казала, че няма как да има трето дете, защото има сложена спирала. Но тази пролет пък заяви, че с мъжа ѝ опитват, колкото и да е трудно това да се случи.\r\n\r\n ", "date": "2018.09.19", "title": "Джесика Симпсън ще става майка, за трети път!"}
{"url": "https://www.dnes.bg/snimka-na-denia/2018/09/19/poslednite-letni-dni-slynchevi-pyrviiat-esenen-s-hlad.388260", "text": "Слънчев и топъл ще бъде един от последните летни дни за тази година, сочи прогнозата на НИМХ-БАН.\n\r\nПрез нощта ще е предимно ясно и почти тихо. Минималните температури сутринта ще са между 8 и 13 градуса.\n\r\nВ четвъртък времето ще е слънчево с временни увеличения на облачността. Ще духа слаб до умерен вятър от изток-североизток. Максималните температури ще са между 24 и 29 градуса, за София – 26 градуса.\n\r\nПо Черноморието ще бъде предимно слънчево. Ще духа до умерен североизточен вятър. Максимални температури на въздуха ще са 22-24 градуса. Температурата на морската вода е 24 градуса. Вълнението на морето ще бъде 2-3 бала.\n\r\nВ планините ще бъде предимно слънчево с временни увеличения на облачността. Ще духа слаб до умерен вятър от изток-североизток. Максимална температура на височина 1200 метра ще е около 20 градуса, на 2000 метра - около 13 градуса.\n                \n                \r\nВ петък времето ще се задържи предимно слънчево. Ще духа слаб източен вятър. Преобладаващите минимални температури ще бъдат между 8 и 13 градуса, а максималните - между 24 и 29 градуса. \n\r\nВ събота ще преобладава слънчево време, като вятърът временно ще се ориентира от югозапад, температурите слабо ще се повишат и максималните ще бъдат между 26 и 31 градуса. Ще се появи висока, по-късно през деня в Северозападна България - и средна облачност. \n\r\nВ неделя в 4 часа и 54 минути ще настъпи астрономическата есен. И случайно или не тя ще започне със захлаждане, като температурите ще паднат с 5-6 градуса. Възможни са и валежи.", "date": "2018.09.19", "title": "Последните летни дни – слънчеви. Първият есенен – с хлад!"}
{"url": "https://www.dnes.bg/stranata/2018/09/19/obiaviha-rejim-na-vodata-v-sevlievo.388268", "text": "Севлиево обяви режим на водата заради засушаването и силно намаления дебит на местните водоизточници, съобщиха от общината.\r\nЗа града вода ще се подава всеки ден, но вечер след 23.00 часа до 5 ч. сутринта, налягането във водопроводната мрежа ще е намалено и високите етажи на сградите ще имат нарушено водоснабдяване.\r\nПовече от 20 севлиевски села пък ще имат вода през ден, която ще се пуска по схема, обикновено в часовете между 17,00 и 8,00 часа на следващия ден. Девет габровски села, снабдявани с вода от севлиевската фирма, също ще са на същия режим.\r\nВсички резервни местни водоизточници, които могат да се ползват за допълнително водоснабдяване, в това число помпените станции в Севлиево и в селата Петко Славейков, Добромирка и \"Чешме дере\" трябва да бъдат в редовна експлоатация, пише още в заповедта.\r\nЗабранява се и ползването на питейна вода за напояване.", "date": "2018.09.19", "title": "Обявиха режим на водата в Севлиево"}
{"url": "https://www.dnes.bg/politika/2018/09/19/krai-na-sagata-marinov-vlastta-razumyt-naddelia.388273", "text": "След като сагата с неподписания указ приключи, управляващите изразиха задоволство, че държавният глава Румен Радев е освободил главния секретар на МВР Младен Маринов и неговата кандидатура за вътрешен министър ще може да бъде гласувана утре. \n\r\n\"Тази сага вече приключи, радвам се, че разумът надделя и тази страница е затворена. Процедурата ще бъде приключена в утрешния ден\", коментира шефът на ПГ на ГЕРБ Цветан Цветанов.\n\n\n\r\nПо думите му държавният глава е бил посъветван да застане на тази позиция.\n\r\n\"Съветниците на президента дават подобен съвет и той, вслушвайки се в тях, взима една такава хард позиция. Няма закон, който да изисква тази съгласувателна процедура. Има подзаконов нормативен акт, според който трябва да има съгласуване между Министерския съвет и президента при назначаването на главен секретар\", настоя Цветанов.\n                    \n                    \n                \r\nТой бе категоричен и че необходимите документи са били пратени още при първата кореспонденция с президентството.\n\r\n\"Същите документи са изпратени от вътрешния министър и няма абсолютно нищо ново. Това, което направи Валентин Радев вчера, е да повторим същата кореспонденция, със същите приложения\", каза вторият човек в ГЕРБ.\n\r\nЦветанов каза и че се надява в бъдеще да няма такъв диалог между институциите и посочи, че именно президентът е избрал този тон. Той коментира още, че за година и половина държавният глава не е намерил време да дойде в парламента и да направи обръщение към депутатите.\n\r\nШефът на ПГ на Волен Сидеров също поздрави президента за решението му и се зарадва, че е \"надделял здравият разум\".\n\r\n\"Беше излишно това упорство от страна на президента, радвам се че той се е коригирал. Иначе влизахме в един наистина конфликт между институциите, за който няма реална причина. Чух в думите му \"законност\", няма нищо незаконно за предлагането на Младен Маринов. Оттук нататък следваше една битка напук, която е излишна и вредна за държавата\", коментира Сидеров.\n\r\nТой отново потвърди, че всички партии от \"Обединени патриоти\" ще гласуват \"за\" назначенията на новите министри. Но само от НФСБ ще гласуват против оставките на досегашните министри.\n\r\nЧервеният Антон Кутев увери, че за утрешното гласуване на промените в кабинета цялата парламентарна група на БСП ще бъде в пленарната зала. \"Днес дойдохме заради културния чек, утре ще дойдем именно за това гласуване. Това са точките, за които ще бъдем в зала, за останалите ще бъдат по 20 човека\", обясни той.\n\r\nСоцдепутатът коментира, че кога президентът ще подпише указа, си е негов избор.\n\r\n\"Според мен имаше някакво съизмерване на рейтинги и сила институционална, което беше ненужно. Фактът е, че това приключва по този начин\", заключи Кутев.", "date": "2018.09.19", "title": "Край на сагата \"Маринов\". Властта: Разумът надделя!"}
{"url": "https://www.dnes.bg/usa/2018/09/19/sasht-i-oon-dovolen-li-e-trymp-che-napravi-oon-pak-velika.388259", "text": "На 25 септември президентът на САЩ Доналд Тръмп трябва да направи своето второ обръщение на сесията на Общото събрание на ООН - най-голямото събитие в дипломатическия календар. Докъде са стигнали отношенията между САЩ и ООН година след като и Тръмп, и генералният секретар на ООН Антониу Гутериш направиха своя дебют?\n\r\nАмериканският президент Доналд Тръмп никога не е харесвал ООН. Нарича я \"клуб, в който хората да се събират, да разговарят и да си прекарват добре\" и казва, че нейните разходи са \"извън контрол\".\n\r\nНо докъде са стигнали отношенията между САЩ и ООН в момент, когато той се готви да направи своето второ изказване от трибуната на ООН следващата седмица?\n                    \n                    \n                \r\nСАЩ многократно са се оплаквали, че плащат 22% от редовния бюджет на ООН. Този дял се изчислява по формула и въз основа на това колко голяма е икономиката на страната, пише ДПА.\n\r\nТръмп предизвика страхове, че ще ореже американските вноски в бюджета на ООН за мироопазване с около 1 милиард долара миналата година.\n\r\nМнозина отдават признание на неговия посланик в ООН Ники Хейли за смекчаване на плановете му за драстични съкращения.\n\r\nОсвен това генералният секретар на ООН Антониу Гутериш обяви през юли реорганизация на нейното подразделение за мироопазване и планове за повишаване на ефективността на управленската структура, което, изглежда, държи Тръмп на разстояние.\n\r\n\"Мисля, че Хейли и Гутериш ще могат да кажат на Тръмп - с много възражения и компромиси - че са прокарали реформи за развитие, както беше обещано, когато Тръмп беше тук миналата година\", казва експертът от ООН Ричард Гауън, старши сътрудник в Университета на ООН, който също така работи в Ню Йоркския и Колумбийския университет.\n\r\n\"Съмнявам се, че Тръмп има някаква представа от подробностите на тези реформи, но може да определи това като победа\", заяви Гауън пред ДПА.\n\r\nГутериш успешно развива отношенията с Тръмп. След среща в Овалния кабинет през май Тръмп публикува в Тwitter своя снимка, на която е заедно с Гутериш и Хейли и прави жест с палците нагоре, заявявайки, че ръководителят на ООН \"усърдно работи, за да \"направи Общността на обединените нации отново велика\".\n\r\nА успехи имаше. Питър Йео, който ръководи независимата организация \"Кампания за по-добър свят\", застъпваща се за сътрудничество между САЩ и ООН, отбелязва, че екипът на Хейли постига успехи, преговаряйки в ООН по въпроси, сред които санкциите срещу Северна Корея.\n\r\nНо макар че като цяло погледът на Тръмп вече не е насочен към ООН и бюджета, все пак има няколко конкретни агенции и споразумения на ООН, които са на път да понесат удари, защото не са в съответствие с философиите на Белия дом.\n\r\nВъв връзка с миграцията Вашингтон отказва да подпише Глобалната спогодба за миграцията, която страните от ООН финализираха през юли като първия общ международен подход по въпроса.\n\r\nА Тръмп предизвика полемики, като изтегли САЩ от Парижкото споразумение за климата, което беше договорено под егидата на ООН, и от ядрената сделка с Иран, която беше подкрепена с резолюция на Съвета за сигурност на ООН.\n\r\nСАЩ също така не са се отказали от най-спорните си критики срещу ООН - че световният форум проявява пристрастия против Израел.\n\r\nАнтиизраелските пристрастия бяха посочени като оправдание за изтеглянето от Съвета за правата на човека на ООН и ЮНЕСКО, която се занимава с обектите на световното наследство.\n\r\nА понякога става въпрос за пари, но не за финансите на ООН. Правителството на Тръмп дава да се разбере, че очаква възвръщане на инвестициите - нещо, което то силно заявява, когато отделни страни, подкрепяни от него, вземат в световната организация решения, които САЩ не харесват.\n\r\nНапример, след като САЩ решиха да признаят Ерусалим за столица на Израел, 193-членното Общо събрание на ООН гласува с огромно мнозинство за критикуване на този ход.\n\r\nТръмп заплаши да спре финансовата подкрепа за страни, гласували против САЩ, а Хейли се оплака, че от САЩ \"се иска да си плащат за привилегията да не бъдат уважавани\" в ООН.\n\r\n\"Приказките от типа \"ние плащаме сметките\" не помагат\", казва Йео.\r\nКогато отношенията между САЩ и ООН се влошават, \"усещането може би винаги е малко като че настъпва краят на света\", но това не е за първи път, казва Гауън.\n\r\nСАЩ бяха близо до това да загубят правото си на глас в Общото събрание при президентството на Бил Клинтън заради неплащане на дължимите вноски.\r\nА дипломатическата атмосфера във връзка с Ирак през 2003 г. беше \"напълно отвратителна\", казва той.\n\r\nБунтуването на САЩ срещу ООН не е странно, но това, което Гауън смята за \"доста необичайно и обезпокоително\" точно сега, е поведението на САЩ към ООН, съчетано с цялостното отношение на Тръмп към мултилатерализма.\n\r\nТръмп многократно е критикувал НАТО, а миналия месец американският президент каза, че ще обмисли изтегляне от Световната търговска организация, \"ако те не се стегнат\".\n\r\nГутериш заяви в неотдавнашно интервю, че САЩ губят своята \"мека сила\", като отстъпват от водещата си роля. Този ход може да бъде опасен, тъй като \"няма начин да се решат повечето проблеми в света без\" САЩ, каза той през сп. \"Атлантик\".\n\r\nПриключващият мандата си председател на Общото събрание - 193-членния парламент на ООН - повтори неговата позиция, като каза, че се извършва промяна от свят, доминиран от една единствена сила.\n\r\nБез да спомене изрично САЩ, Мирослав Лайчак каза, че тази промяна се осъществява безконтролно и се извършват нарушения на международни споразумения, норми и правила \"без наказание или без адекватна реакция, което може да подтикне други да направят същото\".\n\r\n\"Ние наистина трябва да издигнем глас, настоявайки всички да уважават правилата, без значение колко голяма или малка е страната, за да не се окажем в свят, който не ни харесва\", каза Лайчак.  \r\n/БТА/ ", "date": "2018.09.19", "title": "САЩ и ООН: Доволен ли е Тръмп, че направи ООН пак велика?"}
{"url": "https://www.dnes.bg/science/2018/09/19/ucheni-ot-cern-zabeliazaha-sledi-ot-neutrino.388267", "text": "Учени от Европейския център за ядрени изследвания (ЦЕРН) забелязаха следи от неутрино с помощта на детектора с течен аргон, съобщи ТАСС.\n\r\nНеутриното е субатомна частица с неутрален заряд и изключително малка маса, която се приема за равна на нула. То е пословично трудно за засичане. \n\r\nРезултатът е много важен за международния експеримент DUNE (Deep Underground Neutrino experiment), в който участват 32 държави.\n\r\n\"Първите резултати на детектора PhotoDune са прекрасен пример за това, което можем да достигнем, когато лаборатории от цял свят си сътрудничат\" - заяви генералният директор на ЦЕРН Фабиола Джаноти.\n\r\nДетекторът ProtoDune е куб с височина колкото триетажна сграда. Той е пълен с 800 т течен аргон с температура минус 184 градуса Целзий. Предназначен е за фиксиране на следи от неутрино, източници на които са както космически лъчи, така и ускорителят в ЦЕРН. Построяването на детектора отне две години. Втори подобен детектор ще бъде пуснат след няколко месеца.\n\r\n                    \n                    \n                Когато частиците неутрино влязат в детектора и се сблъскат с ядрата на аргона, произвеждат заредени частици, които оставят следи в течността. Тези следи могат да бъдат видени в три измерения с помощта на специална система.\n\r\nЦелта на експеримента DUNE е да \"намери ключа към тайните на неутриното, най-широко представената и най-загадъчната частица материя във Вселената - поясни пресслужбата на ЦЕРН. - Частиците неутрино са около нас, но знаем много малко за тях. Учените от експеримента DUNE мислят, че частиците неутрино могат да помогнат да бъде намерен отговор на основни въпроси на физиката - защо живеем в свят, в който доминира материята. Казано с други думи, защо въобще съществуваме.\"\n\r\nДвата детектора ProtoDune в ЦЕРН са прототипи на значително по-големите по размер модули, които ще бъдат инсталирани в САЩ в рамките на експеримента DUNE. Първият от тях по план трябва да заработи през 2026 г. Учените се надяват да изяснят защо във Вселената доминира материята и да продължат работата по разгадаване на тайните на образуване на неутронни звезди и черни дупки. \r\n/БТА/ ", "date": "2018.09.19", "title": "Учени от ЦЕРН забелязаха следи от неутрино"}
{"url": "https://www.dnes.bg/obrazovanie/2018/09/19/car-na-istoriiata-nastolna-igra-za-istoriiata-ni.388264", "text": "Предприемчиви ученици от столичното 19 СУ \"Елин Пелин\" създадоха настолна игра, с която малки и големи ще могат да се запознаят с ключови моменти от историята на България.\r\nМладежите, под ръководството на своя класен ръководител Калин Радулов, са използвали методиката на неформалното образование, за да направят \"Цар на историята\" – живо доказателство, че сухите факти могат да оживеят, за да разкрият една наистина славна картина на нашето минало.\r\nЗад внушителното заглавие \"Цар на историята\" се крие увлекателна настолна игра, която неусетно ще ни накара да запомним важни дати от родното минало, докато се забавляваме със своето семейство и приятели!\r\n                    \n                    \n                Битката при Ахелой е след покръстването на българите, нали? Но със сигурност е и преди цар Петър да започне гонения срещу богомилите? А дали е преди, или след обявяването на Велики Преслав за българска столица?\r\nВ \"Цар на историята\" това са въпроси, които често ще си задавате, когато дойде вашият ред. Има само една цел – да бъдете първият играч, който изиграе всичките си карти вярно.\r\nИграта стимулира интереса към българската история, развива логическото мислене и събужда състезателния дух, но най-важното – поставя в центъра на своята мисия родолюбието и знанието.\r\n\"Цар на историята\" може да бъде играна от всекиго – от деца, които тепърва откриват славното минало на България, до професионални историци. Никой не е застрахован от загуба, защото всяка една от 130-те карти може да обърне развоя на играта във всеки момент.\r\n\"Цар на историята\", която само за три дни след обявяването си предизвика интереса на десетки хиляди души в социалните мрежи, се издава от сдружение \"Българска история\" и скоро може да бъде открита в търговската мрежа.\r\nСдружението е известно с активната си работа за популяризиране на българската история. Един от най-известните им проекти е съвместната документална поредица със ЗАД \"Армеец\" – \"\", която в 10 късометражни филма разказва за най-големите постижения на Българската армия в периода след Освобождението.\r\nПоредицата предизвика огромен интерес както сред всички над 1500 ученици, пред които беше представена, така и в социалните мрежи. Над 1.5 млн. са гледанията на филмите от поредицата във Facebook, а над 400 000 души са я гледали  в YouTube. Дискове с филмите от \"Българско военно чудо\" бяха изпратени до над 120 училища в страната.\r\nАвторите й са категорични, че са подготвили нова изненада, която ще бъде естествено продължение на \"Българско военно чудо\". Междувременно те продължават да измислят нови и интересни начини за популяризиране на българската история и играта \"Цар на историята\" е един от тях. Тя е налична за предварителна поръчка в на издателството.", "date": "2018.09.19", "title": "\"Цар на историята\" – настолна игра за историята ни"}
{"url": "https://www.dnes.bg/politika/2018/09/19/prezidentyt-pak-obshtestvoto-e-kritichno-kym-mladen-marinov.388272", "text": "Президентът Румен Радев смята, че с предлагането на Младен Маринов за вътрешен министър управляващото мнозинство поема отговорност за кадрово решение, което се приема критично от обществото.\r\nВ официалния си профил във Facebook президентът публикува следния коментар:\r\n\"След като правителството се съобрази със закона и задейства съгласувателната процедура за освобождаването на г-н Младен Маринов от поста главен секретар на МВР, днес подписах указа. Слабостите, пропуските и скандалите в работата на министерството допълнително обосновават това решение. С намерението си да предложи г-н Маринов за министър на вътрешните работи министър-председателят и управляващото мнозинство поемат отговорност за кадрово решение, което се приема критично от обществото\".\n\n\n\n\r\n                    \n                    \n                Припомняме, че подписването на указа се проточи повече от седмица. През това време Правителство и Президенство бяха в спор кой как си е свършил работата по освобождаването на досегашния главен секретар, който бе номиниран да оглави МВР, на мястото на подалия оставка Валентин Радев.\r\nДържавният глава настояваше, че Министерският съвет не е спазил законовите процедури и той не е бил информиран за този ход, нито пък освобождаването на Маринов е било съгласувано с него.\r\nПремиерът му отвърна, че не е нужна съгласувателна процедура, защото самият Маринов сам е пожелал да напусне поста. Подобен ход се правел само тогава, когато МС предлага на президента да назначи някого, което в случая отсъства.\r\nСмяната на Радев е заради тежката катастрофа край Своге, при която загинаха 17 души. Заедно с него от кабинета си тръгват транспортният министър Ивайло Московски и на пътищата и инфраструктурата Николай Нанков, а на тяхно място трябва да бъдат одобрени Росен Желязков и Петя Аврамова.", "date": "2018.09.19", "title": "Президентът пак: Обществото е критично към Младен Маринов!"}
{"url": "https://www.dnes.bg/eu/2018/09/19/ms-gotvi-poziciia-ne-podkrepiame-sankcii-sreshtu-ungariia.388270", "text": "Министерският съвет ще изготви позиция на България, че не подкрепяме санкции от ЕС срещу Унгария.\r\nТова са предложили министри от квотата на \"Обединените патриоти\" на оперативно заседание на правителството, като решението е било единодушно.\r\nСпоред управляващите санкциите биха били нарушение на суверенитета на равноправна страна-членка на ЕС.\n\n\n\r\nСпоред вицепремиера Красимир Каракчанов решението на Европейския парламент е било прокарано тенденциозно, по идеологически причини и без да се отчита готовността на страната да разговаря по отправените към нея критики.\r\nКолегата му Валери Симеонов пък посочи, че става дума за репресивна акция, която не почива на аргументи.\r\n                    \n                    \n                Миналата седмица ЕП гласува за налагане на санкции срещу Унгария, обвинена в пренебрегване на правилата на ЕС за демокрацията, човешките права и корупцията.\r\nСпоред Каракачанов утре това може да се случи срещу Полша например или срещу нашата страна.\r\nПо думите му аргументите са същите, каквито през 1956 г. са били използвани от Съветския съюз за инвазия – че Унгария нарушавала социалистическите принципи на морал и ценностна система.\r\nЕкоминистърът Нено Димов пък изтъкна, че страните от Централна и Източна Европа трябва да си помагат, защото имат сходни проблеми и всяка поотделно е лесна мишена.\r\n ", "date": "2018.09.19", "title": "МС готви позиция: Не подкрепяме санкции срещу Унгария!"}
{"url": "https://www.dnes.bg/politika/2018/09/19/premieryt-se-hvali-kontrabandnite-cigari-pod-5.388269", "text": "\n\r\nУпотребата на котрабандни цигари в България стремглаво пада, показва ново изследване. Делът на контрабандните цигари е паднал до 4,7% през второто тримесечие на 2018 г. За сравнение през 2010 г. същия дял е бил 34,5%.\r\nТова съобщиха от инициативата \"Срещу незаконната търговия\", която обединява големите тютюнопроизводители и вносители на цигари в България. Това е на практика рекордно нисък процент, който се постига за първи път.\r\nВ края на 2017 година делът на контрабандните цигари на пазара е бил 6,6 на сто, а преди една година - 7%, сочат данните на организацията. През 2010 година контрабанднните цигари са заемали 34,5 на сто от пазара, посочва БТА.\r\n                    \n                    \n                България е на практика с най-ниско ниво на контрабанда на цигари в целия ЕС за второто тримесичие на 2018 г., показват данни от изследването.\n\n\n\n\r\n\"Очаквам през следващите месеци този нисък процент на цигарената контрабнада да се задържи. Не мога да не поздравя колегите от МВР, които разкриха напоследък 4 нелегални цигарени фабрики. По същия начин работим и за алкохола, горивата, захарта и месата\", коментира премиерът Бойко Борисов.\r\n\"Тези резултати са показателни и за корупцията в страната, защото контрабандата стига чак до политици. За да има контрабанда на цигари, задължително има митничар, полицай, граничен полицай, прокурор и разбира се - политически чадър\", каза още Борисов.\r\nНа представянето на резултатите присъстваха още главният прокурор Сотир Цацаров, вътрешният министър в оставка Валентин Радев, министърът на финансите Владислав Горанов и гостуващият в страната главният прокурор на Бавария Райнхард Рьотле.\r\nВчера премиерът увери, че делът на контрабандата на цигари ще спадне под пет процента. Той напомни, че когато правителството е дошло на власт, този дял на контрабандата е бил 34 процента.\r\n\"Сега, след като ударихме такова голямо количество нелегални фабрики, ще спадне под пет на сто\" , категоричен бе Борисов.\r\nДобрите резултати в борбата с контрабандата и корупцията ще позволят от 1 януари с 10 на сто да се увеличат заплатите в бюджетния сектор, отбеляза още премиерът.", "date": "2018.09.19", "title": "Премиерът се хвали: Контрабандните цигари – под 5%!"}
{"url": "https://www.dnes.bg/politika/2018/09/19/200-leva-za-kultura-kulturniiat-chek-ne-vidia-bial-sviat.388274", "text": "Идеята за културен чек за младежите няма да види бял свят. Днес мнозинството отхвърли предложените от БСП промени в Закона за закрила и развитие на културата.\r\nОт левицата предлагаха всеки гражданин, при навършване на 18 години, да получи електронна карта на стойност 200 лева за посещение на концерти, музикални и театрални постановки, художествени галерии, музеи, както и за закупуването на книги.\r\nЧервеният Антон Кутев скочи, че няма здрав разум в неприемането на законопроекта и обвини управляващите в \"криворазбрана партизанщина\".\r\nПо думите му мотивацията на отказа не трябвало да е финансова, тъй като идеята щяла да струва само 8-10 млн.\r\n\"Докато премиерът се пъчи как ще вдигне заплати, това бяха необходими пари. Защо не го приеха - не разбирам. Това е от криворазбрана партизанщина, защото няма здрав разум в отказа да приемат културния чек. В този му вид вече работи от 4 години в Италия и Малта\", даде пример Кутев.\r\n                    \n                    \n                Той обърна внимание и че много младежи никога не получават достъп до култура.\r\n\"За съжаление всички познаваме младежи, които не са прочели нито една книга. Културният чек щеше да им даде тази възможност\", заключи той.", "date": "2018.09.19", "title": "200 лева за култура? \"Културният чек\" не видя бял свят"}
{"url": "https://www.dnes.bg/notifikacii/2018/09/19/pusni-13-bona-prez-balkona-i-byrzo-vytre-streliat.388276", "text": "69-годишна от от Димитровград е била измамена от мним полицай, съобщиха от МВР - Хасково.\r\nСнощи е бил получен сигнал от пострадалата, която съобщила на разследващите, че около 16:00 часа на домашния й телефон позвънил мъж, представил се за полицай.\r\nПо схемата \"съдействие на полицията\" той заблудил жената, която хвърлила през терасата на жилището си 13 000 лева и 100 грама златни накити.\r\nЖената веднага се прибрала в дома си, тъй като била предупредена от мнимия полицай, че ще последва престрелка за залавянето на ало измамниците.\r\nРаботата по образуваното досъдебно производство продължава.\r\n ", "date": "2018.09.19", "title": "Пусни 13 бона през балкона и бързо вътре: Стрелят!"}
{"url": "https://www.dnes.bg/akoshtete-vqrvaite/2018/09/19/byrt-i-yrni-ot-ulica-sezam-gei-dvoika.388278", "text": "Героите от \"Улица Сезам\", Бърт и Ърни, всъщност са гейове. Това сподели сценариста на предаването, Марк Салцман, в интервю за \"Queerty\". \r\nОригиналната му идея, когато е писал сценария, е била двамата съквартиранти да са хомосексуална двойка. Авторът дори споделя, че връзката им е била базирана на неговата собствена връзка с режисьора Арнолд Гласман. \r\nСалцман разкри, че двамата с режисьора живеели заедно в този период. Гласман обаче почина през 2003 г.\r\n \r\n\"Нямах никакъв друг начин да контекстуализирам. Не знаех по какъв друг начин да пиша за тях, освен като за любовна двойка\", казва сценариста. \r\n \r\nТой дори си спомня как ученичка е питала майка си дали двамата герои са гей двойка, но такива въпроси тогава са се заобикаляли и хората само са се подсмихвали.\r\n \r\nСпекулацията, че Бърт и Ърни са гейове започва още веднага, когато героите са представени на екран - преди 49 години. След като еднополовите бракове бяха легализирани в Ню Йорк (2011 г.), се появява петиция, която опитва да убеди \"Улица Сезам\" да бъде сключен брак между Бърт и Ърни.\r\n \r\n", "date": "2018.09.19", "title": "Бърт и Ърни от \"Улица Сезам\" – гей двойка!?"}
{"url": "https://www.dnes.bg/sofia/2018/09/19/elektricheski-stylb-padna-na-bulevard-makedoniia.388289", "text": "\n\r\nМетален електрически стълб за улично осветление падна на булевард \"Македония\" в столицата, видя \"Булфото\".  \r\nПри инцидента, станал около 10:00 часа, няма пострадали минувачи или автомобили. \r\nПричина за падането е корозия в основата на стълба. Аварийни екипи веднага пристигнаха на мястото, за да отстранят рухналия метален стълб.", "date": "2018.09.19", "title": "Електрически стълб падна на булевард \"Македония\""}
{"url": "https://www.dnes.bg/stranata/2018/09/19/djigit-pri-razresheni-60-leti-sys-145-km-ch-900-lv-globa.388281", "text": "900 лева глоба за шофьор, движел се с превишена скорост. Автомобилът му се е движел почти тройно над допустимото – със 145 км/ч при позволени едва 60 км/ч.\r\nТова беше установено след проверка на \"Пътна полиция\" на главния път Разград-Шумен.\r\nДжигитът е установен по време на 24-часовата акция на \"Пътна полиция“ и TISPOL в страната, която е част от Европейския ден без загинали на пътя.\n\r\nДруг прегрешил водач пък е засечен от камерите на улица в село Панайот. Уловен е да се движи със 133 км/ч при ограничение 50 км/ч. Наложена му е глоба в размер на 950 лв, а водачът освен това е лишен и от правото да управлява моторно превозно средство за три месеца.\r\n                    \n                    \n                Дългогодишни анализи на пътно-транспортната обстановка показват, че основната причина за настъпването на тежки пътни инциденти е именно превишената и несъобразена скорост.\r\nИнициативата Европейски ден без загинали на пътя  цели да намали смъртните случаи и тежките травми, получени при ПТП-та.", "date": "2018.09.19", "title": "Джигит – при разрешени 60, лети със 145 км/ч! 900 лв глоба"}
{"url": "https://www.dnes.bg/usa/2018/09/19/trymp-otiva-v-postradaliia-ot-uragana-shtat-severna-karolina.388227", "text": "Най-малко 35 са вече жертвите в трите пострадали от урагана \"Флорънс\" американски щата, като в Северна Каролина те са 27, съобщи Асошиейтед прес, като се позова на говорителка на департамента за обществена безопасност в този щат.\r\nАмериканският президент Доналд Тръмп ще посети днес Северна Каролина, за да се запознае на място с последиците от стихията. \r\nДни след връхлитането на урагана районът се опитва да се справи с причинените от него тежки наводнения, пише БТА. Жителите на град Уилмингтън се редят на опашка за безплатна храна, вода и непромокаеми покривала.\r\n ", "date": "2018.09.19", "title": "Тръмп отива в пострадалия от урагана щат Северна Каролина"}
{"url": "https://www.dnes.bg/stranata/2018/09/19/shofior-na-kamion-pomete-nov-i-moderen-jp-prelez.388228", "text": "Камион, пълен с метални отпадъци, помете бариера на жп прелез в Ловеч, без да спре, и то при сигнализация, че идва влак. Оказва се, че въпросният прелез на линията Левски – Ловеч е един от най-модерните у нас. \n\r\nИзграден е наскоро, а задължителна част от съоръжението е наличието на видеокамери, които са успели да заснемат случката, съобщи Нова тв.\r\nГредата на автоматичното прелезно устройство се оказва свързано със системите на железопътната инфраструктура. След като камионът я чупи, автоматичната сигнализация светва червено и влакът не може да мине през прелеза.\n\r\nВидеозаписите са предадени на полиция и прокуратура. Досъдебното производство е за незаконно увреждане на чужда собственост. Ако вината на водача бъде доказана в съда, нарушителят може да лежи в затвора до 5 години.\n                    \n                    \n                \r\nОт \"Железопътна инфраструктура\" поясниха, че подобни действия на шофьорите струват много скъпо, не само като средства.\n\r\nЖелезопътните прелезите у нас са над 750 на брой. Статистиката сочи, че сме на второ място в Европа по инциденти с пресичащи автомобили при спусната бариера. \r\nОт началото на годината има регистрирани 14 такива случая с 10 жертви.", "date": "2018.09.19", "title": "Шофьор на камион помете нов и модерен жп прелез"}
{"url": "https://www.dnes.bg/notifikacii/2018/09/19/esenta-idva-s-neia-i-gripyt-no-oshte-mu-e-rano.388230", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВсе още е рано да се твърди, че върлува грипът у нас. Това каза в студиото на \"България сутрин\" проф. Тодор Кантарджиев, директор на Националния център по заразни и паразитни болести.\n\r\nПо думите му сега много хора се оплакват от болки в гърлото, суха кашлица и отпадналост. Проф. Кантарджиев обясни, че това са прояви на характерните за есенния сезон респираторни и вирусни инфекции, които обаче в никакъв случай не са грип. За него е все още рано.\n\n\r\n\"В Националния център по заразни болести доказахме циркулация на парагрип-3. Сега се казва респировирус-3 - едно заболяване много по-леко от грипа, много по-лесно за прекарване, което не дава усложнения\", обясни проф. Кантарджиев пред .\n                \n                \r\nДиректорът на Националния център по заразни и паразитни болести обясни още, че за да се предпазим от заболяване с грип, при който са възможни много усложнения, е най-добре да си направим ваксина през октомври. По думите на проф. Кантарджиев ваксинацията не означава, че няма да се разболеем, а че няма да настъпят усложнения.\n\r\n\"Ноември започва циркулацията на грипните вируси, зачестяват случаите декември и обикновено пикът е средата или края на януари\", допълни той.\n\r\nПроф. Кантарджиев добави още, че у нас е много малък процентът на ваксинациите, въпреки че за много хора това е задължително, за да си спестят усложнения.\n\r\nСпоред него голям проблем в грипния период са затворените помещения и липсата на проветряване, а ако в детските градини децата прекарват повечето време навън, заразените ще са много по-малко.\r\n ", "date": "2018.09.19", "title": "Есента идва, с нея и грипът... Но още му е рано!"}
{"url": "https://www.dnes.bg/top-novini/2018/09/19/porojanov-na-sreshta-s-verigite-ne-vdigaite-cenata-na-hliaba.388231", "text": "Имам срещи с големите търговски вериги и това, което получавам като уверения до момента е, че хлябът, който се продава, няма да има надценка за печалба, калкулирана в цената му, а само надценка, която да покрива праг и разходите. Това заяви земеделският министър Румен Порожанов.\n\r\nТой обясни, че самите вериги са регулатори на бранша. Идеята му е да се направи обща среща за пазарния сектор и с премиера.\r\nПорожанов обясни, че основната предпоставка е нарастването на цената на пшеницата, която е скочила с близо 18-20% от 290 лв. в началото на сезона до 350 лв. за тон.\r\n\"Има много сив сектор в производството на хляба, който работи без да плаща ДДС\", допълни министърът пред Нова тв.\r\n                \n                Ако се намали ставката, това би дало възможност този сив сектор да излезе на светло, коментира Порожанов и даде да се разбере, че той е за намаляването на ДДС-то на храни от първа необходимост.\n\n\n\r\n\"В повечето страни има 2 или 3 ставки за различните продукти, но по отношение на ДДС-то у нас решението е на Министерството на финансите, то трябва да направи оценка\", допълни министърът.\r\nТой увери, че оградата с Румъния е достатъчно надеждна, за да спре движението на животни, включително на диви прасета, към България, и то в точния момент.\r\n\"В Румъния на километър от Силистра вече има заболели прасета, там болестта много бързо се придвижи от северната граница\", коментира още Порожанов.\r\nПо искане на индустриалните ферми ще създадем пръстен около тях, за да няма и домашни прасета, защото заразяването им би създало проблеми, обясни министърът.\r\nФермата в Болярово не отговаря на изискванията за животновъден обект и най-вероятно ще им бъде отнет статута, предположи Порожанов. От петък насам там са умрели 11 животни, вече са взети проби, но са необходими кръвни такива от цялото стадо.\r\n\"Там са събрани хора, които объркаха тази жена. Нейното поведение би блокирало вдигането на забраната като цяло в тези 7 общини\", допълни министърът.", "date": "2018.09.19", "title": "Порожанов на среща с веригите: Не вдигайте цената на хляба!"}
{"url": "https://www.dnes.bg/temida/2018/09/19/nelepi-obstoiatelstva-s-kolelo-nelepa-smyrt-v-asansiora.388233", "text": "10-годишното момче, което загина в асансьор в Кюстендил, се е задушило, притиснато от велосипеда си.\r\nДо трагичният инцидент се стига, след като момчето си тръгва от урок по математика на осмия етаж в блок 3 \"а\" на кв. \"Запад\", около 19:30 ч в понеделник.\r\nНа тръгване се качил в асансьора, който бил малък, заедно с велосипеда си. Поставил го изправен - по диагонал, за да се събере в тясната кабина.\r\nПредполага се, че при тръгването велосипедът се е приплъзнал, а кормилото е опряло в шията или гърдите на детето и го е притиснало. В резултат на това момчето е починало от задушаване.\n\n\r\nКабината е спряла два етажа по-надолу, защото гумата на колелото буквално е стържела по вратите.\r\n                    \n                    \n                Минити, преди да издъхне съседи чуват виковете за помощ на момчето, идват медици и техници. Изваждат велосипеда и правят опит да помогнат на детето.\r\n\"Беше изкривена едната гума – задната, явно е задействала блокировката, за да спре асансьора\", коментира пред \"\" Мартин Ковачев, съсед.\r\n\"Някаква нелепа случайност, която закача гумата по стената и някак си се завърта колелото вътре и го заклещва\", допълва го Николай Стоименов, асансьорен техник.\r\n\"Детето е докарано в спешното отделение без дишане, без сърдечна дейност. Колегите от \"Бърза помощ\" са пристигнали буквално за минути, защото блокът е много близо. Въпреки всичко то е интубирано още на място. Екип от 8 лекари, 4-ма от които реаниматори, започнахме опити за възвръщане на жизнените му функции, което продължи около 1 час и 10 минути. За съжаление, усилията се оказаха без резултат\", каза пред bTV директорът на болница \"Д-р Никола Василиев\" – д-р Александър Величков.\r\nВъпреки че инцидентът е изключително нелеп, прокуратурата образува досъдебно производство за смъртта, за да се изяснят всички детайли и да не остава никакво съмнение.\r\nПричините и обстоятелствата за смъртта на момчето фициално все още не са оповестени. Назначена е съдебномедицинска експертиза, която да покаже каква точно е причината за смъртта.\r\nДетето не е боледувало, казаха лекари, които са разговаряли с родителите на момчето. Аутопсията е приключила във вторник.\r\n\"Все още заключението на съдебномедицинската експертиза не е пристигнало при наблюдаващия прокурор, но аутопсията е показала категорично, че причината за смъртта е асфикция - задушаване.  Механизмът на настъпване на смъртта и другите подробности ще се напишат в експертизата. Няма никакви данни за насилствена смърт\", каза и говорителят на Окръжната прокуратура в Кюстендил прокурор Марияна Сиракова.\r\nАсансьорът бе запечатан още вечерта. Екип на Държавната агенция за метрологичен и технически надзор извършва проверка.\r\n\"Със съучениците на починалото дете в първия час в сряда ще работят психолози\", каза директорът на ОУ \"Св. св. Кирил и Методий\" Марияна Панчева, където детето е било чевъртокласник.\r\n\"Момчето беше много добро и възпитано дете. При нас дойде през март, премести се от друго училище. Всички го приеха радушно, защото беше лъчезарен, умен, вежлив. Нямам думи да изразя мъката си\", допълни Панчева.", "date": "2018.09.19", "title": "Нелепи обстоятелства с колело, нелепа смърт в... асансьора"}
{"url": "https://www.dnes.bg/blizak-iztok/2018/09/19/gibelta-na-il-a-preraboten-no-za-jalost-bezzashtiten.388234", "text": "Доналд Тръмп нарече извънредно печален инцидента с руския военен самолет Ил-20 над Средиземно море, пише \"Росийская газета\". \r\nАмериканският лидер говори на съвместна пресконференция с полския си колега Анджей Дуда във Вашингтон, посочва московският официоз.\r\nВ понеделник вечерта руският разузнавателен самолет бе обстрелян от ПВО на Сирия. Според министерството на отбраната в Москва израелски изтребители умишлено са създали опасна ситуация в района на Латакия и ВВС на Израел със сигурност са забелязали Ил-20, защото е захождал за кацане. Загинаха 15 руски военнослужещи, напомня изданието.\r\nРуското федерално следствие образува наказателно дело по случая, информира \"Росийская газета\".\n\n\n\n\n\r\n                    \n                    \n                Според военен летец, говорил пред \"Московский комсомолец\", в ситуацията, създадена от израелските изтребители, руският самолет не е имал шансове за спасение. По думите на експерта \"Ил-20 е същият като старичкия граждански бавнодвижещ се Ил-18. Малко преработен и натъпкан с радиоелектронна апаратура, той не може да прави никакви сериозни противоракетни маневри и за жалост е напълно беззащитен\".\n\r\nРуските военни би трябвало да хармонизират системите за разпознаване \"свой-чужд\" на своите самолети със сирийските средства за ПВО, смята наблюдателят Дмитрий Корнев, цитиран от \"Свободная преса\". \"От друга страна, доста вероятно е във въоръжените сили на Сирия да цари пълен хаос\", добавя той.\n\r\nРуските Въздушно-космически сили трябва да засилят защитата на военните обекти от въздушни заплахи, смята Франц Клинцевич от комисията по отбрана в горната камара на парламента, Съвета на федерацията, цитиран в \"Известия\". \n\r\nСпоред сенатора \"в днешните условия нито Русия, нито Израел нямат интерес от военна или дипломатическа ескалация в двустранните отношения\".\n\r\nМнението му споделя и Яков Кедми, бивш началник на израелската специална служба \"Натив\". По думите му Русия цели най-вече да гарантира сигурността на въоръжените си сили и ще изпрати в Сирия допълнителни средства за ПРО и ПВО, а може да промени и разположението им. Така ще може отчасти или изцяло да ограничи възможностите на израелските ВВС в сирийското въздушно пространство, смята разузнавачът.\n\r\nИзраелците се страхуват, че сега Москва ще реагира по-твърдо на ударите им по Сирия, отбелязва \"Комерсант\".\n\r\nРуският лидер Владимир Путин нарече \"верига от трагични обстоятелства\" събитията, довели до гибелта на Ил-20. По-рано министерството на отбраната хвърли вината върху Израел, защото сирийската ПВО свали самолета, целейки се в израелски изтребители, атакували военни обекти в Сирия. Израелците не се признаха за виновни, но поднесоха съболезнования. Думите на Путин и разговорът му с израелския премиер Бенямин Нетаняху след това поуталожиха страстите. Но президентът обеща, че Москва със сигурност ще предприеме ответни действия и \"всички ще ги забележат\", обобщава всекидневникът.\n\r\nСлед удара израелците се питат дали Русия ще наблюдава с предишното спокойствие действията им в Сирия. Израелският в. \"Аарец\" смята, че ако Русия реши да демонстрира твърд курс, тя ще ограничи свободата на действие на Израел в сирийското небе.\n\r\n\"Това е важен въпрос за Израел, тъй като иранците ще се стремят да използват всяка пауза в действията на нашите ВВС, за да увеличат контрабандата на оръжия за Ливан и да подкрепят военното им присъствие в Сирия\", цитира \"Комерсант\" материал от \"Аарец\".\n\r\n\"Израел явно не желае сега да си изостря отношенията с Русия, защото е сред губещите в сирийския конфликт\", коментира пред \"аргументи и факти\" политологът Алексей Пилко.\n\r\nВ самото начало еврейската държава не се обяви срещу режима в Дамаск, а после, щом се появи възможност за сваляне на президента Асад, Израел взе да контактува с опозицията, дори да я подпомага с оръжия. В крайна сметка обаче Асад победи. Бити са вече картите, на които залагаше Израел в сирийската война. В тази ситуация е странно да се кара с Русия, която има решаващо влияние в Сирия, обяснява аналитикът.\n\r\n\"Атмосферата е доста напрегната, звучат между другото и крайни изявления. Но темата ще бъде пратена в глуха линия\", прогнозира пред \"Взгляд\" бившият посланик на Израел в Москва Цви Маген.\n\r\nСпоред дипломата никоя от страните няма интерес двете да се карат. Той припомня, че Израел вече трета година информира Русия за възможни удари по обекти в Сирия. \"До момента нямаше инциденти, при все че от година и половина са нанесени близо 200 удара\", подчертава Маген.\n\r\nНе бива да забравяме и предупрежденията на руския министър на отбраната Сергей Шойгу, че действията на Тел Авив със сигурност ще предизвикат реакция. В социалните мрежи вече се правят предположения за евентуални ответни мерки от страна на Русия - от въвеждане на санкции срещу Израел до доставка на по-съвършени средства за ПВО на Сирия, например Ес-300, допълва \"Взгляд\".\n\r\n(БТА)", "date": "2018.09.19", "title": "Гибелта на Ил-а: Преработен, но за жалост беззащитен!"}
{"url": "https://www.dnes.bg/health/2018/09/19/kak-da-uskorite-rasteja-na-kosata.388191", "text": "Средно косата расте с по около 1 сантиметър на месец, при някои дами и по-малко. Това обаче не означава, че вие не можете да се опитате да стимулирате и по-бърз растеж на косата с няколко лесни и ефективни начини.\r\n\r\nЗдравословното хранене, което дава възможност на организма да се снабди с необходимите витамини и минерали, е ключът към здравата и силна коса. Богатите на омега-3 мастни киселини храни са изключително важни, тъй като те редуцират косопада и повишават гъстотата на косата.\r\n\r\nЕдва ли е изненада, че силната коса и здрав скалп са взаимносвързани. Невъзможно е скалпът ви да боледува или да не е добре подхранен и хидратиран, и да очаквате косата ви да расте буйна и гъста. Опитайте да стимулирате растежа като правите всеки ден 5-минутен масаж на скалпа.\r\n                    \n                    \n                ", "date": "2018.09.19", "title": "Как да ускорите растежа на косата?"}
{"url": "https://www.dnes.bg/za-da-se-razbirame/2018/09/19/4-te-taktiki-s-koito-da-si-vyrnete-bivshiia.388188", "text": "Колкото и болезнено да е за признаване, понякога самите ние сме причината половинките да ни зарежат. Не сте забравили бившия и искате да си го върнете. Вината за раздялата ви е била у вас. Все още го обичате, но не сте сигурни как да действате, за да се съберете отново. Вижте 4 тактики, с които може би ще успеете.\r\n\r\nВсеки има право да покаже, че се е променил или поправил. Поемете риска, дори да ви е страх от отхвърляне. Длъжни сте да опитате, макар да знаете, че сте сгрешили. Ако сте сигурни, че все още го обичате и искате да продължите взаимоотношенията си, няма какво да губите. Важно е обаче да го докажете, а не да го кажете само с думи.\r\n                    \n                    \n                \r\nТрудно е човек да се учи от собствените си грешки, защото първо трябва да си ги признае. Това е голям проблем за много хора. Понякога хората си пречат сами в усъвършенстването и взимането на поука, защото си внушават, че вината не е в тях. Осъзнаването и признаването на греховете ще ви помогне до голяма степен да се поучите от тях и да предотвратите повтарянето им.\r\nВ крайна сметка, хората грешат непрекъснато. Накарайте вашата половинка да ви разбере и да ви прости като му докажете, че сте се поучили от миналото.\r\n", "date": "2018.09.19", "title": "4-те тактики, с които да си върнете бившия!"}
{"url": "https://www.dnes.bg/politika/2018/09/19/shte-se-glasuvat-li-ostavkite-pone-dve-v-chetvyrtyk.388238", "text": "Дали в четвъртък парламентът ще разгледа оставката на вътрешния министър и назначаването на новия МВР шеф Младен Маринов не е ясно, тъй като президентът Румен Радев все още не е подписал указа за освобождаването му, макар от Президенството да уведомиха медиите, че документите по съгласувателната процедура вече са на бюрото на държавния глава.\r\nДвете оставки на регионалния и транспортния министър обаче ще бъдат гласувани от Народното събрание.\r\nКато точка първа за четвъртък в дневния ред на депутатите са посочени проекти на решения за персонални промени в Министерския съвет.\n\n\r\nТози път предложенията са отделни за тримата министри и в тях се предлага Народното събрание да освободи Николай Нанков като регионален министър и да избере на поста Петя Аврамова, да освободи транспортния министър Ивайло Московски и да назначи Росен Желязков, както и Младен Маринов да смени вътрешния министър Валентин Радев.\n                    \n                    \n                \r\n\"Ако днес бъде подписан указът за освобождаването на Младен Маринов като главен секретар, утре ще бъдат гласувани и трите оставки. Ако не бъде подписан, ще бъдат разгледани само двете, които не са свързани с указ\", обясни зам.-председателят на Народното събрание Емил Христов.\n\r\nОставките на тримата министри заради пътния ад край Своге, който отне живота на 17 души, трябваше да бъдат разгледани още през миналата седмица. \n\r\nИзненадващо обаче се оказа, че указът за освобождаването на Младен Маринов като главен секретар на МВР  не е подписан от държавния глава и това отложи промените в кабинета.\n\r\nТова забавяне породи напрежение между управляващите и президента. Държавният глава Румен Радев не подписва указа, тъй като смята, че не е спазен закона. \n\r\nСпоред премиера Бойко Борисов пък съгласувателната процедура за освобождаването на Младен Маринов от поста главен секретар на МВР е формална и няма нужда от съгласуване с президента.", "date": "2018.09.19", "title": "Ще се гласуват ли оставките? Поне две – в четвъртък"}
{"url": "https://www.dnes.bg/obshtestvo/2018/09/19/policiia-prokuratura-koi-e-otgovoren-za-psiharite.388235", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ стабилно състояние остава полицаят, който беше прострелян в София вчера. Той е настанен в \"Пирогов\", предстоят му операции. 34-годишният Георги Йовчев бе прострелян в главата от психично болен мъж.\r\nМайката на 21-годишния Христо Бръзицов повикала полицията, защото синът ѝ бил агресивен и имала нужда от помощ. Когато полицаите от Трето РПУ посетили адреса, младежът стрелял по майка си, но улучил униформения. Експертиза ще трябва да каже каква е диагнозата на Бръзицов, тъй като не е освидетелстван.\n\n\r\n\r\n                    \n                    \n                Отговорът на този въпрос от психиатъра д-р Веселин Герев и журналиста Стефан Ташев.\n\r\nД-р Герев посочи, че в случая не става въпрос за човек със стресова реакция, а за такъв с натрупан психичен проблем. И допълни - ако човек сам не прояви желание да лекува проблем, който осъзнава че има, никой освен органите за принуда не може да го задължи. \r\n \r\n\"Органите за принуда са съдът и прокуратурата. Това е много бавна процедура\", отбеляза д-р Герев пред .\r\nПсихиатърът допълни, че заради страх близките не искат да дават проблемни роднини за лечение в психиатрията. По думите му те дори изпълняват доста странни прищявки на тези хора, само и само да не предизвикат техния гняв.\r\n\"Диспансерите, които провеждаха наблюдение с районни психиатри и фелдшери, промениха своята структура. Станаха пасивна част в тази брънка на веригата\", отчете д-р Герев.\r\n\"Семейството дали е предупредило полицията, че човекът има оръжие? Ако този човек беше излязъл на улицата да раздава правосъди, какво щяхме да коментираме сега?\", попита от своя страна журналистът Стефан Ташев.\r\n\"Ако бъде освидетелстван няма как да бъде санкциониран. Ако този полицай беше загинал вчера, кой щеше да е виновен?! Тези случаи очевидно зачестяват, има сериозен проблем\", каза още Ташев.\r\nЗа финал на разговора д-р Веселин Герев алармира, че от стресови състояния страдат над 70% от активните хора по света.", "date": "2018.09.19", "title": "Полиция, прокуратура – кой е отговорен за психарите?"}
{"url": "https://www.dnes.bg/sofia/2018/09/19/chasti-ot-sofiia-ostavat-bez-voda-v-chetvyrtyk.388240", "text": "\"Софийска вода” временно ще прекъсне водоснабдяването в някои части на столицата\n\r\nОт 23:00 часа на 20 септември 2018 г. (четвъртък) до 09:00 часа на 21 септември 2018г. (петък), във връзка с подмяна на спирателен кран на ул. \"Андрей Сахаров\", жк. \"Младост\" 1  се налага спиране на водоподаването на клиентите на \"Софийска вода”, живеещи в: бл. 70, бл. 71, бл. 72, бл. 72А, бл. 73, бл. 75А, ул. \"Андрей Сахаров\" №25, №48, №50, №52, №56 , бл. 70А, ул. \"Андрей Сахаров\" №23.\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: пред бл. 71.\n                    \n                    \n                \r\nНа 20 септември 2018 г. (четвъртък), във връзка с подмяна на водомерен възел на ул. \"Пролет\", кв. \"Горубляне\", се налага спиране на водоподаването от 09:00 до 19:00 часа на клиентите на \"Софийска вода”, живеещи в района на: ул. \"Пролет\" и ул. \"Роса\"\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Пролет\" ъгъла с ул. \"Роса\".\n\r\nНа 20 септември 2018 г. (четвъртък), във връзка с монтаж на спирателен кран на ул. \"Иван Кралича\", кв. \"Бенковски\", се налага спиране на водоподаването от 09:00 до 19:00 часа на клиентите на \"Софийска вода”, живеещи в района на: ул. \"Иван Кралича \", ул. \"Хоризонт\", ул. \"Биримирски извор\"\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Иван Кралича \" ъгъла с ул. \"Биримирски извор \".\n\r\nНа 20 септември 2018 г. (четвъртък), във връзка с диагностика на уличен водопровод на ул. \"Христо Ботев\", с. Яна, се налага спиране на водоподаването от 10:00 до 18:00 часа на клиентите на \"Софийска вода”, живеещи в района на: бул. \"Ботевградско шосе\", ул. \"Васил Левски\", ул. \"Райна Княгиня\", ул. \"Старо Буховско шосе\"\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Васил Левски\" пред кметството.\n\r\nНа 20 септември 2018 г. (четвъртък), във връзка с подмяна на водомерен възел на ул. \"Христо Андонов\", кв. \"Суходол\", се налага спиране на водоподаването от 09:00 до 12:00 часа на клиентите на \"Софийска вода”, живеещи в района на: ул. \"Христо Андонов\" \n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Христо Андонов\" ъгъла с ул. \"Бели брод\".\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на \"Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n\"Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.09.19", "title": "Части от София остават без вода в четвъртък"}
{"url": "https://www.dnes.bg/notifikacii/2018/09/19/lyvovete-v-tejka-grupa-v-sofiia-vyzmojna-li-e-misiiata-im.388239", "text": "България ще играе срещу САЩ, Канада и Иран във втората групова фаза на световното първенство по волейбол за мъже. Срещите в софийската \"Арена Армеец\" са между 21 и 23 септември.\n\r\nЗадачата на нашите момчета обаче ще бъде изключително тежка, защото резултатите от първата групова фаза на шампионата се зачитат. Така САЩ има 13 точки, Иран е с 11, докато ние и Канада имаме по 9 точки.\r\nПо програма през 3-те дни в София четирите тима ще се срещнат всеки срещу всеки по веднъж, като за финалите в Италия ще се класира само победителят в групата. Шанс има и за втория, но място във финалната шестица в Торино ще получат двата най-добри втори от общо четирите групи досега.\r\nТова на практика означава, че дори и три победи не гарантират класиране на момчетата на Пламен Константинов за финалите.\r\n", "date": "2018.09.19", "title": "\"Лъвовете\" в тежка група в София, възможна ли е мисията им?"}
{"url": "https://www.dnes.bg/politika/2018/09/19/atanas-shmidt-bylgarinyt-v-bitka-za-posta-na-iunker.388237", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nГрупата на \"Зелените\" в Европейския парламент представи четирима кандидати за поста председател на Европейската комисия. В списъка с претендентите на Жан-Клод Юнкер е и българинът Атанас Шмидт. \r\n\"Аз съм международен секретар в Зелената партия. Имам дългогодишен опит в международната дейност на партията, имам опит на местно ниво, на парламентарни избори. С годините човек показва, че може да работи в политиката и изгражда доверие. Мога да говоря няколко езика, което е голямо предимство в ЕС\", заяви Шмидт пред .\r\nПо думите му битката ще е много голяма, а противниците му в нея са \"лъвове\". Той обаче отчита този факт като много позитивен. Атанас Шмидт определи шансовете си като много добри. \r\n                    \n                    \n                \"От България ще търся 100% подкрепа, знам че това ще е трудно. Моята кандидатура е голям успех за България\", категоричен бе кандидатът за наследник на Юнкер.\r\n\"Постът на Юнкер се предлага от Европейския съвет. Не съм предложен от българското правителство в Европейския съвет като кандидат. Битката в момента е в Европейската зелена партия. Възможно е съвсем други кандидати да бъдат номинирани\", обясни Шмидт.\r\n ", "date": "2018.09.19", "title": "Атанас Шмидт – българинът в битка за поста на Юнкер"}
{"url": "https://www.dnes.bg/stranata/2018/09/19/myj-se-prostrelia-s-gazov-pistolet-v-glavata-dobre-e.388247", "text": "44-годишен мъж се е прострелял сам с газов пистолет в главата. Той е приет в Отделението по реанимация на МБАЛ \"Д-р Иван Селимински\" - Сливен, където е стабилизиран, съобщиха от лечебното заведение.\r\nНаправените изследвания показват, че няма проникване в главата. Пациентът е с дифузна травма. \r\nТази сутрин той е в съзнание и няма опасност за живота му.\r\nПрез изминалото денонощие спешна помощ в болницата са потърсили 39 души, сред които е 8-годишно момче с мозъчно сътресение, блъснато от лек автомобил.", "date": "2018.09.19", "title": "Мъж се простреля с газов пистолет в главата, добре е!"}
{"url": "https://www.dnes.bg/sofia/2018/09/19/protest-stolichanin-plati-parking-s-42-kila-stotinki.388241", "text": "Столичанин избра да плати годишния си абонамент за паркиране в центъра на София с 42 килограма стотинки.\r\nТой направи това в знак на протест срещу Центъра за градска мобилност.\r\nПричината за гнева му е, че освен за собствения си автомобил, Милен Милушев трябва да плаща и за служебния, който ежедневно оставя близо до дома си в квартал \"Лозенец\", съобщи Нова тв.\r\nМъжът дължи общо 300 лева - 100 за личния си автомобил и 200 - за служебния.\r\nМашина брои жълтите стотинки повече от  час.", "date": "2018.09.19", "title": "Протест: Столичанин плати паркинг с 42 кила стотинки"}
{"url": "https://www.dnes.bg/knigi/2018/09/19/burgas-istanbul-balkanska-rapsodiia-na-mariia-kasimova.388249", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЖурналистът Мария Касимова издава дебютен роман - \"Балканска рапсодия\". Действието в книгата се развива предимно в два града - Бургас и Истанбул. Базирана е на семейна история.\r\nВ студиото на \"България сутрин\" авторката разказа, че това е нейна идея отпреди 20 години, но е имала нужда да натрупа повече опит и да тренира да облича емоционалната си памет в картини, които да говорят нещо на хората.\r\n\"За мен беше голямо предизвикателство. Аз владея думите, но не очаквах, че ще ми бъде толкова трудно да ги владея по този начин\", сподели пред Касимова.\r\nПо думите ѝ в романа става дума за любов, но не е любовен роман, а книга за любовта между хората. Авторката сподели още, че се надява да има и продължение.\r\nПремиерата на книгата ще бъде 25 септември в НДК от 19 часа, а входът е свободен.\r\n ", "date": "2018.09.19", "title": "Бургас, Истанбул - \"Балканска рапсодия\" на Мария Касимова"}
{"url": "https://www.dnes.bg/obshtestvo/2018/09/19/vinetkata-ne-e-prezaverena-no-ne-e-iztekla-niama-da-ima-globa.388221", "text": "На водачите, които карат с неизтекла, но непрезаверена хартиена винетка след въвеждане на електронните стикери няма да бъде налагана глоба. Тези водачи няма да бъдат регистрирани като нарушители, съобщи председателят на Агенция “Пътна инфраструктура” инж. Светослав Глосов. \n\r\nВместо това, ако спрат шофьора, проверяващите на място ще преобразуват стикерите в електронни, като ще въвеждат данните за автомобила в електронната система на АПИ.\n\n\n\r\nВодачите обаче ще имат възможност и да трансформират старите стикери, които остават валидни след 1 януари 2019 г., в близо 1000-ата разпространителски пункта, както и на някой от новите 500 терминала за продажба на винетки, обясни Глосов, цитиран от „Труд“. Това ще може да стане и онлайн, чрез специален сайт или мобилно приложение.\n                    \n                    \n                \r\nЦената на новите винетки ще бъде определена с решение на Министерски съвет, но се очаква новият уикенд талон да струва около 10 лева, обяви още инж. Глосов. Той бе категоричен, че досегашните цени на винетките за леките коли ще останат непроменени през 2019 г. \n\r\nТака шофьорите ще продължат да плащат по 15 лв. за седмица, 30 лв. за месец и 97 лв. за година.\n\r\nНовите електронни винетки ще могат да се купуват от терминали с кредитна или дебитна карта. На тях обаче водачите няма да могат да плащат с пари в брой, стана ясно по време на представяне на новите терминали в София. Устройствата ще позволяват обслужване на 8 езика. Те ще бъдат разположени както на гранично-пропусквателните пунктове, така и на главните пътни артерии в страната, обясни инж. Глосов. \n\r\nЕлектронни винетки ще могат да се купуват и от досегашните близо 1000 разпространителски пункта – бензиностанции и областни пътни управления. Системата ще позволява плащане и през сайт в интернет, както и чрез мобилно приложение за GSM-и.\r\n ", "date": "2018.09.19", "title": "Винетката не е презаверена, но не е изтекла? Няма да има глоба!"}
{"url": "https://www.dnes.bg/notifikacii/2018/09/19/izpitanie-za-duha-i-tialoto-55-km-v-planinata-za-17-godishniia-viktor.388200", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДа бягаш през Мусала и Мальовица в Рила – предизвикателство, което изправя тялото и духа пред невъобразими трудности. Опитни бегачи се впускат в спортната надпревара, а целта е една единствена – победа.\r\nКакво се случва, обаче, когато едно 17-годишно момче реши да се включи в най-високото планинско бягане на Балканския полуостров – Adventure Sky Run, в което взимат участие състезатели от различни държави. Рамо до рамо се изправят на старта и всеки един от тях има план, който не споделя с никого, но се надява да проработи.\r\nВиктор Илиев е най-младият участник в надпреварата. Момчето се занимава активно със спорт – плува, тренира баскетбол, снукър. По ултрамаратоните го пали негов приятел.\r\n                \n                \"Той участва в едно състезание, аз исках медал като неговия, така започна всичко…\" - разказва Виктор пред камерата на предаването \"Директно\" по телевизия .\r\nИ така младежът се впуска в предизвикателството. Превръща се в най-младият участник сред бегачите и финишира. Преминава трасето от над 55 км и финишира като един от фаворитите на публиката. Виктор се състезава с някои от най-добрите спортисти у нас – имена от ранжа на Антония Григорова и Божидар Антонов.\r\n\"На финала си мислиш как ще си починеш, как ще се наядеш. Веднага след като се наспиш, обаче, започваш да мислиш кое ще е следващото ти състезание – кое ще е по-дългото, по-трудното, с повече денивелация\", разказва младежът.\r\nДва ултрамаратона са достатъчни уроци по респект към планината. Момчето разказва, че абсолютно всичко може да се случи, ако не си достатъчно подготвен.\r\n\"Ако не вярваш в себе си, много трудно можеш да завършиш състезанието. Голяма част от победата се дължи на психика, не на физическа подготовка\", разказва 17-годишният Виктор.", "date": "2018.09.19", "title": "Изпитание за духа и тялото! 55 км в планината за 17-годишния Виктор"}
{"url": "https://www.dnes.bg/notifikacii/2018/09/19/maskirani-nahluha-v-rojenskiia-manastir-tyrsili-imane.388222", "text": "Въоръжен обир в Роженския манастир. Нападателите са успели да избягат и се издирват.\r\nОколо 20:00 часа снощи маскирани и въоръжени лица нахлули в черквата на светата обител, съобщи .\r\nТе нападнали свещеника и го завързали. Той не е пострадал, а след първоначалния шок разказал на полицията, че 4-мата нападатели са взели само телефона му. По непотвърдена информация има и откраднати икони.\r\nСлед като го завързали и запушили устата му, започнали да копаят в стената, въоръжени с кирки и копачи.\r\nПолицейският оглед е установил дупка в стената под една от иконите. Предполага се, че мъжете са търсили имане, за което се разказват легенди в района.\r\nУниформените в Петрич и Сандански са на крак в търсене на четиримата мъже. Правят се проверки на автомобилите по трасето. Преглеждат се и камерите в манастира.\r\n ", "date": "2018.09.19", "title": "Маскирани нахлуха в Роженския манастир, търсили имане"}
{"url": "https://www.dnes.bg/notifikacii/2018/09/19/aleksandyr-karelin-na-51-sibirskata-mechka.388139", "text": "\n\r\nНа 19 септември рожден ден празнува легендарният руски състезател в класическата борба Александър Карелин. Роден през 1967 година в Новосибирск, СССР, неговата успешна кариера при мъжете започва през 1988 година, когато руснакът става европейски, а малко по-късно и олимпийски шампион от игрите в Сеул.\n\r\nВ своята изпълнена с успехи кариера Карелин има 3 олимпийски титли, става 9-кратен световен шампион (1989, 1990, 1991, 1993, 1994, 1995, 1997, 1998, 1999), 12-кратен европейски шампион, сребърен медалист от олимпийските игри в Сидни (2000), младежки световен шампион (1988), многократен шампион на СССР и Русия.\n\r\n\n                \n                \r\nБъдещият борец се ражда внушителните за бебе 5.5 килограма.\n\r\nОще от малък се запалва по спорта, като тренира бокс, вдигане на тежести, волейбол, баскетбол и ски. През 1981 година обаче влиза в залата за борба и открива, че това е неговият спорт.\n\r\nНито един борец не успява да победи Карелин в големи състезания цели 12 години – от 1988 година до 2000 година, когато легендата изненадващо губи финала на олимпийските игри в Сидни от американеца Рулон Гарднър.\n\r\nКарелин поставя ненадминат рекорд в борбата – в цялата си кариера той има на тепиха 887 победи и само 2 загуби.\n\r\nДевет месеца преди олимпиадата в Сидни Карелин участва на шампионата на Русия болен и в една от срещите си се бори на тепиха с температура от 40 градуса. Въпреки това той помита противника си, но получава травма в гръбначния стълб, последвана от допълнителни усложнения. За негово съжаление тази травма остава неизлекувана до Олимпиадата и може би му коства златния медал на четвърта поредна Олимпиада.\n\r\nВ активните му състезателни години е наричан \"Сибирската мечка\" заради неговата огромна сила, с която се справя с противниците.\n\r\nМеждународната федерация по борба (ФИЛА) обяви Карелин за най-великият спортист в класическата борба за XX век.\n\r\nДепутат е в Държавната дума на Русия (1999, 2003, 2007), кандидат на науките (1998), доктор на науките (2002) (педагогика).\n\r\nАлександър Карелин е почетен жител на град Новосибирск.", "date": "2018.09.19", "title": "Александър Карелин на 51: \"Сибирската мечка\""}
{"url": "https://www.dnes.bg/notifikacii/2018/09/19/dvete-korei-dogovoriha-iadreno-razoryjavane.388225", "text": "Севернокорейският лидер Ким Чен Ун и южнокорейският президент Мун Дже Ин подписаха обща декларация във втория ден от срещата си в Пхенян.\n\r\nПо-късно министрите на отбраната на двете страни подписаха военно споразумение за понижаване на напрежението на Корейския полуостров, посочва ДПА, цитирана от БТА.\n\r\nНа обща пресконференция Мун Дже Ин каза, че Ким се е съгласил да се предприемат конкретни стъпки към ядрено разоръжаване и севернокорейските ядрени инсталации да се демонтират за постоянно в присъствието на международни експерти.\n\r\nКНДР ще закрие ядрения си реактор в Йонбьон и ще демонтира напълно ракетния полигон Точхан Ри, отбеляза Мун, цитиран от ТАСС.\n\r\nЮгът и Северът се договориха да превърнат демилитаризираната зона на границата си в зона на мир и разцвет, каза президентът. Сред мерките за намаляване на напрежението той спомена предстоящото създаване на общ комитет, включващ представители на военното командване на двете страни.\n                \n                \r\nДвете Кореи се разбраха да премахнат всички опасности, които могат да предизвикат война на полуострова, каза президентът. \"Пълното ядрено разоръжаване ще настъпи в недалечно бъдеще\", допълни той.\n\r\nМун каза също, че севернокорейския ръководител ще посети Сеул вероятно до края на годината.\n\r\n\"Обещах на президента Мун Дже Ин да отида в Сеул в в близко бъдеще\", заяви на свой ред на пресконференцията Ким Чен Ун, цитиран от Франс прес.\n\r\nМун изрази надежда за скорошно възобновяване на диалога между КНДР и САЩ.", "date": "2018.09.19", "title": "Двете Кореи договориха ядрено разоръжаване"}
{"url": "https://www.dnes.bg/cars/2018/09/19/bylgarinyt-izbira-da-pytuva-s-kola-kato-v-celiia-es.388224", "text": "Българите масово предпочитат пътуването с автомобили в ежедневния си бит или за туризъм, сочат данни от анализ на Евростат, посветен на провеждащата се в момента европейска седмица на мобилността, която продължава до 22 септември.\n\r\nКолата е доминиращата форма на вътрешен транспорт във всички държави-членки в сравнение с пътуванията с влак или автобус, отчита европейската статистика, като данните са за 2016 г. \n\r\nПрез въпросния период пътуването с кола е представлявало 83 на сто от пътникокилометрите в ЕС в сравнение с 9 на сто пътуване с автобуси и 8 на сто с пътуванията с влакове.\n\r\nОколо 84 на сто от българите са предпочитали да пътуват с кола, 14 на сто са били пътуванията на българите с автобусен превоз и едва 2 на сто - с железопътен транспорт, показват данните на Евростат, цитирани от БТА.\n                    \n                    \n                \r\nОсвен това днешният 19 септември е определен и като Европейски ден без смърт на пътя, като идеята е да се повиши осведомеността на хората относно безопасността по пътищата.\n\r\nПо данни на МВР до вчера - 18 септември т.г., по пътищата в страната у нас са загинали 436 души при общо 682 загинали през 2017 г. и 8 680 ранени.\n\r\nСтраната ни е лидер в ЕС по брой загинали при ПТП на 1 милион души, като европейската статистика сочи, че средно у нас през 2016 г. са загивали 99 души на 1 милион при среден показател за ЕС - 50 загинали на милион души.\n\r\nНай-много с автомобили пътуват жителите на Литва\n\r\nАнализът на Евростат подрежда и своеобразна класация за това кои нации в ЕС какъв вид транспорт са предпочитали за пътуванията си през 2016 г.\n\r\nНай-висок дял са били пътуванията с автомобил сред гражданите на Литва - 90 на сто, следвани от Португалия - 89 на сто и Великобритания - 87 на сто.\n\r\nПътуването с автобус е било най-предпочитано от гражданите на Унгария - 22 на сто, Кипър - 19 на сто и Естония - 18 на сто.\n\r\nПътуването с влак е било доминиращо за гражданите на Австрия - 12 на сто, Холандия - 11 на сто и Франция - 10 на сто.\n\r\nЕвропейската седмица на мобилността се провежда за 17-ти пореден път и в нея са включени над 2 400 града и близо 50 страни в света\r\nОсвен това 2018 година е обявена за \"Годината на мултимодалността\", а темата на тазгодишната Европейска седмица на мобилността е: \"Смесете и се движете!\". Идеята е да се насърчат хората да видят как техните ежедневни нужди от пътуване могат да бъдат посрещнати по-ефективно, по-рентабилно и по-приятно чрез смесване на транспортните режими, допълва анализът на Евростат.\n\r\n ", "date": "2018.09.19", "title": "Българинът избира да пътува с кола – като в целия ЕС"}
{"url": "https://www.dnes.bg/index/2018/09/19/chestnost-ili-100-000-germanec-vyrna-zlatni-kiulcheta.388223", "text": "Германец, който намерил три златни кюлчета в кухненски шкаф втора ръка, преценил, че честността струва повече от 100 000 долара, каквато е паричната им равностойност, и ги предал на властите, съобщи ДПА.\r\nЗлатото тежало 2,5 кг. То било оценено на 83 500 евро (97 500 долара). \r\nМъжът намерил кюлчетата, увити в плик и скрити зад чекмедже в кухненския шкаф, който купил втора ръка. Вероятно са седели там десетилетия.\r\nОткрилият ги има право на награда от 2500 евро, казаха от министерство на вътрешните работи в Бремен. \r\nПолицията установи, че шкафът е принадлежал на богат възрастен човек, който е прекарал живота си в едно жилище. Той починал през март и вещите му били разпродадени.\r\n/БТА/\r\n ", "date": "2018.09.19", "title": "Честност или $100 000? Германец върна златни кюлчета"}
{"url": "https://www.dnes.bg/eu/2018/09/19/es-i-ostrovyt-sa-blizo-do-sporazumenie-za-brexit.388226", "text": "Великобритания и Европейският съюз са близо до споразумение за Brexit, но и двете страни трябва да проявят добра воля и решителност, за да се избегне хаотична раздяла и да се осигури близко бъдещо партньорство, пише британския премиер Тереза Мей в днешния брой на германския вестник \"Ди Велт\".\n\r\nБлизо сме до постигането на добре организирано излизане от ЕС, което е ключово за изграждането на близко бъдещо партньорство, отбеляза Мей, цитирана от Ройтерс.\n\r\nЗа довеждането на процеса до успешен край ЕС трябва да промени позицията си, както направи Великобритания. Нито една от страните не бива да иска неприемливото от другата като например въвеждането на външна митническа граница между различни части на Обединеното кралство.\n                    \n                    \n                \r\nДнес и утре лидерите от ЕС се събират в австрийския град Залцбург за преговори, които британският министър за Brexit-а Доминик Рааб определи като крайъгълен камък.\n\r\nРааб каза, че британското правителство се придържа към предложението си за граница между британския район Северна Ирландия и членуваща в ЕС Ирландия след Brexit - една от основните пречки за постигането на споразумение.\n\r\nВчера главният преговарящ от ЕС за Brexit Мишел Барние каза, че Евросъюзът е готов да подобри предложението си към Великобритания за допълнително подсигуряване при управлението на ирландската граница след раздялата. Барние каза, че срещата на върха на ЕС през октомври ще бъде \"моментът на истината\" за преговорите за Brexit-а. Според него тя ще покаже дали ще има споразумение или не.\r\n ", "date": "2018.09.19", "title": "ЕС и Островът са близо до споразумение за Brexit"}
{"url": "https://www.dnes.bg/index/2018/09/19/receptata-dnes-keks-s-kakao-i-krema-sirene.388135", "text": "\r\n200 г крема сирене\r\n200 г краве масло\r\n5 яйца\r\n1 бакпулвер\r\n1 ч. л. ванилова захар\r\n200 г захар\r\n300 г брашно\r\nКакао\r\n\r\n \r\nМаслото и захарта се разбиват до еднородна смес. Добавя се крема сиренето и се разбива отново. Прибавят се едно по едно яйцата, като се бърка постоянно. В брашното се смесват ванилията и бакпулвер, добавят се при яйцата и се разбърква отново. \r\n \r\nВ намазана с масло и поръсена с брашно форма за кекс се сипва тестото, като оставите малко от него. Към оставеното тесто добавете малко какао, разбъркайте и сипете във формата. Пече се в предварително загрята на 150 градуса фурна с вентилатор за около 1 час и 10 мин. \r\n\r\n", "date": "2018.09.19", "title": "Рецептата Dnes: Кекс с какао и крема сирене"}
{"url": "https://www.dnes.bg/video-prognoza/2018/09/19/i-dnes-liatno-vreme-no-i-dyjdove-se-zadavat-koga.388229", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДнес в цялата страна ще бъде предимно слънчево. Временни заоблачавания ще има главно над Източна България и по Черноморието. На места температурите ще достигнат до 30° .\n\r\nОчакват се от 22-23° по крайбрежието на морето. Вятърът по Черноморието е умерен от североизток. Морската вода е с изравнени температури с въздуха.\n\r\nПрез цялата седмица времето ще е подходящо за разходки в планината, като събота ще бъде най-горещо.\n\r\nВ неделя се очаква да има застудяване и температурите ще паднат от 28-33° на 22-27°. Ще има повече облаци, а на места в Североизточна България ще превали. \n\r\nЕсенни стойности на температурите можем да очакваме в средата или края на следващата седмица.\n                \n                \r\n\"Септември ще бъде по-топъл от обичайното. Октомври и ноември се очертава да бъдат с температури близки до нормите\", обясни синоптикът на  Симеон Матев.", "date": "2018.09.19", "title": "И днес лятно време, но и дъждове се задават. Кога?"}
{"url": "https://www.dnes.bg/politika/2018/09/19/buria-v-chasha-voda-i-vse-pak-moje-li-bez-ukaz-marinov-da-oglavi-mvr.388244", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПрезидентската институция срещу Министерския съвет и един неподписан указ за освобождаване на главния секретар на МВР Младен Маринов са основната тема на напрежението между Румен Радев и Бойко Борисов.\r\nПремиерът иска държавният глава да освободи Маринов от поста, за да може бившият шеф на СДВР да стане вътрешен министър. Радев обаче не го прави, защото иска да се спазят законовите процедури.\r\nСпоред професора по конституционно право Георги Близнашки парламентът може да гласува кандидатурата на Младен Маринов за министър на вътрешните работи и без президентския указ.\n\n\n\n\r\n                    \n                    \n                \"В крайна сметка става дума за буря в чаша вода, няма особена драма, ще се изживее до няколко дни\", каза професорът и бивш служебен премиер пред .\r\nБившият премиер и кмет на София Стефан Софиянски пък е на мнение, че напрежение между институциите, за каквото се говори много в последно време, въобще няма.\r\n\"Нито едните бързат, нито другите. Нито правителството бърза да направи промените, всичко е в едно спокойно темпо. Нито президентът бърза да подпише указа и по-скоро има едно съвпадение на позициите в момента\", заяви Софиянски.\r\nТой се аргументира като обясни, че ако правителството искаше да направи бързо промените, то двама от министрите вече щяха да са избрани. По думите на Софиянски кабинетът на Бойко Борисов показва управленска немощ.\r\nБившият столичен кмет коментира и често споделяното мнение в публичното пространство, че липсва алтернатива на това правителство.\r\n\"Няма алтернатива, защото БСП и ГЕРБ са огледални партии\", категоричен бе Софиянски.\r\nСпоред проф. Георги Близнашки пък сега има ново явление, което влияе на управлението и това е олигархията. По думите му тя стои над партийните борби, но дирижира политическия живот в страната.", "date": "2018.09.19", "title": "Буря в чаша вода, и все пак: Може ли без указ Маринов да оглави МВР?"}
{"url": "https://www.dnes.bg/politika/2018/09/19/podpisa-ukaza-prezidentyt-rumen-radev-pusna-marinov-za-mvr-to.388253", "text": "Президентът Румен Радев е подписал указа за освобождаването на Младен Маринов от поста главен секретар на МВР, съобщиха от прессекретариата на държавния глава.\r\nУказът е подписан, след като по-рано днес бяха внесени необходимите съгласувателни документи за неговото освобождаване от заемания пост, допълниха от Президентството.\n\n\n\r\nПовече от седмица \"Дондуков\" 1 и 2 бяха в остър спор кой как си е свършил работата по освобождаването на досегашния главен секретар, който бе номиниран да оглави МВР, на мястото на подалия оставка Валентин Радев, който пък сдаде поста след трагедията край Своге, при която загинаха 17 души.\r\n                    \n                    \n                Държавният глава настояваше, че Министерският съвет не е спазил законовите процедури и той не е бил информиран за този ход, нито пък освобождаването на Маринов е било съгласувано с него.\r\nПремиерът му отвърна, че не е нужна съгласувателна процедура, защото самият Маринов сам е пожелал да напусне поста. Подобен ход се правел само тогава, когато МС предлага на президента да назначи някого, което в случая отсъства.\r\nВ крайна сметка, след продължилите медийни престрелки, днес Румен Радев подписа указа и това отваря възможността още утре правителството да има нови трима министри, след като преди това депутатите отстранят Ивайло Московски, Валентин Радев и Николай Нанков и на тяхно място одобрят Росен Желязков, Младен Маринов и Петя Аврамова.", "date": "2018.09.19", "title": "Подписа указа! Президентът Румен Радев пусна Маринов за МВР-то"}
{"url": "https://www.dnes.bg/stranata/2018/09/19/da-prevyzpitame-shofiori-peshehodci-da-sprem-smyrtta-na-pytia.388236", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗагиналите на пътя са част от черна статистика, която не спира да тегне над страната ни. Пътните инциденти сякаш са все повече, а безопасността все по-рядка. Нарушение на правилата, обаче, не извършват само шофьори, но и пешеходци.\r\nЗа трета поредна година в България се провежда Европейски ден без загинали на пътя. Целта на инициативата е да се намалят смъртните случаи и тежките травми, получени при ПТП-та. В каузата се включиха всички полицаи и \"Пътна полиция\", както и TISPOL.\r\nТова е и част от европейската седмица на мобилността, която се провежда от 16 до 22 септември.\r\nМария Ботева, която е инспектор от \"Пътна полиция\", сподели в ефира на , че органите на реда получават подкрепа от много областни администрации, общински звена и медии. Много училища и детски градини също са съпричастни.\r\n                    \n                    \n                От полицията предлагат хората да комбинират транспортите и да се придвижват по най-безопасния начин. Ако смятат да говорят по телефона дълго време, да си наемат шофьор или да се движат с градски транспорт, така че да не попадат в ситуации да бъдат глобявани.\r\nВъпреки патрулите на пътя обаче, хората продължават да извършват нарушения не само като шофьори, но и като пешеходци.\r\n\"Ние сме далеч от мисълта, че в този ден ще успеем да превъзпитаме всички. По-голямата част от хората, които спазват светофарите, го правят защото виждат патрулите на \"Пътна полиция\", коментира Мария Ботева.\r\nНа много места в страната ще има патрули, които ще помагат на пешеходците да минават през пешеходните пътеки и на опасните кръстовища, а в София от 10 ч. в Южния парк над 500 ученици ще бъдат обучени да оказват първа помощ.", "date": "2018.09.19", "title": "Да превъзпитаме шофьори, пешеходци... Да спрем смъртта на пътя!"}
{"url": "https://www.dnes.bg/stranata/2018/09/19/asansior-propadna-v-burgas-postradaha-trima-dushi.388251", "text": "Трима строителни работници са пострадали в Бургас, след като пропаднаха с асансьор, съобщи говорителят на МВР Бургас Цветелина Рандева. \r\nИнцидентът е станал на територията на частна фирма за стъклопакети на ул. \"Инустриална\" тази сутрин.\n\r\nРаботниците се качили в асансьор на една от сградите заедно с пакети стъкла. При падането на асансьора стъклата се счупил и ги наранили. \r\nТри линейки веднага са откарали пострадалите в УМБАЛ Бургас, където в момента се уточнява степента на нараняванията им.\r\nТова е вторият по-сериозен инцидент с асансьори тази седмица. В понеделник дете почина при нелеп инцидент, след като се качи в асансьор с велосипеда си, който го затисна и задуши.", "date": "2018.09.19", "title": "Асансьор пропадна в Бургас – пострадаха трима души"}
{"url": "https://www.dnes.bg/pr/2018/09/19/iz-lovnite-poleta-na-nasluka-lov-ribolov-sport-2018.388256", "text": "\nЧе е незаменимо да излезеш с дружинката на лов и да се заредиш с приятни изживявания, няма спор. А сега да си представим, че има място, на което хем да срещнем много приятели и нови съратници, хем да изберем правилното ново оръжие и муниции, хем да си изкараме подобаващо.\r\nВсъщност това място съществува. Това е добре познатото ни изложение \"Наслука-лов, риболов, спорт\". Неговото 26-о поредно издание ще се проведе в Интер Експо Център от 26 до 29 септември. И ще ни представи страхотната възможност да се запознаем с любимите си ловни и спортни оръжия, риболовни принадлежности и туристическа екипировка.\r\n\r\n                \n                Наситените с участници изложбени площи обещават богат избор от продукти за всеки. Сред тях ще бъде ловният полуавтомат на Vincenzo Bernardelli. Изящно изработено, надеждното оръжие е с двупозиционно газово бутало за лесна смяна от леки на тежки патрони. Изложителите ще се погрижат и за точния ни мерник. Бинокли, монокли, зрителни тръби и аксесоари ще открием на щанда на Оптикрон България. Измежду предложенията ще открием оптика Vortex Crossfire ІІ 3-9x40, представена ни от АйЕсДи.\r\nС голямото разстояние от окуляра до зеницата на окото, многослойни лещи и възможност за регулиране на настройките, тя е безкомпромисна. Безспорен е интересът към петте нови модела пушки с болтов механизъм от линията SAUER 100.\r\nВ списъка откриваме и продуктите на Tracitive - GPS устройства за кучета, предложени от Мавесто. Разбира се, неотменим елемент от екипировката ни е ножът. Десетките изложители обещават да ни предложат богат списък от алтернативни предложения. Сред тях попадат тези на ЧУНЧЕ. А Hunter George ще ни предложи богатство от изделия и аксесоари от естествена кожа – калъфи, раници, патрондаши, ремъци и други.\r\n\r\nИ тъй като за придвижването ни и силно пресечените терени се нуждаем от надеждно оборудване, трябва да екипираме превозните си средства. На „Наслука, лов, риболов, спорт“ 2018 ще открием лебедки, въздушни блокажи и аксесоари за офроуд от Пауър Уинч България, гуми, джанти и аксесоари от Агрина ЕООД, както и много други. Със сигурност погледите ни ще привлекат и предложенията на KayakShop, сред които са каяците с MirageDrive система за задвижване.\r\n\r\nТе са с красив външен вид, лесни са за управление и носят характера на своя притежател. Да, това са лодките, които ще откриев на \"Наслука-лов, риболов, спорт\" 2018. Сред плавателните съдове от Meggacraft откриваме компактната MeggaCraft 360 S. С V-дъно и лек корпус, тя се нуждае от двигател с мощност от едва 8-15 к.с. или просто обикновени гребла, за да бъде задвижвана.\r\nЗа риболова, преключенията и ваканциите откриваме PEGAZUS 560 TOP FIHER. Лодката може да се управлява както отвън, така и отвътре, благодарение на подвижната си колона за контрол. Посетителите ще бъдат свидетели и на официалното представяне на надуваемите лодки POLAR BIRD.\r\nИзложението ще ни даде възможност и да посетим отново Международната киноложка изложба, в която български и чуждестранни любимци ще се включат с четириногите си любимци. Ценителите ще могат да се насладят и на изящна диорама, както и на изложбата, организирана от Националното ловно-рибарско сдружение „Съюз на ловците и риболовците в България“.\r\nНачалото на есента със сигурност ще бъде изпълнено с много адреналин и приятни емоции. Поднесени от 26 до 29 септември и благодарение на ежегодното изложение \"Наслука-лов, риболов, спорт\" в Интер Експо Център.", "date": "2018.09.19", "title": "Из ловните полета на \"Наслука-лов, риболов, спорт\" 2018"}
{"url": "https://www.dnes.bg/stranata/2018/09/19/ovcete-v-boliarovo-umreli-ot-preiajdane.388246", "text": "Овцете в Болярово умрели от преяждане, а не от чума. Това твърдят собствениците на 11-те животни, които са починали в рамките само на пет дни в стопанството им.\r\nСтава въпрос за същото стопанство, в което бяха открити положителни проби за чума. \r\nВчера от БАБХ сезираха прокуратурата, че ветеринарите вече втори месец не могат да влязат в зоната, за която има лабораторни резултати за чума по дребните преживни животни. Експертите били заплашвани от собствениците и не били допуснати до фермата, за да извършат почистване и дезинфекция.\n\n\n\n\r\nСпоред собственичката Ани Петрова една част от животните ѝ влезли под заграждението на мястото, където се съхранява жито, и така се стигнало до преяждането.\r\n                    \n                    \n                \"По частен ред със специалист патоанатом установихме, че това е причината за смъртта\", настоя Петрова пред bTV.\r\nПо думите ѝ тя още на 14 септември е сигнализирала за първите три починали животни, но ветеринарите не ѝ помогнали.\r\nСпоред Ани Петрова тя винаги е позволявала на властите да вземат втора проба за чума от овцете ѝ, но само при условие, че заповедта за евтаназията им, издадена след първите проби, бъде обявена за нищожна.\r\n\"Изгубила съм всякакво доверие във ветеринарите. В момента, в който влязат уж за кръвни проби, не знам какво ще направят\", коментира Петрова.", "date": "2018.09.19", "title": "Овцете в Болярово умрели от... преяждане "}
{"url": "https://www.dnes.bg/health/2018/09/19/7-te-polzi-za-zdraveto-ot-ceilonskiia-chai.388186", "text": "Наименованието на цейлонския чай идва от Цейлон – името на Шри Ланка до 1972 година. Климатичните условия в страната са много подходящи за отглеждането на този вид чай, който се предлага в три варианта – черен, бял, зелен.\r\nЧерният цейлонски чай има мек, приятен вкус, напомнящ на цитрусовите плодове. Зеленият е по-пикантен, ароматен и има по-високо съдържание на антиоксиданти. Белият цейлонски чай е най-скъп, защото се обработва изцяло на ръка и изисква много слънце.\r\nЗа какво помагат и трите вида цейлонски чай? Какви са неговите здравословни ползи?\r\nОтслабване\r\nЕдно от най-хубавите неща на цейлонския чай е неговата способност да стимулира метаболизма, което го прави чудесен инструмент за онези, които се борят с килограмите.\r\n                    \n                    \n                Повишава имунитета\r\nЦейлонският чай помага на имунната система да работи добре, благодарение на антиоксидантите в него. Те намаляват оксидативния стрес, влияещ върху имунитета.\r\nПодкрепя здравето на сърцето\r\nЦейлонският чай съдържа много добри количества калий, което е решаващ фактор за здравето на сърцето. Калият помага за отпускане на напрежението в сърцето и стените на кръвоносните съдове, намалява кръвното налягане и поддържа здравословни нива на холестерол.\r\n", "date": "2018.09.19", "title": "7-те ползи за здравето от цейлонския чай"}
{"url": "https://www.dnes.bg/notifikacii/2018/09/19/turski-pechat-izraelski-sabotaj-na-bezkryvnoto-reshenie-v-idlib.388242", "text": "\"Израелска клопка\" - под това заглавие турският в. \"Тюркие\" отбелязва, че точно \"в деня, когато Путин и Ердоган се разбраха за Идлиб, бе свален руски самолет\". Самолетът е бил свален от сирийската ПВО, която стреляла в отговор на израелски въздушни удари. \n\r\nИзданието окачествява действията като \"провокация на Израел, който не желае примирие в Сирия, извършена само няколко часа след постигнатото споразумение в руския курорт Сочи за мирно разрешаване на кризата в Идлиб\".\n\r\n\"Израел постъпи в противоречие със споразумението и предупреди Москва само минута преди атаката\", отбелязва \"Тюркие\". След нападението се задейства сирийската ПВО. Израелските летци, прикривайки се зад Ил-20, изложиха самолета на огъня на ракетните комплекси С-200. 15 войници загинаха. Москва обяви, че има право на ответна реакция. Напрежението в района се изостри, обобщава случилото се вестникът.\n\n\n\r\n                \n                \"Израел търси провокация\", посочва в заглавие и в. \"Стар\", а \"Акшам\" пише за \"Израелски саботаж на безкръвното решение\" в Идлиб. Според \"Акшам\" изтребителите на Израел, \"който постоянно всява смут в Близкия изток\", са тласнали руския самолет право в обсега на сирийската система за противовъздушна отбрана и са го използвали като щит.\n\r\n\"Мини война в Средиземноморието\", пише в. \"Хюриет\". Според изданието ракетната атака в Латакия само за миг се е превърнала в сериозна криза, обхванала пет страни. \"Русия, чийто самолет бе свален, обвини Израел и косвено Франция, Израел обвини Иран и Сирия\", посочва изданието, цитирано от БТА.\n\r\n\"Ракетно нападение срещу споразумението за Идлиб\", пише и в. \"Айдънлък\". Според вестника договореностите в Сочи между Путин и Ердоган за създаване на демилитаризирана зона са получили подкрепата на Сирия, докато САЩ, Израел и Франция били обезпокоени. \"Израел пък показа реакцията си, като изстреля ракета в Латакия\", посочва вестникът, който тълкува ударите като \"въоръжено послание\" относно срещата Путин-Ердоган.\n\r\n\"Дипломацията спря войната, внимание за провокации\", гласи заглавието на \"Йени Ася\", който изтъква, че \"не бива да се позволява на провокации да саботират положително приетото споразумение за Идлиб на Ердоган с Путин\".", "date": "2018.09.19", "title": "Турски печат: Израелски саботаж на безкръвното решение в Идлиб"}
{"url": "https://www.dnes.bg/muzika-drugi/2018/09/19/ansambyl-chinari-chestvat-chetvyrt-vek-s-koncert-v-ndk.388257", "text": "Първият български частен ансамбъл - \"Чинари\", ще отбележи 25 години от създаването си с пет спектакъла в един! Юбилейното събитие ще бъде на 10 декември в зала 1 на НДК.\n\r\nВ него ще намерят място пет от най-емблематичните, зрелищни и обичани от публиката произведения. Феновете на ансамбъла ще видят моменти от \"Магията на танца\", \"Траките\" и \"Мистичен ритъм\", които ще съставят първата част на спектакъла и ще я определят, като по-мистична, с повече фантазия и съвременна трактовка на българския фолклор. \n\r\nВтората част ще включи вълнуващи моменти от авторските спектакли \"Възрожденски разкази\" и \"Ние българите\", като тази част ще бъде изцяло фолклорна. \n                    \n                    \n                \r\nЗаедно с \"Чинари\" ще празнуват още група Etnotix, трио \"Булгарина\",  квартет \"Българи\" и \"Чинари дръмс\".    \n\r\nПрез годините, хореографът и директор на ансамбъла - Асен Павлов, създава 13 авторски спектакъла, които по традиция артистите представят пред публика всяка година преди Коледа. През 2015 г. е  удостоен с ИКАР за спектакъла \"Траките\". През 2016 година aнсамбъл \"Чинари\" става носител на \"Кристална лира\" от Съюза на българските музикални и танцови дейци - за музикално-танцовия спектакъл \"Ние, българите\". През 2017-та Министерството на културата ансамбъла и Асен Павлов с грамота и почетен знак \"Златен век\".\n\r\nБилетите за спектакъла вече са достъпни в мрежата на Ticketportal и в Билетните центрове на НДК и зала \"Арена Армеец\". До 1 ноември ще се продават с отстъпка от 5 лева от редовната цена.\n\r\n ", "date": "2018.09.19", "title": "Ансамбъл \"Чинари\" честват четвърт век с концерт в НДК"}
{"url": "https://www.dnes.bg/eu/2018/09/19/kola-blysna-trima-pred-isliamski-centyr-v-london.388262", "text": "Британската полиция разследва възможно престъпление, мотивирано от омраза, след като автомобил блъсна пешеходци край център на мюсюлманската общност в Лондон, ранявайки трима души, предаде Асошиейтед прес, цитирана от БТА.\r\nНяма опасност за живота на тримата ранени, но двама от тях са имали нужда от медицинска помощ, съобщи полицията.\r\nПреди инцидента се е стигнало до конфликт между четирима пътуващи в автомобила и голяма група посетители на центъра, съобщават властите. \r\nОтправени са били антимюсюлмански коментари и автомобилът е понесъл леки повреди, причинени от посетителите. След това колата ускорила, блъскайки трима души, без да спре.\r\n ", "date": "2018.09.19", "title": "Кола блъсна трима пред ислямски център в Лондон"}
{"url": "https://www.dnes.bg/cars/2018/09/19/ferrari-shte-pravi-pyrviia-si-krosouvyr-hibrid.388248", "text": "Ferrari планира да направи 15 нови модела до 2022 г., като сред тях ще има хибридни спортни автомобили и кросоувър, съобщава Autocar.\r\nТова е залегнало в ревизираните планове на компанията, описвани като \"амбициозни, но осъществими\" от новия изпълнителен директор Луис Камилери. Те целят да осигурят бъдещето на Ferrari и да увеличат печалбите от 1 млрд. на 2 млрд. евро до 2022. Предвиден е и скок на маржовете от около 30% към момента до 38%.\r\nИталианският автомобилен производител ще раздели цялата си моделна гама на четири категории - Sport, GT, Special Series и Icona. В първата ще влязат произвеждащите се в момента 488 и 488 Spider, 812 Superfast, както и нов средномоторен спортен автомобил. Втората ще включва 4-местните спортни автомобили, а специалните модификации на моделите от първите две групи ще влязат в категорията Special Series.\r\n                    \n                    \n                Гамата Icona ще бъде съставена от екслузивни модели, произвеждани в ограничен тираж.\r\nПостепенно повечето модели на Ferrari ще бъдат прехвърлени на хибридни двигатели. В основата им ще легне бензинов V6, който ще бъде допълнен с електрически двигатели - до 2022 г. 60% от всички коли на италианската марка ще бъдат оборудвани с такъв.\n\r\nВ допълнение, хибрид ще бъде и първият кросоувър на Ferrari - моделът ще се нарича Purosangue и ще се появи вероятно през 2022 г. Колите с атмосферен V12 ще останат в гамата, но компанията засега не разкрива кога ще се появи следващият такъв суперавтомобил.\r\n", "date": "2018.09.19", "title": "Ferrari ще прави първия си кросоувър хибрид"}
{"url": "https://www.dnes.bg/muzika/2018/09/19/luis-shuadryn-predstavia-noviia-si-proekt-sky-white-tiger.388261", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЛуис Шуадрън е музикален продуцент от Бруклин, който е работил с изпълнители като Дейвид Бауи и Елтън Джон, а сега е у нас, за да представи своя проект \"Sky White Tiger\".\r\n\"Това е красива картина, име, което не съществува. Белият тигър не се среща често\", разказа Шаудрън в студиото на \"България сутрин\". \r\nЗа представянето на този проект у нас е и барабанистът Майкъл Маккилкън, който идва в България за втори път след първото си посещение у нас преди две години с друга група.\r\n\"Прекарах си страхотно при срещата си с хората тук, бях запленен от красотата и исках да се върна\", сподели той пред \r\nПредставянето на проекта \"Sky White Tiger\" започва от София.\r\n ", "date": "2018.09.19", "title": "Луис Шуадрън представя новия си проект \"Sky White Tiger\""}
{"url": "https://www.dnes.bg/usa/2018/09/19/trymp-dvete-korei-s-kandidatura-za-olimpiada-2032-a.388252", "text": "Американският президент Доналд Тръмп приветства договореностите, постигнати на срещата между севернокорейския лидер Ким Чен Ун и южнокорейския президент Мун Дже Ин, определяйки ги като \"много вълнуващи\", предадоха Ройтерс и ТАСС.\r\n\"Ким Чен Ун се съгласи да позволи ядрени проверки... и трайно да премахне полигон и площадка за изстрелване в присъствието на международни експерти\", заяви Тръмп в Тwitter.\n\r\n\"В същото време няма да има ракетни или ядрени опити\", каза той.\r\nВъв връзка с връщането в родината на тленните останки на американски военнослужещи, загинали в Корейската война, което Ким и Мун също обсъдиха на срещата си в Пхенян, Тръмп заяви: \"Останките на героите ще продължат да се връщат у дома в САЩ. Също така Северна и Южна Корея ще подадат съвместна кандидатура за домакинство на Олимпийските игри през 2032 г. Много вълнуващо!\"", "date": "2018.09.19", "title": "Тръмп: Двете Кореи с кандидатура за Олимпиада 2032-а"}
{"url": "https://www.dnes.bg/festivali/2018/09/19/festival-razgaria-jiviia-ogyn-na-bylgarskite-tradicii.388263", "text": "Символи и ритуали, които са съхранили вярата и духа ни, които са написали културно-историческото ни наследство, традиционни обреди, фолклор и занаяти - това ще предложи фестивалът \"Живият огън на традициите\", който се организира от фондация \"Пътят на Траките\". \r\nТой ще се проведе от 21 до 23 септември в парк \"Военната Академия\" в София под надслов \"Символ и ритуал\". \r\nВъв фестивала ще се включат ансамбъл \"Пирин\", Нина Николина с Етноджаз проект, Берковската духова музика, ансамбъл \"Добруджа\".\r\nГостите ще имат възможност да опознаят занаятчийското майсторство и изключителния талант на българите в създаването на бита и културата ни.\r\nЦената на билета за трите дни е 10 лева, а децата до 7-дишна възраст ще влизат без вход. Пропуските са достъпни в мрежата на Eventim.", "date": "2018.09.19", "title": "Фестивал разгаря живия огън на българските традиции"}
{"url": "https://www.dnes.bg/zvezdi/2018/09/19/ima-li-agresiia-sreshtu-jenite-hrisi-vs-mitko-vyv-fermata.388292", "text": "Грандиозният скандал, който хапливата софиянка Христина и видинският футболен мениджър Митко си спретнаха във \"Фермата\", провокиран от неговото обръщение към нея \"ма\", стана повод за сериозно признание от страна на младото момиче.\r\nНа масата в лятната кухня, където всички фермери се бяха събрали, тя разказа какво всъщност е предизвикало агресията й.\r\nХристина откровено призна, че баща й е бивш затворник, но противно на очакванията, той никога не е вдигал ръка на майка й. Тя обаче е ставала свидетел на резултата от мъжката агресия към жени и че ако веднъж жертвата замълчи, то тя ще бъде такава и в бъдеще.\r\n\"Нямам нищо лично към Митко, а към мъжете, които проявяват агресия, дори и с обръщението \"Ма\". Няма да замълча пред никого\", започна с откровенията си Христина.\r\n                    \n                    \n                \"Виждала съм пребити жени, които са се оплаквали на баща ми, че мъжете им ги тормозят. Той е изкарвал навън мъже, които в заведение крещят на жените си. Няма да търпя агресия\", заключи софиянката.\r\nСамият Митко обяви, че не само че не е търсил конфликт с нея, но и че никога не би посегнал на жена, а и в живота си е изцяло обграден от тях.\r\nФутболният мениджър обаче има тъмно минало, свързано с подземни групироки, което макар да твърди, че е надмогнал, явно е оставило отпечатък върху поведението му, смятат част от участниците в риалитито.\r\n ", "date": "2018.09.19", "title": "Има ли агресия срещу жените: Хриси vs. Митко във \"Фермата\""}
{"url": "https://www.dnes.bg/obshtestvo/2018/09/19/bremenna-gine-na-pytia-a-bebeto-v-utrobata-i-jivo-zashto-ne-e-spaseno.388285", "text": "Бебето на бремената млада жена, която загина след удар в дърво на фаталния път Бяла Слатина - село Попица, е могло да бъде спасено и да живее. Това стана ясно след извършената от съдебните лекари във Враца аутопсия на 19-годишната Моника Петрова.\r\nПатоанатомите установиха още, че 8-месечното дете е било момче и е живяло още два часа след като лекарите в Бяла Слатина обявили, че майката вече няма жизнени функции.\r\nВ катастрофата във вторник на пътя, на който два дни преди това станаха жертва друга бремена с близнаци и 2-годишното й дете, на място загина и 18-годишният Томас Иванов, който от миналата година живеел на семейни начала с Моника. \r\nМладата жена все още имала слаби жизнени функции след катастрофата с управлявания от Томас \"Фолксваген голф\", твърдят оказали се в първите минути на мястото близки на жертвите и преминаващи по пътя шофьори, които се притекли на помощ, пише \"\".\r\n                    \n                    \n                Линейката от спешния център на Бяла Слатина обаче се забавила и пристигнала доста време след като на мястото вече работел полицейски екип, свидетелстват очевидци. Може би и майката е могла да бъде спасена, предполагат те, ако от спешния център са реагирали веднага, защото той е само на 2 км от мястото на ПТП-то.\r\nБлизките на двете жертви, които часове наред чакаха от сутринта пред съдебната медицина във Враца да приберат загиналите, твърдят, че в суматохата около катастрофата изчезнали 400 лв., носени от Моника и Томас по време на фаталното им пътуване. \r\nСред върнатите на близките от полицаите вещи на загиналите обаче били открити само 50 лв. От полицията в Бяла Слатина пък отказали да им покажат протокола с описа и близките се чудят дали парите са задигнати от неизвестен преминаващ мародер или по време на разследването на жестоката катастрофа.\r\n\"Всичките ни опити да разберем нещо повече удариха на къмък, твърди майката на загиналата млада жена Ирина Николова. - Полицаите ни държаха всички близки вчера на сто метра от мястото на катастрофата и ни отказаха всякаква информация по случая. Сякаш не става дума за нашите деца!\"\r\nОт полицията пък съобщиха, че все още се разследва причината за сблъсъка край Бяла Слатина. Според тракторист, работел в нива край мястото на удара на фолксвагена в дървото, колата се движела с доста висока скорост и изхвърчала от пътя след като опитала да избегне навлязъл след изпреварване в насрещното камион с дърва. ", "date": "2018.09.19", "title": "Бременна гине на пътя, а бебето в утробата й – живо! Защо не е спасено?"}
{"url": "https://www.dnes.bg/notifikacii/2018/09/19/shestima-zadyrjani-za-obira-v-rojenskiia-manastir.388293", "text": "Полицията е задържала шестима от крадците, които ограбиха Роженския манастир и завързаха свещеник. Извършителите са от петричкото село Яворница.\r\nСред задържаните е и лидерът на бандата. Полицията е направила обиски на жилищата им.\r\nНападението стана снощи, около 20:00 ч., когато свещеника отец Теофил приключвал работа и прибирал църковната утвар. Той бил сам в църквата, когато видял, че непознати мъже с качулки нахлуват в светата обител.\r\nНачалникът на Районното управление в Сандански главен инспектор Борислав Щурков обясни, че шестимата мъже завързали свещеника с тиксо и му казали да мълчи.\r\nСлед това започнали с кирки да копаят дупки в стената, точно зад иконостаса. След около 20 минути крадците се отказали и си тръгнали. Свещеникът успял да излезе и да се обади на телефон 112.\r\n                \n                                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНяколко дни преди обира отново шестима мъже са разпитвали в манастира какво е работното му време. Една от версиите, по които работи полицията е, че именно това са били крадците от вчера. В района пълзят слухове за скрито златно имане отпреди век.\r\nСвещеникът е прегледан в болница и е в добро състояние.\r\nШестимата задържани са вече разпитани. Всички задържани са с турски фамилии.", "date": "2018.09.19", "title": "Шестима задържани за обира в Роженския манастир"}
{"url": "https://www.dnes.bg/balkani/2018/09/19/dolari-i-liri-turcite-razedineni-no-jivotyt-im-poskypva.388288", "text": "\r\nТой е последвал призива на своя президент да обмени доларите си в лири, за да спре девалвацията на валутата. \n\r\nФирмата на Осман Алтун се е специализирала в инсталацията на охранителни системи и извършва повечето си сделки в американски долари, затова обменил сериозна сума пари.\n\n\n\r\n\"Обмених 230 000 долара, това бяха всичките ми пари\", казва Ялтун пред \"\".\r\n                    \n                    \n                Ефект обаче не се забелязва, цените на еврото и долара си остават високи. В резултат бизнеса на Алтун се е свил наполовина. Той обаче повтаря до безкрай мантрите на Реджеп Ердоган.\r\n\"Днешна Турция не е онази слабата и стара Турция. Американците ни атакуват, но те не могат да ни засегнат с техните санкции\", казва Алтун.\r\nНа различно мнение е Ясин Йълмаз, който е сред онези 48%, които на последните избори са гласували за опозицията.\r\nТой е водопроводчик, който ремонтира ВиК системите в апартаменти, които предстои да бъдат продадени или дадени под наем. Напоследък обаче остават доста по-дълго на пазара. Строителните материали също поскъпват.\r\nЯсин и жена му редовно си говорят за политическата ситуация. Наясно са с опасностите от критика на правителството, но това не ги спира.\r\n\"Всичко е подчинено на един-единствен човек. Подмазваш ли се всичко е наред, иначе не. По принцип е съвсем нормално да критикуваш едно или друго\", казва той.\r\n\"Лошо или не, няма значение. Такива са нещата, в крайна сметка него го избраха за президент\", отсича жена му.\r\nТурция е силно разединена и тази пукнатина минава дори и между семействата. \r\n", "date": "2018.09.19", "title": "Долари и лири: Турците – разединени, но животът им поскъпва"}
{"url": "https://www.dnes.bg/stranata/2018/09/19/prelivashti-kofi-shofirane-v-nasreshtnoto-helpbook.388258", "text": "През изминалите дни отново получихме сигнали чрез платформата HelpBook.info за , този път на магистрала Тракия, преди Нови хан. При наличието на Пътна полиция липсата на реакция и пълното безразличие от тяхна страна е повече от учудващата. Изпратената снимка е направена в неделя 9-ти септември.  \n\r\n е засечено и в Община Добрич. Изпратен е поредният сигнал, отнасящ се за жк \"Балик\", ул. \"Христо Ботев\" и ул. \"Агликина поляна\".\n\r\nПри наличието на постоянно движение, пътните правила се нарушават, кара се бързо и с превишена скорост, а любителите на дрифтове не липсват.  Потребителят се притеснява, че липсва всякакъв контрол, при положение, че непрекъснато преминават пешеходци, а служители на Пътна полиция често липсват. \n                    \n                    \n                \r\nВ същото време на ,  въпреки забраната от поставените пътни знаци. \n\r\n\"По булеварда непрекъснато се движат велосипедисти - понякога доста бързо - и никой не ги санкционира\", отбелязва сигнализиращият. \n\r\nПотребител от гр. Варна ни сигнализира за . При валежи се образува \"езеро\", което пречи на свободното преминаване на живущите в няколко кооперации. Молбата е за съдействие за решаването на този проблем, от който страдат всички засегнати в района, но по траен начин.  \n\r\nПолучихме и сигнал, адресиран към Столичен Инспекторат за  на ул. \"Св. Св. Кирил и Методий\" 79. Потребителят твърди, че от няколко дни никой не извозва боклука, което вече е довело до образуването на малко сметище както е видно от снимките. \n\r\nПоследният от избраните сигнали е за , който се намира пред бл. 422 в Район \"Овча Купел\". \n\r\n\"Почти 80% от него е в неравности, корени на дървета, образуване на вдлъбнатини, в които се събира вода и се образуват локви, след като изсъхнат, остава прах, която след това дишаме. Освен това по време на дъжд или сняг е невъзможно да се върви по него, именно поради образуваните локви. Много е трудно придвижването по него с детска количка, поради посочените по-горе проблеми. Тротоарът се нуждае от цялостен ремонт.\" \n\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в !\n\r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.09.19", "title": "Преливащи кофи, шофиране в насрещното... HelpBook"}
{"url": "https://www.dnes.bg/notifikacii/2018/09/19/85-godishen-turchin-ubi-jena-si-revnuvala-go-zaradi-neta.388271", "text": "Осемдесет и пет годишен дядо в Истанбул уби 76-годишната си съпруга заради нейната ревност, породена от активността му в социалните медии, съобщава \"Хюриет дейли нюз\".\n\r\nДвамата имали 50-годишен брак и живеели в Германия, но били пристигнали в Истанбул на почивка.\n\r\nСпоред информация на в. \"Сабах\" те били намерени от свои роднини, които не могли да се свържат с тях по телефона. Когато били открити, и двамата били окървавени. Жената - Есма А., била наръгана в сърцето, а съпругът й - Билял А. бил с прерязани вени на китките в явен опит за самоубийство.\n\r\nСъпругата е издъхнала по-късно в болницата, но мъжът бил спасен, пише БТА.\n\r\nБилял А. признал пред полицията, че е убил жена си, защото го ревнувала от активността му в социалните медии.\n                \n                \r\n\"Тя си мислеше, че контактувам с някого в социалните медии. Скарахме се. Тя ми каза да напусна къщата и че вече не ми вярва. Това беше последното ни спречкване\", заявил старецът пред полицаите.\r\n ", "date": "2018.09.19", "title": "85-годишен турчин уби жена си, ревнувала го заради нета"}
{"url": "https://www.dnes.bg/sofia/2018/09/19/sled-skandal-v-krychma-omazani-s-mandja-klient-i-gotvach.388312", "text": "Скандал с неплатена сметка в заведение край НДК разпали улични страсти.\r\nНа столично кръстовище се озоваха готвач от известен ресторант, полиция и недоволен клиент, който след консумация в заведението и отправени забележки от страна на персонала, си тръгнал с думите: За сметка на готвача!\r\nСлед тези \"ядливи\" реплики, и двамата – готвачът и клиентът, си спретнали мини скандал, замерили се с храна и хукнали на улицата, видя репортер на Dnes.bg.\r\nСлед разговор с полицията – двамата са поканени да дадат разяснения по случая в най-близкото РПУ.\r\nИзвестна интернет платформа за рейтинговане на заведения пише, че въпросното столично заведение не се слави с добро обслужване на клиентите си заради чести скандали за лошо отношение и некачествено приготвена храна.", "date": "2018.09.19", "title": "След скандал в кръчма – омазани с манджа клиент и готвач"}
{"url": "https://www.dnes.bg/muzika/2018/09/19/za-osma-godina-silata-na-roka-i-buntarkata-milena.388287", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗа осма поредна година ще се проведе събитието \"Силата на рока\", а в основата му отново е певицата Милена Славова. \r\nИдеята се заражда още през 2010 г. с добрите намерения за подпомагане на млади и талантливи музиканти, които нямат достъп до изява на сцена.\r\n\"Има много млади творци, за които никой не разбира и талантът им остава незабелязан\", посочи Милена Славова пред .\r\nПървите стъпки в организацията на фестивала са били много трудни, такова е положението и в момента. А проблемът е финансов, тъй като спонсори се намират трудно, стана ясно от думите на певицата. Все пак Милена Славова среща подкрепа от Министерството на културата и \"Музикаутор\".\r\n                    \n                    \n                \"Три месеца предварително обявяваме кастинг в национален мащаб. Наблягаме на интернет рекламата. Набираме желаещи, те изпращат демо с добро качество, за да добием представа за песента\", разясни Милена.\r\n15 песни са избрани да се явят на полуфинал, а на 23 септември 8 от тях ще се борят за наградите в големия финал.\r\n\"Моите ангели са тези, които в трудни моменти ми дават сила да преодолея дадени ситуации - добротата, ентусиазмът и положителното мислене\", каза още Милена Славова.\r\n ", "date": "2018.09.19", "title": "За осма година \"Силата на рока\" и бунтарката Милена"}
{"url": "https://www.dnes.bg/notifikacii/2018/09/19/stroitelen-rabotnik-zagina-pri-trudova-zlopoluka-v-plovdivsko.388318", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        58-годишен работник загина на строеж в индустриалната зона край пловдивското село Стряма. \r\nТази сутрин двама работници се издигат с вишка, а трети направлява съоръжението отдолу. \r\nПаднал строителен панел ударя от 10-метрова височина вишката. След това се стоварва върху работника на земята. Мъжът загива на място, съобщи Bulgaria ON AIR.\r\nРанени са и двамата работници на вишката. Настанени са в болница. \r\nТрудовата злополука е станала на новострояща се логистична база на голяма верига магазини.", "date": "2018.09.19", "title": "Строителен работник загина при трудова злополука в Пловдивско"}
{"url": "https://www.dnes.bg/obshtestvo/2018/09/19/prof-plamen-ninov-poema-vremenno-nimh.388298", "text": "Проф. Пламен Нинов е временният директор на синоптиците и встъпва в длъжност. За днес беше насрочено заседание на Управителния съвет на БАН, което да узакони промяната.\r\nКандидатурата му е предложена от синоптиците, които искат да се отделят от БАН. Те бяха изпратили и още една – тази на бившия шеф на института проф. Христомир Брънзов, който беше отстранен от поста.\n\n\n\r\nДо момента проф. Нинов заемаше длъжността зам.-директор на НИМХ, припомня \"Монитор\".\r\nВчера беше подписано споразумение между НИМХ и БАН, с което се слага край на протестите на метеоролозите. На 25 септември е свикано Общо събрание на БАН, на което ще бъде избрана работна група, която ще трябва да определи правилата и процедурата за излизане на синоптиците от структурата на Академията.\r\nДо края на октомври просветното ведомство трябва да разработи и внесе в Министерския съвет проект на постановление за създаване на Изследователски институт към МОН.", "date": "2018.09.19", "title": "Проф. Пламен Нинов поема временно НИМХ"}
