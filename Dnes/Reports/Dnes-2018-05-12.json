{"url": "https://www.dnes.bg/za-da-se-razbirame/2018/05/12/jeni-spodeliat-syvetite-koito-tehnite-maiki-sa-im-dali.376192", "text": "Нашите родители са наши наставници през целия ни живот. Когато пораснем и имаме свое семейство се осланяме отново на тях, искаме техните съвети и безценен опит.\r\nНяколко жени споделят пред Huffington Post най-добрите съвети, които техните майки са им дали по повод родителството.\r\nСара Макгрегър.\r\r\n                    \r\n                    – Джен Хол.\r\n Валерия Нийм.\r\n", "date": "2018.05.12", "title": "Жени споделят съветите, които техните майки са им дали"}
{"url": "https://www.dnes.bg/science/2018/05/12/bylgari-izprevariha-pentagona-razrabotiha-inovativen-robot.376265", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Български учени създадоха робот за какъвто американските военни в Пентагона мечтаят вече десет години. Иновативната технология може да изследва външната обвивка на кораби, докато плават, и да проверява за експлозиви, контрабанда или повреди, разказва Bulgaria ON AIR.\n\r\nРазработката е съвместна - на учени от Русенския университет и БАН.\n\r\nРоботът, наречен \"Армус\", е създаден след близо тригодишни експерименти от страна на българските изследователи. Те се заемат с предизвикателството, когато им попада заданието на американските военни.\n\r\n\"Армус\" работи с променлив ток, който се подава от кораба, и с кабел с обхват от 400 метра. \r\n                    \r\n                    \r\nТой може да се движи както по корпуса, така и в товарните трюмове и резервоарите. Заради сигурността всеки кораб се проверява, преди да влезе в пристанището.\n\r\nВече е подадена заявка за патентоване на робота, като проверката от Патентното ведомство е потвърдила уникалността му. \n\r\nКъм \"Армус\" вече проявяват интерес корабни компании от Панама и Малайзия.\r\n ", "date": "2018.05.12", "title": "Българи изпревариха Пентагона! Разработиха иновативен робот"}
{"url": "https://www.dnes.bg/izvanrelsi/2018/05/12/geroite-ojiviavat-da-si-tatuirash-detski-spomen.376191", "text": "Според данни на изследвания хората, които имат татуировки, са склонни да бъдат по-агресивни и бунтуващи се, в сравнение с тези, които нямат мастило върху кожата си.\r\nКакво обаче може да се каже за хората, които са си татуирали любимите си анимационни герои от детството?\r\nПо-скоро сме склонни да вярваме, че някой с подобна татуировка е все още дете.\r\nЕдва ли бихме очаквали да прояви агресия.\r\nЩе ви представим някои от най-креативните татуировки, които със сигурност ще отключат носталгия към миналите дни.\r\nПредлагаме ви завръщане в детството с някои от любимите герои под формата на татуировки.\r\nРазгледайте ги в галерията на ", "date": "2018.05.12", "title": "Героите оживяват! Да си татуираш детски спомен"}
{"url": "https://www.dnes.bg/mish-mash/2018/05/12/germancite-i-pivoto-harchat-miliardi-za-bira-vsiaka-godina.376267", "text": "Германците харчат всяка година милиарди повече за бира и високоалколхолни напитки от супермаркетите, отколкото за вино и шампанско, сочи изследване на компанията за маркетингови изследвания \"Нилсън\", цитирано от ДПА.\n\r\nЗа 2017 г. средностатистическият германски потребител е купил 74 л бира и други напитки на основата на бирата на стойност 7,4 милиарда евро според проучването.\n\r\nКонсумацията на вино обаче е значително по-малка - само 6,6 л на човек. За тази напитка германците са похарчили общо 1,3 млрд. евро.\n\r\nВъпреки че в Германия има благоприятен климат за производство на вино, консумацията на вина от традиционни германски сортове грозде като \"Граубургундер\" и \"Ризлинг\" отстъпва по популярност на бирата.\r\n                    \r\n                    \r\nВ проучването на \"Нилсън\" обаче се констатира раздвижване на пазара на бирата, където по-малко популярни марки, както и безалкохолните бири започват да се купуват все повече.\n\r\nГермания е известна с богатите си традиции в пивоварството. Сред тях е и така нареченият закон за чистота на бирата, който е в сила от 1516 г. и с него се ограничава броят на съставките, използвани при варенето на бира, пише БТА.", "date": "2018.05.12", "title": "Германците и пивото: Харчат милиарди за бира всяка година"}
{"url": "https://www.dnes.bg/obshtestvo/2018/05/12/bez-sleda-ot-boian-petrov-ne-beshe-otkrit-i-v-lager-3.376268", "text": "Боян Петров не беше открит и в лагер 3 под връх Шиша Пангма. До там са достигнали двама шерпи и двама или трима китайски алпинисти. \n\n\n\n\n\r\nВ неделя спасителите ще се опитат да минат по пътя на Боян, за да разберат дали той е успял да се качи до върха. Това каза за Дарик Деян Петков от екипа на българския алпинист. \n\r\nВ неделя хеликоптери няма да летят отново над района, защото ще има много хора и ще е опасно за тях.\n\r\nДо лагер 3 са достигнали двама шерпи и двама-трима китайци. Първоначално намерили парче плат. Оказало се парче от дреха, което не е на Боян Петров. \n\r\nИмало и други неща, които обаче са от стари експедиции до върха и не са на българския алпинист, обясни Петков.\r\n                    \r\n                    \r\nВ неделя катерачите ще изкачат върха, ще минат по пътя на Петров, за да разгледат и да се опитат да разберат дали той е стигнал върха при изкачването си.\n\r\nМеждувременно по-голяма група хора ще предприеме изкачване от лагер 2 до лагер 3. \r\n\"Утре те няма да бързат като днес, когато искаха да се качат от лагер 1 до лагер 3. Утре времето ще бъде хубаво, така че всички ще могат да работят добре по маршрута\", каза Петков. \n\r\nТой обясни, че са получени фотографиите, направени от хеликоптерите, и на тях не се вижда нищо, различно от релефа.\r\n \r\nВ неделя хеликоптери няма да летят в операцията по търсенето на Петров, тъй като по маршрута ще има алпинисти и това би било опасно за хората, обясни Петков. \n\r\nПо-рано близки и приятели на Боян разпространиха информацията, че спасителната операция се нуждае спешно от дарения. Те съобщиха, че ще са нужни над 150 000 долара за транспортирането на Боян в случай, че бъде намерен.", "date": "2018.05.12", "title": "Без следа от Боян Петров, не беше открит и в Лагер 3"}
{"url": "https://www.dnes.bg/health/2018/05/12/vyzbuda-ili-agresiia-kak-da-gi-razlichim.376141", "text": "Възбудата е от думите, с които често боравим, но не толкова често си даваме сметка за пълния ѝ смисъл като един по-общ термин. \r\nТя може да се дефинира като ексцесивно вербално и/или моторно поведение – това е състояние на лошо организирана и безцелна психомоторна активност, произтичаща от психично или телесно разстройство.\r\n \r\nСред отличителните белези на възбудата са двигателното неспокойствие, хиперактивност – било то постоянно ходене напред назад, въртене на различни предмети в ръцете и т. н., засилен отговор спрямо външни или вътрешни стимули, раздразнителност, както и несъответна вербална или моторна активност, често безцелни и повтарящи се.\r\n \r\nВъзбудата често протича променливо и нейната степен може силно да се изменя във времето.\r\n \r\nНеадекватният отговор към различни стимули при възбудата може да бъде включително и агресивен такъв. Именно заради това и възбудата би могла да ескалира до агресия и насилие.\r\n \r\nВъзбудата бива няколко типа:\r\n", "date": "2018.05.12", "title": "Възбуда или агресия – как да ги различим?"}
{"url": "https://www.dnes.bg/notifikacii/2018/05/12/28-godishen-pochina-sled-sprechkvane-v-shumen.376269", "text": "28-годишен мъж е починал след като е бил наръган с нож при спречкване между няколко мъже, съобщиха от полицията в Шумен. \n\r\nДнес в 16.36 часа чрез телефон 112 в оперативната дежурна част на ОДМВР-Шумен е получен сигнал, че в района на площад \"Гривица\" в Шумен е възникнало спречкване между няколко мъже. \n\r\nНа място е изпратен екип на РУ Шумен. \n\r\nВпоследствие е получена информация, че мъж, който е бил участник в инцидента е наранен с нож в областта на гърдите. Откаран е от екип на ЦСМП Шумен в МБАЛ Шумен, където по-късно е починал. \n\r\nПо първоначални данни е възникнало спречкване между двама братя съответно на 28 и 32 години от град Шумен и 36-годишен мъж с постоянен адрес в град Поморие. Вероятно 36-годишният мъж е наранил с ножа си в областта на гърдите 28-годишния мъж. \r\n36-годишният мъж и 32-годишният мъж са задържани за срок до 24 часа. \n\r\nИзвършва се оглед. Започнато е досъдебно производство. Работата по случая продължава под надзора на прокурор от Окръжна прокуратура Шумен. ", "date": "2018.05.12", "title": "28-годишен почина след спречкване в Шумен"}
{"url": "https://www.dnes.bg/index/2018/05/12/syboten-bis-emanuela-predloji-brak-pleimeitka-chete-kniga.376251", "text": "\n\r\nС покачването на температурите се покачват и градусите в родния шоубизнес. Поне по отношение на годежи и сватби. През юли Менделсон ще чуе Светлана Василева, очаква се булка да стане и фолкпевицата Емилия. Нейната колежка Емануела също се заигра по темата, но го направи в разрез с обществените нагласи.\n\r\nВместо да бъде обратното, тя поиска ръката на половинката си Мартин Николов, известен с прякора Елвиса. Сеирът бе в столична чалготека.\n\r\n\"Преди една година срещнах един човек, който много обичам. Той преди малко ми каза, че това са мъжки работи, и трябва той да ми предложи. Обаче, мисля, че аз трябва да ти предложа. Така че, би ли се оженил за мен и ще ме обичаш ли до края на живота ми?\", попита с надежда Емануела. Елвиса не бе особено категоричен, но все пак промълви - \"Ще трябва да приема\". \r\nДали ще има сватба остава загадка, тъй като всичко се е случило на няколко чашки. А и фолкпевицата обича да се заиграва на тема женитба. Тя стартира кариерата си с някаква измишльотина как била зарязана пред олтара, после за още малко известност се омъжи в риалити шоу. Така че нищо чудно и този годеж да остане в графа \"PR\".\n\r\nПродължаваме с една представителка на лекия жанр, която бленува да изглежда тежко. Галена стана известна с умения във ваната, които любезно бяха споделени с цяла България. Клипчето я изстреля на върха, но постепенно с годините певицата определено избягваше темата. Напоследък пък тя гради имидж на скъпа жена, отдавна си има стилист, набляга на марковите дрехи, клиповете й струват десетки хиляди. \n\r\nТази седмица обаче Галена напомни за генезиса си и пусна клип към песента \"Give me Love\".\r\n\r\nАко не беше цветен, спокойно можеше да мине за трейлър на немско порно от 70-те години на миналия век. Певицата се опипва, разкрачва, дупи в компанията на... два плюшени мечока. Само за няколко дни видеото стигна почти милион гледания, а има дори коментари, че било класа. Не ми се мисли какви коментари щяха да последват, ако заменим Галена със Сузанита. \n\r\nВ модните среди също е актуална темата за сватби. Ивайла Бакалова показа годежен пръстен за 60 бона, поне така твърдят медийните спецове в областта на бижутата. Тя щяла да застане като булка до ресторантьора Веселин Денков, известен с прякора Веско Брадата. Оставало само Ивайла да се обзаведе с подходящата роля. Единственият коментар, който може да се направи тук е, че пръстените на носителките на приза Мис България са по-евтини от тези на плеймейтките. \n\r\nПлеймейтките си приличат по сложените кубици силикон, по броя пластични операции, по издутите джуки, но и по годежните пръстени - всички се хвалят, че техния струвал 100 000 долара. Или купуват от един магазин, или гледат просто да не са по-евтини от сестрите си по съдба. \n\r\nЗлатка също се сгоди, а нейният спътник - ММА боецът Георги Валентинов, дори заяви, че са готови и за общо дете. Засега не е ясно нейният пръстен колко струва, но все пак трябва да сме снизходителни, Георги не е шейх и наскоро отвори заведение за сандвичи. Но пък боецът е сигурен, че неговата годеница може да пробие на музикалната сцена. В началото на шоуто \"Като две капки вода\" зрителите останаха с впечатлението, че Райкова е някакъв неземен музикален талант, който по някаква случайност не е бил открит. След една имитация на Ваня Костова сякаш Златка засенчи Лили Иванова и едва ли не очаквахме в някое от следващите предавания да пристигне Джей Зи с договор. Или поне Саня Армутлиева и Графа. Но нещо се обърка, целият този патос някак поугасна напоследък, Златка все по-често е в дъното на класацията дори в шоуто.\n\r\nЗаговори се, че Златка е замразила отношенията си с Гери-Никол, тъй като смятала, че младата изпълнителка била бутана от продуцентите за финалната четворка. Ако е така, Златка е права. Защото лимитираните и музикални възможности не са по-малки от тези на Гери-Никол. \n\r\nИ докато Златка най-вероятно си мърмори под носа дали има далавери в шоуто, фолкпевицата Нелина захапа продуцентите на подобни риалитита как използват колегите й за рейтинг.\n\r\n\"Както знаем, Мъгърдич Халваджиян никак не обича нашия жанр, нищо че постоянно го бъзикат, че е направил всичките клипове на Азис и Софи Маринова в началото. Не разбирам какво толкова има против нас, като толкова пари е изкарал от музиката ни\", недоволна е изпълнителката.\n\r\nОтиваме към свежа клюка за вехта звезда. Вдовицата на Илия Павлов - Дарина, влезе в световния фотообмен по време на фестивала в Кан. Където като пъпчива тийнейджърка си прави селфита на червения килим. Но не като гост, а като обикновен присъстващ. От кадрите в социалните мрежи обаче всички остават с впечатлението, че едва ли не Дарина е първа приятелка със звездите. \n\r\nСамо след месец Венци Венц ще влезе в ролята на мениджър на клуб в морския курорт Лозенец. Освен за програмата, певецът явно ще се оглежда и за засукани девойки. Защото скоро става на 30 и видимо се оглежда за сериозна партия. \"Аз съм на пазара и си чакам своята мацоранка. Скоро ще стана на 30 години и искам поне едно дете\", разправял Венци Венци пред авери.\n\r\nАми, мацоранки от всички краища на страната - към морето след месец.\n\r\nСъс сигурност към Лозенец няма да поеме Тита или поне не като мацоранка. Защото вече е оплела в мрежата си младо лъвче, който бил наследник на заможни родители. И хвърчал по родните пътища с кола за 100 бона. Което естествено предизвиква завист сред нейните колежки. Още повече, че въпросният Виктор не е на преклонна възраст и не й се налага да се обръща към него с \"Мечо\".\n\r\nПродължаваме с интелектуален изблик на плеймейтката Светлана Василева, която може би за първи път се снима с книга. Четивото е написано от Ваня Червенкова, която е разказала своята история.\n\r\n\"Прочитането на тази книга е едно изживяване! Библия за жени. Познавам Ваня от няколко години и съм щастлива, че всяка млада жена може да се учи от нея. Тя е като учебник, тя е като гуру за всички нас! Книгата й е символ-верую на много жени! Благодаря ти, Ваня\", гласи текстът под снимката на Василева.\n\r\nАз пък ще посъветвам Светлана да не спира с четенето, току-виж осъзнала, че в опита си да направи реклама на книгата е написала пълна глупост.\n\r\nЗавършваме с Николета Лозанова, която тази седмица показа задни части от... супермаркет. Може да познавате всеки сантиметър от фотошопнатото й тяло, но пък не може да не признаете, че позастаряващата плеймейтка поне се старае да позира на разнообразни места. Иначе от снощи Лозанова влезе официално в ролята си на кръчмарка. С гаджето си Николай Михайлов ще стопанисва чалготека в Студентски град.", "date": "2018.05.12", "title": "Съботен бис: Емануела предложи брак, плеймейтка чете книга!"}
{"url": "https://www.dnes.bg/za-da-se-razbirame/2018/05/12/iabylka-krusha-jenata-spored-tipa-figura.376186", "text": "Всяка дама се отличава с определена структура на тялото. Въпреки това най-често срещаните типове фигура са ябълка, круша, правоъгълник и пясъчен часовник. Различните типове тяло съхраняват мазнини в различни части.\r\nСпоред някои експерти, жлезите с вътрешна секреция, като щитовидната жлеза, надбъбречните жлези, хипофизата и яйчниците, също играят голяма роля, когато става дума за формата на тялото на жената и за съхраняването на мазнините.\r\nКъм кой тип фигура спадате, как да отслабнете и каква личност сте според нея, може да видите в следващите редове.\r\n\r\nШироки бедра и хълбоци, по-тясна горна част на тялото, по-малко излишни мазнини в областта на талията, отколкото при ханша. За да редуцирате мастните натрупвания в долната част е добре да акцентирате върху упражнения, които работят за бедра и дупе.\r\r\n                    \r\n                    \r\n Дамите с този тип фигура са грижовни, състрадателни, лесно създават нови контакти, могат да усетят чувствата и емоциите на другите.\r\n", "date": "2018.05.12", "title": "Ябълка, круша... жената според типа фигура"}
{"url": "https://www.dnes.bg/stranata/2018/05/12/trima-motoristi-raneni-pri-ptp-po-pytia-lozenec-venec.376270", "text": "Трима мотористи пострадаха при катастрофа с лек автомобил по пътя Лозенец-Венец, съобщиха от ОДМВР – Ямбол за \"Фокус\". \r\nСигнал за инцидента е получен малко след 18.30 часа. \r\nПроизшествието е станало малко след село Венец. \r\nЛек автомобил, движещ се в посока към Карнобат, е предприел маневра на ляво и вследствие на това движещите се зад него мотористи са се ударили в задната му част. \r\nИ тримата мотористи са транспортирани в болнични заведения за преглед. \r\nПо първоначални данни те са с комоцио и различни наранявания.", "date": "2018.05.12", "title": "Трима мотористи ранени при ПТП по пътя Лозенец-Венец"}
{"url": "https://www.dnes.bg/mish-mash/2018/05/12/kak-toi-pokazva-che-vi-haresva-spored-zodiiata-i-chast.376195", "text": "Не са малко жените, които мислят, че мъжете не са особено сложни. Що се отнася до емоциите им – те или ви харесват или не. \r\nИстината обаче е, че всеки човек е сложен и уникален сам по себе си, но все пак има някои общи характеристики, които се определят от зодиакалния знак, под който сме родени. \r\nВ този смисъл, жените, които се чудят дали някой мъж ги харесва, може да потърсят някои признаци, които издават неговите предпочитания. \r\nКакво издава дали мъжът ви харесва според зодиакалния му знак? \r\n\r\nМъжете от тази зодия живеят за състезанието и те ще се радват на възможността да се състезават за вашите чувства. \r\r\n                    \r\n                    Тъй като са честни и нетърпеливи обаче, мъжете от зодия Овен ще ви кажат направо дали ви харесват, така че ако това не се случи, значи не се интересуват.\r\n\r\nТези мъже обичат допира, така че, ако сложат ръката си около вас или хващат вашата ръка, това са физическите знаци, че ви харесват. \r\nТелците също имат много силно чувство за притежание, затова ще забележите, че той винаги иска да е сигурни, че сте добре и ще се чувства неудобно, ако споменавате други мъже или ако друг ви заговори. \r\n\r\nТези мъже обичат да са сами и им харесва стабилният и ясен график. Тъй като те бързо могат да преминават от забавни и общителни към сериозни и замислени, са значително по-трудни за разгадаване.\r\nЕдин начин да разберете дали мъж от тази зодия ви харесва, е, ако поеме инициативата и ви покани да излезете. Тъй като тези мъже обичат да бъдат сами и да се придържа към обичайния си режим, когато отделят време за вас, е много добър знак.\r\nЦелия материал четете на ", "date": "2018.05.12", "title": "Как той показва, че ви харесва според зодията? (I част)"}
{"url": "https://www.dnes.bg/mish-mash/2018/05/12/parad-na-retroavtomobili-sybra-pozabraveni-marki.376271", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Парад на ретроавтомобили и мотори събра за 15-и път в Благоевград позабравени марки. И този път колекционерите доказаха, че хобито изисква много пари и време.\r\nУникален Ягуар от 50-те години на миналия век, Плимут и Ролс-Ройс върнаха времето назад. Модели, които показват, че са успешно приложими и днес, пише Bulgaria ON AIR.\r\n\"Тази година е доста по-масово от предишни. Има уникални автомобили, които идват за пръв път\", отбеляза Андрей Андреев, който е част от организаторите, предаде Снежана Любенова.\r\n ", "date": "2018.05.12", "title": "Парад на ретроавтомобили събра позабравени марки"}
{"url": "https://www.dnes.bg/izvanrelsi/2018/05/12/s-tezi-izobreteniia-e-dosta-po-lesno.376190", "text": "Светът е голям и изобретения дебнат отвсякъде. Всъщност животът не е никак прост, дори напротив и всичко, което може да го опрости, макар и малко, е добре дошло.\r\nЗа радост има гениални хора, които измислят начини да опростят ежедневието ни и то изключително любопитни начини.\r\nЩе ви представим няколко снимки, които представят изключително полезни изобретения. Със сигурност бихте искали да благодарите на техните създатели.\r\nМоже да разгледате изобретенията в  галерията на ", "date": "2018.05.12", "title": "С тези изобретения е доста по-лесно"}
{"url": "https://www.dnes.bg/balkani/2018/05/12/probiv-kosovo-e-gotovo-da-priznae-bylgarskoto-malcinstvo.376249", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКосово е готово да признае българското малцинство, официалните власти в Прищина са показали пълно съгласие за това. Това обяви евродепутатът от ЕНП Андрей Ковачев.\r\nНапълно реално е българското малцинство в Косово да бъде признато и може да се случи в скоро време. Зависи колко са организирани нашите сънародници там, каза той в предаването \"Светът е бизнес\" на  с водещ Николай Кръстев.\r\nКовачев коментира въпроса дали има шанс да бъде призната българската общност в района на Гора в Косово като реален субект в Косово. Той подкани сънародниците ни трябва да бъдат активни, както бяха в Албания.\r\r\n                    \r\n                    \"В моите разговори преди няколко дни в Прищина с министър-председателя, с вицепремиера, с председателя на парламента, сме повдигнали тези въпроси и мисля, че има пълно разбиране\", каза евродепутатът.\r\nТой допълни, че косовските власти, и законодателна, и изпълнителна, са съгласни да направят тази крачка.\r\n\"Те имат категоричното разбиране, че ако тези граждани се самоопределят като българи и исторически са били част от българския етнос, то те имат право да бъдат записани в законодателството на Косово. Зависи от активността на самите наши сънародници\", каза Ковачев.\r\nОтношенията между България и Македония се развиват, въпреки рецидивите и натрупаното от миналото и \"след подписването на договора между правителствата на Македония и България, участието на парада на 6 май в София на македонски военни е добър, положителен знак\", каза още евродепутатът.\r\nТой смята, че има много такива положителни сигнали, както в икономическо отношение, така и в политически. \r\n\"Разбра се има и инерция от миналото, и рецидиви, хора, които се притесняват от това, например македонският президент Георги Иванов, който беше индикирал, че ще дойде на парада в София, но не дойде. След това беше индикирал, че ще дойде и на честването на Ново село, Струмишко, на възстановяването на българското военно гробище. Това не се случи, за голямо съжаление. Но все пак знаем, че Георги Иванов е от старата конюнктура на Груевски и явно има притеснения да участва в съвместното честване на нашата обща история\", каза българският политик.\r\nТой е категоричен, че трябва да има толерантност на Балкатите в отношенията между балканските народи, за да могат да се преодолеят предразсъдъците. \r\nСпоред евродепутата софийската среща на върха ЕС - Западни Балкани има своето важно значение и ще допринесе за стабилността на региона и европейската му перспектива.  \r\n ", "date": "2018.05.12", "title": "Пробив: Косово е готово да признае българското малцинство"}
{"url": "https://www.dnes.bg/temida/2018/05/12/slujitelite-na-zdravnata-kasa-ostavat-v-aresta.376272", "text": "Двамата служители на Здравната каса в Пловдив Иван Деспотов и Владимир Манев остават в ареста, реши тази вечер Пловдивския окръжен съд. \n\n\n\n\n\r\nТе са обвинени за подкуп и документна измама.\n\r\nСпоред съда за Деспотов и Манев -  единият директор на дирекция, а другият негов подчинен, е налице обосновано предположение двамата да са извършили това, в което са обвинени, затова трябва да им бъде наложена най-тежката мярка за неотклонение. Освен това има опасност да извършат друго престъпление, предава БНР.\n\r\nПо време на заседанието прокурор Светлозар Чераджийски подчерта, че ако мярката е по-лека, двамата могат да повлияят на свидетели. Има опасност и да манипулират компютърните системи в Регионалната здравна каса, тъй като притежават достъп до сървърите.                                            \r\n                    \r\n                    \r\nОколо 1 милион лева са били източени от аптеки фантоми чрез схема с фалшиви рецепти за скъпи лекарства, посочиха още от държавното обвинение. \n\r\nИван Деспотов е предоставял данните за пациентите, предимно болни от хепатит С. Така за лечението им, което е над 20 хиляди лева на месец, касата е плащала два пъти.\n\r\nСъучастници на двамата служители от Здравната каса са собственикът на аптеки Николай Александров, на когото през седмицата беше наложена парична гаранция от 20 хиляди лева, и подставенотото лице - социалнослаб пловдивчанин, който се е водел управител на кухите аптеки. Той също е на свобода с парична гаранция 3 хиляди лева.   \n\r\nРешението на съда подлежи на обжалване пред по-висока инстанция.\n\r\nЗаседанието беше насрочено за  17 май.", "date": "2018.05.12", "title": "Служителите на Здравната каса остават в ареста"}
{"url": "https://www.dnes.bg/notifikacii/2018/05/12/koi-bolesti-ni-debnat-ot-hladilnika.376153", "text": "Какво представляват йерсиниозите? \r\nЙерсиниозите (yersinioses) са остри бактериални инфекции, причиняват се от болестотворни за човека йерсинии. Това се природно-огнищни инфекции, зооантропонози (инфекциозни заболявания по животните, които се предават и на xората). Йерсиниите принадлежат към семейство Enterobacteriaceae, род Yersinia. Този род обхваща три патогенни за човек йерсинии: Y. pestis, причинител на чумата, Y. enterocolitica, причинител на чревната йерсиниоза, и Y. pseudotuberculosis, причинител на псевдотуберкулозата.\r\n \r\nЙерсиниите са Грам отрицателни пръчици, на големина 0,5-3 µm, не образуват спори. Не са взискателни и могат да се култивират на обикновени хранителни среди. Отделят ендотоксин (който се освобождава при разрушаването им), а някои и ентеротоксин и цитотоксин. Притежават О соматичен антиген, Н ресничест антиген и V и W - антигени на вирулентността (степента на патогенност). Според структурата на антигените си се различават множество групи (серовари).\r\n \r\nРезервоар и източник на инфекцията най-често са различни гризачи, по-рядко и домашните животни (едър и дребен рогат добитък, свине, кучета и др.). Механизмът на предване при чумата е трансмисивен, а при другите две йерсиниози - фекално-орален.\r\n \r\nКакво представлява чревната йерсиниоза?\r\n \r\nЧревната йерсиниоза (yersiniosis enterocolitica), протича с токсиинфекциозен синдром, прояви на гастроентерит, ентероколит или хемоколит със склонност към разпространение на болестния процес върху целия организъм и извънчревни (екстраинтестинални) органни поражения - мезентериален лимфаденит, абсцеси, артрити, холецистит, менингит и др. Характеризира се с развитие на по-късни имунопатологични прояви (артрити, еритема нодозум, синдром на Райтер, обриви и др.).\r\n \r\n\r\n ", "date": "2018.05.12", "title": "Кои болести ни дебнат от хладилника?"}
{"url": "https://www.dnes.bg/stranata/2018/05/12/zmii-uplashiha-blagoevgrad-i-dupnica.376253", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Нашествие на змии втресе Благоевград и Дупница. Вече има няколко случая на поява на влечуги в градска среда. Според еколози обаче, змиите не са опасни, а появата им сред хората е обичайна по това време на годината.\n\r\nВ един от случаите в автобуса от село Сапарево до Дупница на предния прозорец изпълзява огромна змия. Шофьорът не спира, надявайки се от скоростта смокът да изпадне от автобуса, разказва .\n\r\nНо влечугото се задържа, а след секунди влиза под капака. Загубил змията от поглед, шофьорът спира автобуса и вика помощ. Идва спасителен екип от Противопожарната служба в Кюстендил.\r\n                    \r\n                    \r\nПожарникарите обаче така и не намират смока, а пътниците са преместени в друг автобус. \n\r\nСъс змия преди дни се среща и доктор Владимир Пандев от Благоевград. Влечугото изскочило от таблото на таксиметров автомобил, изправяйки се очи в очи с шофьора.\n\r\nЗапазил все пак самообладание, доктор Пандев надхитрил змията и я затворил в бутилка, а след няколко часа я пуснал на свобода близо до Благоевград.\n\r\nОт екоинспекцията в Благоевград са категорични - отровни змии в региона няма. Преобладават смоците, които не биха нападнали, ако не са застрашени.\r\n ", "date": "2018.05.12", "title": "Змии уплашиха Благоевград и Дупница"}
{"url": "https://www.dnes.bg/health/2018/05/12/koi-synotvorni-nai-chesto-vodiat-do-intoksikaciia.376151", "text": "Седативно-сънотворните лекарства предизвикват доза-зависими ефекти върху централната нервна система (ЦНС). В ниски дози тези лекарства имат успокояващ ефект. С увеличаване на дозата се проявява сънотворният ефект. \r\nПоследващото увеличаване на дозата предизвиква обща анестезия. Следващо увеличение на дозата е причина за потискане на дихателния и сърдечносъдовия център в продълговатия мозък с развитие на кома. \r\n \r\nКато сънотворни се използват бензодиазепини (Nitrazepam, Midazolam, Flurazepam, Triazolam). Това са лекарства, които подлежат на специална регулация и се предписват на зелена бланка (рецепта). \r\n \r\nОсновните клинични прояви при предозиране на бензодиазепиновите хипнотици са мускулна слабост, сънливост, атаксия (липса на координация), летаргия. При тежко предозиране е възможно потискане на дишането и кома. Лечението се състои в провеждане на стомашна промивка с активен въглен и прилагане на антидот (Flumazenil) и дихателна реанимация при необходимост.\r\n \r\n\r\n ", "date": "2018.05.12", "title": "Кои сънотворни най-често водят до интоксикация?"}
{"url": "https://www.dnes.bg/notifikacii/2018/05/12/kakva-e-roliata-na-azotniia-oksid-za-efekta-ot-fitnesa.376155", "text": "Азотният оксид е естествено образуван в организма газ, който оказва влияние върху вътрешната обвивка на кръвоносните съдове (ендотел). Основната му роля се изразява в стимулиране отпускането на мускулатурата в съдовата стена и разширяване на кръвоносните съдове. Този му ефект е причина азотният оксид да се разглежда като средство за укрепване и подобряване издръжливостта на мускулатурата при занимаващите се с фитнес тренировки и бодибилдинг. Ползите от това приложение на азотния оксид обаче все още са дискусионни в няколко аспекта. \r\nФитнес добавките не съдържат чист азотен оксид, а продукти, които стимулират производството на този газ в организма. Това води до повишаване притока на кръв към мускулите и по-бързо изграждане на допълнителна мускулна маса. Теоретично това действие е много позитивно за подобряване представянето във фитнеса, повишаване издръжливостта на мускулатурата и ускоряване на възстановяването след тренировка. Практическото постигане на тези ефекти обаче и по-скоро дискусионно.\r\n \r\nОсновна причина ползите от този тип фитнес добавки да се поставят под съмнeние е фактът, че тяхното действие не е безспорно доказано от клинични проучвания. Твърденията за него са по-скоро плод на логически обяснения за потенциалния ефект от приема на въпросните продукти, ускоряващи производството на азотен оксид в организма. Доколко този ефект носи преки ползи за подобряване на фитнес производителността и качеството на тренировките не е ясно.\r\n \r\n\r\n ", "date": "2018.05.12", "title": "Каква е ролята на азотния оксид за ефекта от фитнеса?"}
{"url": "https://www.dnes.bg/stranata/2018/05/12/maiska-nedelia-malko-slynce-oblaci-dyjd.376254", "text": "През нощта над западната половина от страната облачността все още ще е значителна и на места ще превалява, но до сутринта преваляванията ще спрат и облачността ще намалее. Ще е почти тихо. Минималните температури ще са предимно между 9 и 14 градуса.\n\r\nУтре преди обяд ще бъде предимно слънчево. След обяд над Западна и Централна България ще се развива купеста и купесто-дъждовна облачност и на много места там ще има краткотрайни, временно интензивни валежи. \n\r\nВ югозападните и планинските райони от страната валежите ще са значителни, придружени с гръмотевици и временно усилване на вятъра. Максималните температури в повечето места ще са между 20 и 25 градуса. Такава е прогнозата според НИМХ към БАН, цитирана от БТА.\r\n                    \r\n                    \r\nПо Черноморието ще бъде предимно слънчево, след обяд ще има временни увеличения на облачността, но ще остане почти без валежи. Ще е почти тихо. Максималните температури ще са 22 и 24 градуса. Вълнението на морето ще е 2-3 бала. Температурата на морската вода ще е 17-19 градуса.\n\r\nПреди обяд над планините ще преобладава слънчево време. След обяд ще се развива купеста и купесто-дъждовна облачност, ще има валежи, гръмотевици и временно усилване на вятъра. Значителни ще са явленията в Рило-Родопския масив. Ще духа умерен, по високите и открити части и силен вятър от западната четвърт. \n\r\nМаксималната температура на височина 1200 метра ще е около 13 градуса, на 2000 метра - около 7 градуса.\n\r\nВ понеделник, 14 май, и във вторник 15 май, въздушната маса над страната ще остане неустойчива. Отново ще се развива купесто-дъждовна облачност. Ще има краткотрайни, но интензивни превалявания, през втория ден, главно в следобедните часове. По-голяма е вероятността за валежи в Западна и Централна България. \n\r\nТемпературите ще са близки до обичайните за средата на май - в много райони дневните ще достигат 21-26 градуса, а минималните - между 9 и 14 градуса. ", "date": "2018.05.12", "title": "Майска неделя: Малко слънце, облаци, дъжд"}
{"url": "https://www.dnes.bg/politika/2018/05/12/ninova-zapochnahme-boleznena-promiana-i-dadohme-pyt-na-mladite.376255", "text": "Преди две години новото ръководство на партията започнахме една болезнена промяна, целта на която беше да дадем път на вас, на младите, без да създаваме конфликт между поколенията. Това каза соцлидерката Корнелия Нинова по време на Четвъртата национална конференция на Младежкото обединение на БСП.\n\r\nТя заяви, че след две години се усеща резултатът. \"Днес много от вас са новите общински и областни председатели, новите депутати, членове на общински и областни съвети\", заяви Нинова, цитирана от \"Фокус\".\n\r\n\"Млади социалисти, вярвам, че нямате sms кога да ръкопляскате\", каза още Корнелия Нинова. Тя препоръча на младите хора в партията веднага да се откажат от политиката, ако са се отдали на нея само заради привилегии и облаги.\r\n                    \r\n                    \r\n\"Даже нещо повече, очакваме от вас да промените политиката. Днес традиционните политици, статуквото, старите политици, приемат политиката като облага и привилегия. Отказаха да приемат предложението ни сами да направим отстъпка, да се откажем от някои от привилегиите в името на други цели“, каза Нинова. \n\r\nТя призова младежите да търсят съмишленици сред българските млади хора, колеги и другари в европейските държави. \n\r\n\"Възхищавам се на реакцията на младите европейци след провеждането на Младежкия европейски форум в България\", каза Нинова и отчете, че те са се изправили пред цялото статукво и са казали, че е съсипан многогодишния труд на младите хора.\n\r\n\"Те се възпротивиха на това някой да ги командва и да им натиска копчетата кога да ръкопляскат и кога не. Те се възпротивиха на това, че не бяха участници в политиката. Това са нашите естествени съюзници – млади и смели хора, с които трябва да върнем Европа там, откъдето започна\", заяви още лидерката на левицата.\n\r\nТя атакува и премиера Бойко Борисов за готвените нови европейски правила за превозвачите.\n\r\n\"Колко струва това \"мон шери\". Да заличиш цял транспортен бранш на една страна\", настоя Нинова. \n\r\n\"Вчера казаха, че днес правителството и Бойко Борисов пишат история. Добре, ако правителството и Бойко Борисов днес защитят българския национален интерес и спрат дискриминационен и несправедлив пакет за мобилност, аз ще съм първата, която ще му стисне ръката. Но се съмнявам\", каза соцлидерката. \n\r\nПо думите й българското правителство е изпуснало момента да намери съмишленици и да отстоява каузи, не само българска национална, а европейската за равни възможности.", "date": "2018.05.12", "title": "Нинова: Започнахме болезнена промяна и дадохме път на младите"}
{"url": "https://www.dnes.bg/politika/2018/05/12/mvr-shefyt-golemi-potoci-pari-iztichat-po-shemi-s-lekarstva.376256", "text": "Източването на Здравната каса в Пловдив не е изолиран случай, работим в цялата държава, защото има изтичане на големи суми, това каза при посещението си в Пловдив министърът на вътрешните работи Валентин Радев.\n\r\nТой посочи, че са започнали с медицинските заведения във Враца и Пловдив, има повсеместен натиск, включително с ГДБОП и прокуратурата. \n\r\n\"Във фокуса ни са от много време, защото големи потоци пари изтичат по схеми с лекарствата. Наблюдаваме и болниците, където също има недобри практики\", каза Валентин Радев.\n\r\nПо случая с пребития зам.-кмет на Ловеч вътрешният министър каза, че има развитие, но отказа да огласи подробности.\n\r\n\"Неприятно е, защото е човек от властта. Не може никой да посяга на институции. Самият зам.-кмет казва, че е нещо свързано с дърводобива. Работната версия е, че има връзка с дърводобива и незаконното изсичане на гори, но не изключваме и другите версии\", посочи Радев.\r\n                    \r\n                    \r\nТой добави, че предстои да присъства на отчета на Областната дирекция на полицията в Перник, в Пловдив и в някои други градове. \n\r\nПо думите му при тези срещи обикновено се иска увеличение на щатовете, но посочи, че не иска да му се хвалят, а да си казват слабостите.\r\n ", "date": "2018.05.12", "title": "МВР шефът: Големи потоци пари изтичат по схеми с лекарства"}
{"url": "https://www.dnes.bg/obshtestvo/2018/05/12/vila-zelikula-ot-zapustiala-kyshta-v-moderen-selski-ofis.376257", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Как една запустяла къща може да се превърне в модерен селски офис? Това е задачата на проекта \"Юнити Хъб\". Мисията му е да съживи и вдъхнови свободния начин на живот и икономическата независимост в селските райони в България.\n\r\nИдеята е запустелите къщи да се превърнат в социални инкубатори за обмяна на опит, предприемачество и международни практики.\n\r\nПървият обект се казва \"Вила Зеликула\". Намира се във вилна зона \"Зелин\", на 3 км. от община Ботевград и на 50 км. от София. Вилата е собственост на бабата и дядото на основателя на проекта - Цветина Петкова.\n\r\nДо преди 2 г. къщата била запустяла. Днес живее нов живот - като дом на дигитални номади, които работят с раница на гръб, обикаляйки света.\r\n                    \r\n                    \r\nАмбицията на Цвети е селата отново да станат оживени и заселени със здравомислещи хора, които вярват и знаят, че промяната започва с личен пример.\n\r\nМладите ентусиасти искат да създадат \"работещ модел\" за стопанисване на селска къща, поддържането на която акумулира средства за нейните собственици.\n\r\n\"Зеликула\" търси партньори, доброволци и въобще хора, разпознаващи идеята за този проект като своя собствена, предаде репортерът на  Ива Григорова.\r\n ", "date": "2018.05.12", "title": "\"Вила Зеликула\" - от запустяла къща в модерен селски офис"}
{"url": "https://www.dnes.bg/politika/2018/05/12/moskovski-shte-zashtitim-interesite-na-prevozvachite.376258", "text": "Предстоят още преговори, за да защитим интересите на българските превозвачи, това каза в Пловдив транспортният министър Ивайло Московски.\n\n\n\n\r\nПо отношение на пакета от мерки предложени от френския президент Еманюел Макрон, касаещи транспортния бранш, той добави, че позицията на България е била точна и ясна от самото начало, и това е пълна институционална подкрепа на държавата за транспортните организации. \n\r\nПо думите му планираните мерки биха довели до изпадането на българските превозвачи в неконкурентоспособност. \n\r\nОспорвани са текстовете, шофьорите задължително да се прибират през определено време у дома или в база на фирмата, защото това са необосновани разходи. Оспорва се и невъзможността превозвачите да почиват в кабините на камионите, а това създава и друг проблем със застрахователните компании, които не покриват щети, ако шофьорът не е бил на място, също така от кога да започват командировъчните и други.\r\n                    \r\n                    \r\nПо думите на министъра утре предстои нов телефонен разговор на премиера Борисов с френския президент, а в понеделник ще се водят преговори и с еврокомисаря по транспорт Виолета Булц, която пристига у нас.\r\n ", "date": "2018.05.12", "title": "Московски: Ще защитим интересите на превозвачите!"}
{"url": "https://www.dnes.bg/notifikacii/2018/05/12/severna-koreia-obiavi-shte-razrushi-iadreniia-si-poligon-pungeri.376259", "text": "Северна Корея обяви днес, че ще организира церемония за разрушаване на своя ядрен полигон Пунгери, която ще се състои в периода 23-25 май, предадоха световните агенции.\n\r\nАсошиейтед прес отбелязва, че това ще бъде драматично, но и знаково събитие в навечерието на срещата на върха между севернокорейския лидер Ким Чен-ун и президента на САЩ Доналд Тръмп на 12 юни в Сингапур.\n\r\nСевернокорейското министерство на външните работи съобщи, че всички тунели на полигона, който се намира в североизточната част на страната, ще бъдат разрушени с взривяване. Отстранени ще бъдат и всички наблюдателски и изследователски съоръжения, както и наземната охрана.\n\r\nСеверът заяви, че възнамерява да покани и журналисти, които да присъстват на разрушаването. Те ще са само от САЩ, Южна Корея, Китай, Русия и Великобритания.\r\nДатата, на която ще бъде разрушен полигонът, ще зависи от метеорологичните условия. \n\r\nВ момента Пхенян извършва техническите приготовления за събитието.\n\r\nНа среща с южнокорейския президент Мун Дже-ин миналия месец Ким обяви, че възнамерява да закрие ядрения полигон.", "date": "2018.05.12", "title": "Северна Корея обяви: Ще разруши ядрения си полигон Пунгери"}
{"url": "https://www.dnes.bg/zvezdi/2018/05/12/sharl-aznavur-postrada-schupi-ramenna-kost.376260", "text": "Шарл Азнавур си счупи раменната кост при падане в дома си в Югоизточна Франция, предаде Франс прес, като се позова на пресаташето на 93-годишния френски певец от арменски произход.\r\n\"Не е сериозно. Шарл Азнавур си счупи раменна кост\", каза пресаташето. \r\nТя не бе в състояние да потвърди дали певецът остава в болница.\r\nАзнавур, който ще навърши 94 години на 22 май, има предвидено турне в Япония от 21 до 23 май. \r\nПрез лятото има насрочени концерти в Италия, Лондон, Испания и Германия.\r\nМиналия месец Азнавур бе принуден да отмени концерт в Санкт Петербург, след като му прилошало по време на репетиция.", "date": "2018.05.12", "title": "Шарл Азнавур пострада, счупи раменна кост"}
{"url": "https://www.dnes.bg/notifikacii/2018/05/12/sasht-iskat-da-bydat-blizki-partniori-s-kndr.376261", "text": "САЩ искат Северна Корея да им бъде \"близък партньор\", а не враг, каза американският държавен секретар Майк Помпейо и отбеляза, че Америка често е успявала да изгради добри приятелски отношения с бившите си противници, предаде Асошиейтед прес, цитирана от БТА.\n\r\nПомпейо заяви, че е говорил със севернокорейския лидер Ким Чен-ун за тази си надежда по време на посещението си в Пхенян по-рано през седмицата, при което уточни последните подробности по планираната за 12 юни среща между Ким и американския президент Доналд Тръмп и постигна освобождаването на трима американци, лишени от свобода в Северна Корея.\n\r\nПомпейо каза, че е водил \"топли\", \"конструктивни\" и \"добри\" разговори с Ким и е дал да се разбере, че ако Северна Корея се откаже завинаги от ядрените си оръжия и го направи така, че това да подлежи на проверки, САЩ са готови да й помогнат да укрепи икономиката си и да повиши жизнените си стандарти до нивото на тези в Южна Корея.\r\n\"Проведохме добри разговори за историите на нашите две държави, за предизвикателствата, които сме имали помежду си\", заяви Помпейо на пресконференция с южнокорейската външна министърка Кан Кьон-уа, която бе на посещение във Вашингтон.\n\r\n\"Разговаряхме за факта, че Америка често в историята е имала противници, с които сега сме близки партньори, и за нашата надежда, че можем да постигнем същото по отношение на Северна Корея\", каза той.\n\r\nПомпейо не уточни за кои други противници става дума, но и той, и други американски политици често са отбелязвали, че САЩ са изиграли голяма роля за възстановяването на Япония и европейските страни от Оста след Втората световна война. С американска помощ тези държави се възстановиха от разрушенията на конфликта.\n\r\n\"Ако Северна Корея предприеме смели действия за бърза денуклеаризация, САЩ са готови да работят с нея за постигане на просперитет, сравним с този на нашите южнокорейски приятели\", каза Помпейо.", "date": "2018.05.12", "title": "САЩ искат да бъдат \"близки партньори\" с КНДР"}
{"url": "https://www.dnes.bg/obrazovanie/2018/05/12/prosvetniiat-ministyr-decata-da-igraiat-shah.376262", "text": "Нашето желание е повече деца да се научат да играят шах. Той е спорт и игра, която възпитава и едновременно развива дисциплина и креативност, търпимост, концентрация и пространствено мислене. Това каза министърът на образованието и науката Красимир Вълчев при откриването на първия шахматен турнир за деца и ученици \"Столичен дебют\" в 121-во Средно училище \"Георги Измирлиев\", цитиран от пресцентъра на МОН.\n\r\nСпоред Вълчев шахът е игра, достъпна за всички деца, в която има много повече стратегическо мислене, отколкото във всяка друга.\n\r\nИзследвания, направени в други страни, показват зависимост между играта на шах и образователните резултати на учениците по другите учебни дисциплини. Тези деца, които играят шах, показват по-добри резултати.\r\n                    \r\n                    \r\nМинистерството на образованието ще се опита да насърчи с всички инструменти, с които разполага, играта на шах при децата и учениците. Това ще стане чрез дейностите по интереси, е заявил министър Вълчев. \n\r\nТой е съобщил, че се разработва нормативен акт, въз основа на който ще се финансират дейностите по интереси, включени в проекта \"Твоят час\", след като той приключи. \n\r\nЕдна от тези области е играта на шах. Заедно с Федерацията ще се разработи програма, която да включва и някои допълнителни мерки за стимулиране на повече деца да играят шах.\n\r\nМинистърът на образованието е поздравил присъстващите родители и учители за това, че са успели да мотивират децата си да играят шах и след като е пожелал на участниците успех, също се е включил в състезанието. Красимир Вълчев е изиграл две партии като е победил шестгодишната Яна Матеева от Пловдив, но е бил победен от десетгодишния Светлен Иванов от София.\n\r\nВ турнира по шахмат са се включили 60 деца и двама възрастни. Състезанието по шах се организира с цел популяризирането на предстоящите първи държавни ученически първенства, които ще се състоят в курортния комплекс \"Албена\" от 19 до 22 май 2018 г.", "date": "2018.05.12", "title": "Просветният министър: Децата да играят шах!"}
{"url": "https://www.dnes.bg/stranata/2018/05/12/trus-ot-3-2-po-rihter-krai-stara-zagora.376263", "text": "Земетресение с магнитуд 3,2 по скалата на Рихтер е регистрирано край старозагорското село Мирово. Това показва справка на сайта на Националния институт по геофизика, геодезия и география (НИГГГ) при БАН. \r\nТрусът е с дълбочина 20 км и е регистриран в 8.30 часа тази сутрин. ", "date": "2018.05.12", "title": "Трус от 3,2 по Рихтер край Стара Загора"}
{"url": "https://www.dnes.bg/politika/2018/05/12/borisov-za-medsestrite-ne-moje-vseki-da-ni-protestira-pod-prozorcite.376264", "text": "Близо 5 млрд. лв. отделя държавата за здравеопазване и не може всеки да ни протестира под прозорците, така ще счупим държавата накрая. Това каза пред журналисти министър-председателят Бойко Борисов след Регионалната политическа академия на ГЕРБ - Стара Загора във връзка с днешния протест на медицинските сестри в София.\n\n\r\n\"Ние нямаме отношение към медицинските сестри. Ние даваме пари на Здравната каса и като бюджет на здравното министерство и то съответно на болниците. За първи път от много време се вдигнаха лимитите, така че шефовете на болниците трябва да си ги отрегулират и да направят така, че да е справедливо. Близо 5 милиарда лева отделя държавата за здравеопазване. Разбирам ги, но не може всеки, който иска пари, да дойде под прозорците ни и на другия ден… Не е правилно така, ще счупим държавата накрая. Болниците получават огромни пари от Министерството на здравеопазването и по клинични пътеки от Здравната каса\", обясни той, цитиран от \"Фокус\".\r\n                    \r\n                    \r\nПремиерът Борисов коментира още, че мораториумът върху строежа на АЕЦ \"Белене\" трябва да отпадне, за да може Народното събрание да даде мандат за разговори с инвеститори. \n\r\nПо думите му това трябва да се случи преди срещата на държавните и правителствени ръководители на страните от Централна и Източна Европа и Китай през юли в София. \n\r\n\"Колкото можем повече да ги държим въглищните централи, толкова по-добре. Но рано или късно съм убеден, че както в много големи държави ги затвориха, и тук ще стане така. И то през вредните емисии - цената им ще стане толкова висока, че няма да е изгодна\", каза още Борисов. \n\r\nЗа предлаганите промени в Пакет \"Мобилност\" министър-председателят заяви, че в понеделник предстоят разговори с ресорния еврокомисар Виолета Булц. \n\r\nТой припомни позицията на българското правителството, че твърдо стои в защита на българските превозвачи, но допълни, че последната дума по въпроса има Брюксел.\n\r\n\"Още в петък разпоредих и в понеделник еврокомисарката по транспорт ще бъде в 14.00 часа при мен, за да направим среща с транспортния бранш. Някой написал, че Макрон се обърнал към мене да бързаме с реформите. Една дума не е казал по въпроса, а точно обратното. За толкова неща с канцлера са ме помолили да им помогна и да свършим работа. Понеже много ги е яд, защото специален гост в Брюксел на срещата на Франция, Германия, Холандия, Белгия е Борисов, сега в Германия президентът Макрон и аз и пак им е неприятно и дай да почваме с фалшивите новини\", каза премиерът.\n\r\nТой настоя и че е фалшива новина, че чака да мине председателството, за да даде оставка. \n\r\n\"Държавата никога не е била с толкова добри параметри, колкото сега. Растат доходите, най-ниската безработица. Първият мандат като дойдохме, бяха 12-13% безработица. Расте БВП, растат доходите\", коментира Борисов. \n\r\n\"Опозицията я е много яд, че не успя да провали председателството и че аз съм моторът на тая работа със Западните Балкани. С македонците заедно при папата ще бъдем – всяка година и те, и ние ходим там, и то винаги е едно бутане, едно криене, едно кой ще е първи, кой ще е втори. Със Зоран се разбрахме заедно да сме в хотели, заедно да ходим на плочата\", продължи премиерът.\n\r\nБорисов каза и че е получил много топло и мило писмо от президента на САЩ Доналд Тръмп, в което той предлага среща в скоро време на тема Западни Балкани.", "date": "2018.05.12", "title": "Борисов за медсестрите: Не може всеки да ни протестира под прозорците!"}
{"url": "https://www.dnes.bg/politika/2018/05/12/lukarski-se-otteglia-sds-izbira-nov-lider-na-7-iuli.376252", "text": "СДС ще избира нов лидер на 7 юли, а сегашният Божидар Лукарски обяви, че няма да участва в надпреварата.\r\nТова стана ясно след днешното заседание на Националния съвет на синята партия. Форумът взе решение за провеждане на Отчетно- изборна конференция на партията на 7 юли 2018г. На нея ще бъде избрано ново ръководство на СДС  и ще се проведе политически дебат за бъдещето на синята партия, съобщиха от пресцентъра на формацията.\r\nНационалният съвет е взел решени е и, че на местни избори местните организации ще имат свободата за коалиране на местно ниво без санкция на националното ръководство.\r\n\"Смятам че, е необходимо освежаване на председателския  пост\", каза Лукарски след като обяви, че няма да участва в лидерската надпревара. Според Устава на СДС той и цялото ръководство ще излезе в оставка от насрочената дата за провеждане на Отчетно-изборна конференция  - 7 юли 2018г. \r\nЗа председател на Националния изборен щаб бе избран Илия Лазаров.\r\n ", "date": "2018.05.12", "title": "Лукарски се оттегля, СДС избира нов лидер на 7 юли"}
{"url": "https://www.dnes.bg/obshtestvo/2018/05/12/speshno-nujni-sa-oshte-dareniia-za-spasitelnata-akciia-za-boian.376226", "text": "Необходими са спешно още дарения за спасителната операция за Боян Петров. Призив за финансова подкрепа на акцията отправят познати и непознати на алпиниста в социалната мрежа.\r\n\"Над 150 хил. долара ще са нужни за транспортирането му, в случай че бъде спасен. За действията на спасителите и техниката вече са платени 50 хиляди долара. При всички случаи необходимите средства надвишават сумата, която застраховката би покрила\". Това написа в профила си Борис Бъров.\r\nТой допълва, че пари са спешно необходими сега за сателитни снимки, полети на хеликоптерите, разходи на планинските спасители и за репатриране.\n\n\n\n\r\r\n                    \r\n                    \"Зоолог, вдъхновител и за мнозина - супер герой - Боян е все още в неизвестност някъде по склоновете на хималайския връх Шиша Пангма (8013 м). Макар и видян за последно на 3-ти май, надежди за неговото оцеляване все още има, тъй като никой не е успял да се качи до височинните лагери 2 и 3 където би могло да е блокиран от лошото време\", пише Бъров. Той припомня, че спасителните екипи са тръгнали, а непалските хеликоптери разчитат на подобрение на метеорологичната обстановка.\r\nСемейството и неговият екип координират усилията на спасителните екипи и спешно набират средства.\r\n\"Нека покажем солидарност и помогнем на Боян и неговото семейството в този драматичен момент\", призовава още Бъров.\r\n\r\nНаред с призивите за спешни дарения за издирването на Боян се появиха и информации, че Иван Кристоф, човекът-паяк, който вчера обяви, че дарява 100 000 лева, не е превел парите.\r\n\"Не познавам този човек, не сме във връзка, не е част от екипа ми по организацията, Външно министерство не са го чували и пари по сметката не са преведени!\", написа в профила си във Facebook жената на Боян Радослава Ненова.\r\nМного известни хора отправиха призив към Иван Кристоф да преведе парите сега, ако наистина има намерение да го прави.\r\n\"Ако Иван Кристоф иска да реализира благородната си идея, добре е просто веднага да преведе дарението си в сметката на Боян Петров или на жена му. Депозит, пълномощно на името на Ради, заверка на пълномощното в българското посолство в Канада, апостили - всичко това ще изгуби много време. Зная, че не съм в позиция да му го казвам, но въпреки това - изричам го, Иване. Иначе тръгват слуховете за обикновен авто ПР...\", написа в профила си във Facebook журналистът Нери Терзиева.", "date": "2018.05.12", "title": "Спешно: Нужни са още дарения за спасителната акция за Боян"}
{"url": "https://www.dnes.bg/obshtestvo/2018/05/12/vylnenie-za-193-mln-lv-cenata-na-abiturientskite-balove-u-nas.376227", "text": "По около 4 хил. лв. на абитуриент или общо около 165 млн. лв. ще струват абитуриентите на родителите си тази година. \r\nВ тази сума влизат както всички детайли по тоалета на младежите, така и сумите за почерпка на близки и роднини и допълнителни разходи за автомобил, фотограф, подаръци, които надуват сметката допълнително.\r\nИзчисления показват, че поне 193 млн. лева ще се завъртят в родната икономика само заради харчовете покрай тазгодишните дванайсетокласници, пише \"Монитор\". \r\nСпоред справка в сайта на Министерството на образованието и науката 55 167 ученици са подали заявления за явяване на матура по български език и литература. Така, ако умножим техния брой по среден разход от 3,5 хил. лева, се получава сумата от 193 млн. лева.\r\r\n                    \r\n                    Един от основните разходи са роклята или костюмът. Цените им могат да варират в зависимост дали са конфекция, или са шити по поръчка. Средната им стойност е около 600 лв. \r\nПо-евтино може да се намерят рокли и костюми, които са масово производство, в търговската мрежа. \r\nА за родителите с по-дълбоки джобове има и маркови модели, чиито стойности са около и над 1000 лв. Столични дизайнери пък искат 1800 лв. за рокля ръчна изработка, която обаче ще бъде единствен и неповторим модел, пише изданието.\n\r\n\r\n ", "date": "2018.05.12", "title": "Вълнение за 193 млн. лв.! Цената на абитуриентските балове у нас!"}
{"url": "https://www.dnes.bg/notifikacii/2018/05/12/3000-medsestri-izlizat-na-protest-za-po-visoki-zaplati.376228", "text": "Над 3000 медицински сестри излизат на улицата днес с искане за по-високи заплати.\r\nТе се очаква да се съберат на площад \"Независимост\" в столицата, за да изразят недоволството си от политиките на здравните власти към медицинските сестри, акушерките и фелдшерите, информира \"Дарик\".\n\r\nОрганизатор на протеста е Българската асоциация на професионалистите по здравни грижи, а проявата се подкрепя от редица пациентски, синдикални и съсловни организации.\r\nПо данни на инициаторите у нас в момента работят около 25 000 медицински сестри, а на системата са нужни още 30 000. Акушерките наброяват 4000, а са нужни още толкова.\r\nСредната им възраст е над 53 години, обясни Милка Василева, председател на асоциацията, организирала недоволството.\r\n ", "date": "2018.05.12", "title": "3000 медсестри излизат на протест за по-високи заплати"}
{"url": "https://www.dnes.bg/usa/2018/05/12/i-drugi-strani-da-pritisnat-iran-nastoiavat-sasht.376230", "text": "Администрацията на Доналд Тръмп призова и други страни да окажат натиск на Иран заради намесата му в конфликти в Близкия изток.\r\nВ изявление на Белия дом се критикуват иранския Корпус на гвардейците на ислямската революция, че \"влага ресурси в износ на дестабилизиращо влияние из целия Близък изток, докато иранците са жертва на слаба икономика\".\n\n\r\nРеволюционните гвардейци са обвинени, че са изстреляли ракети по Израел тази седмица и че подкрепяните от Иран йеменски бунтовници хуси са изстреляли балистична ракета по Саудитска Арабия.\r\n\"Тези действия са ново доказателство, че безразсъдното поведение на Иран е сериозна заплаха за регионалния мир и стабилност. Време е отговорните държави да окажат натиск на Иран да промени това опасно поведение\", се казва в изявлението, предаде ДПА, цитирана от БТА.\r\r\n                    \r\n                    Израел реагира на ракетния обстрел с въздушни удари, които според него са поразили почти всички ирански обекти в Сирия. Според Израел ракетният обстрел е бил дело на елитната Бригада Ал Кудс от Корпуса на гвардейците на ислямската революция.\n\r\n ", "date": "2018.05.12", "title": "И други страни да притиснат Иран, настояват САЩ "}
{"url": "https://www.dnes.bg/snimka-na-denia/2018/05/12/s-chadyr-i-dnes-dyjd-i-grymotevici-shte-ima-sledobed.376229", "text": "Дъжд и гръмотевици прогнозират и за днешния следобед синоптиците. Купести облаци и валежи ще има най-вече в Западна и Централна България. Макар и интензивни, дъждовете ще са краткотрайни, става ясно от .\r\nВ Източна България вероятността за валежи е много малка. Ще духа слаб до умерен североизточен вятър. \r\nМаксимални температури - между 19° и 24°, в София – около 21°, прогнозират още синоптиците от НИМХ при БАН, цитирани от \"Фокус\".\r\nАтмосферното налягане е по-високо от средното за май, след обяд ще се понижи.\r\nНад Черноморието ще преобладава слънчево време с временни увеличения на облачността, но без валежи. Ще духа до умерен североизточен вятър. Максимални температури на въздуха: 18°-20°. Температурата на морската вода 17°-19°. Вълнението на морето 2-3 бала.\rНад планините облачността ще е значителна, след обяд купеста и купесто-дъждовна. На много места ще има краткотрайни, интензивни валежи и гръмотевици. Ще духа умерен, по билата и временно силен северен вятър. Максимална температура на височина 1200 метра около 11°, на 2000 метра – около 5°.\r\n ", "date": "2018.05.12", "title": "С чадър и днес: Дъжд и гръмотевици ще има следобед!"}
{"url": "https://www.dnes.bg/obshtestvo/2018/05/12/tyrseneto-na-boian-prodyljava-helikopteri-kryjat-pod-vyrha.376232", "text": "Издирването на алпиниста Боян Петров продължава.\r\nТази сутрин в 2:30 ч. българско време (5:30 ч. непалско) са излетели два хеликоптера с екип от по двама пилоти, двама спасители и техник, съобщи bTV.\r\nЗа първи път Китай допуска на територията си непалски хеликоптери.\n\n\n\r\nОт сутринта двата спасителни екипа кръжат под върха и около всички лагери. На всеки 2 часа екипът, който ръководи операцията от земя, прави среща с пилотите за информация.\r\nСпоред информацията в следващите часове се очаква шерпите да стигнат до Лагер 2, където е палатката на Боян.\r\nДо момента няма никаква информация за българина, който изчезнана 3 май. Според спасителите времето днес е малко по-благоприятно.\r\r\n                    \r\n                    Междувременно стана ясно, че са нужни още пари за спасителната операция. Близки на алпиниста разпространяват призиви за спешна необходимост от още дарения. Те информират, че ще са нужни над 150 000 долара за транспортирането на Боян в случай, че бъде намерен.\r\n ", "date": "2018.05.12", "title": "Търсенето на Боян продължава: Хеликоптери кръжат под върха"}
{"url": "https://www.dnes.bg/notifikacii/2018/05/12/rusiia-otriaza-ot-mondiala-vinovnik-za-doping-skandala.376231", "text": "Русия отказва да издаде виза за Световното първенство по футбол на изтъкнатия германски спортен журналист Хайо Зепелт, от когото тръгнаха разкритията за огромен допинг скандал с руски спортисти, предадоха ДПА и Франс прес.\r\nРаботодателят на Зепелт, германската телевизия А Ер Де съобщи в изявление, че е научила, че журналистът е в списък на нежелани лица, но Русия не е уточнила защо той е в този списък.\r\n\"Според А Ер Де това е уникален случай в нейната история на спортна журналистика и безпрецедентен пример за атака над отразяването на големи спортни събития като Световното първенство по футбол\", заяви телевизията, цитирана от БТА.\r\nНеправителствената организация \"Репортери без граници\" също изрази възмущението си и призова международния футболен управитилен орган ФИФА да осъди решението на Русия и да предприеме стъпки Зепелт да бъде допуснат в Русия.\rЗепелт е известен с разследванията си на допинг скандали от 2009 г. След негов документален филм Международния олимпийски комитет замрази олимпийското участие на Русия през декември м.г. за допинг практики и системна манипулация на антидопинговата програма на Зимните олимпийски игри в Сочи през 2014 г. Това принуди руските спортисти да участват като неутрални на тазгодишната зимна олимпиада в Южна Корея.\r\nМОК отмени наказанието на Русия през февруари.\r\nГерманското външно министерство съобщи, че работи по изясняване на ситуацията с Хайо Зепелт и при необходимост ще се обърне към руската страна, предаде ТАСС.\r\nДържавният секретар по парламентарните въпроси в министерството Щефан Майер призова руските власти да преразгледат решението си. Обективното и независимо отразяване на Мондиала означава, че \"в страната трябва да се допускат и журналистите, които критикуват страната и допинговите й нарушения\", каза той.\r\n ", "date": "2018.05.12", "title": "Русия отряза от Мондиала виновник за допинг скандала"}
{"url": "https://www.dnes.bg/notifikacii/2018/05/12/sasht-gotovi-s-pomosht-za-phenian-no-pod-uslovie.376233", "text": "САЩ са готови да подпомогнат севернокорейската икономика и да дадат гаранции на Ким Чен-ун, ако Пхенян предприеме \"смели мерки за бързо и цялостно освобождаване от ядрените си оръжия\". Това заяви държавният секретар на САЩ Майк Помпейо, цитиран от Франс прес и БТА.\r\nНа среща с южнокорейската външна министърка Кан Кьон-уа във Вашингтон двамата министри повториха искането си за \"пълно, проверимо и необратимо премахване на ядрените оръжия\" на Корейския полуостров.\r\n\"Ако Северна Корея предприеме смели мерки за бързо освобождаване от ядрените си оръжия, САЩ са готови да работят със Северна Корея за издигането й до същото равнище на благоденствие като южнокорейските ни приятели\", увери Помпейо.\n\n\n\rТой обясни, че на срещата си със севернокорейския лидер Ким Чен-ун тази седмица е обсъдил \"задълбочени, сложни проблеми, предизвикателства, стратегически решения\", които по думите му Ким ще трябва да вземе, \"ако е съгласен на пълно освобождаване от ядрените оръжия в замяна на гаранциите, които сме готови да му предоставим\".\r\nЮжнокорейската външна министърка Кан Кьон-уа заяви, че санкциите срещу КНДР няма да се отменят докато не бъдат предприети \"по-конкретни, видими и значими мерки\" за демонтиране на ядрената й програма.\r\nТя добави, че американското военно присъствие в Южна Корея през последните 65 години играе критично важна роля за възпирането, мира и стабилността на Корейския полуостров, предаде Асошиейтед прес.\r\nЗатова промени в числеността на американските войски в Южна Корея не трябва да се обсъждат на срещата на върха между президента Доналд Тръмп и лидера на КНДР Ким Чен-ун на 12 юни, заяви Кан Кьон-уа.\r\nСеул изпитва голяма надежда за успеха на предстоящата среща на върха между Тръмп и Ким и смята за многообещаващ сигнал фактът, че Пхенян освободи държаните в севернокорейски затвор трима американски граждани, каза южнокорейската външна министърка, цитирана от ТАСС.\r\nМайк Помпейо също заяви, че освобождаването на тримата американци от КНДР помага за създаването на подходящи условия за успешна среща между лидерите на САЩ и Северна Корея.\r\n ", "date": "2018.05.12", "title": "САЩ готови с помощ за Пхенян, но под условие"}
{"url": "https://www.dnes.bg/obshtestvo/2018/05/12/bylgarskata-boina-slava-d-r-stefan-toshev-vyv-familno.376162", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Д-р Стефан Тошев, внук на ген. Стефан Тошев, разказва спомени за своя дядо тази събота във \"Фамилно\" по телевизия Bulgaria ON AIR.\r\nГенералът е първороден син на известната възрожденската учителка Анастасия Тошева и на търговеца на медни изделия Тошо Тошев.\r\nБаща му подпомага Стефан Стамболов при организирането на Старозагорското въстание, като снабдява революционерите с оръжие. Майка му става учителка в новооткритото девическо училище в Габрово.\r\nОще млад Стефан Тошев се записва като доброволец в българското опълчение и става преводач, понеже владее добре руски език. След това постъпва в новооткритото Военно училище в София и така става участник в пет войни.\r\r\n                    \r\n                    По време на Първата световна Стефан Тошев е командир на III-та българска армия, която води успешни боеве на Добруджанския фронт. Разговорът с неговия внук д-р Стефан Тошев гледайте от 10.30 ч. по телевизия Bulgaria ON AIR.\n\r\n ", "date": "2018.05.12", "title": "Българската бойна слава... д-р Стефан Тошев във \"Фамилно\""}
{"url": "https://www.dnes.bg/eu/2018/05/12/zaradi-iran-tereza-mei-i-trymp-razgovariaha-po-telefona.376235", "text": "Британският премиер Тереза Мей и президентът на САЩ Доналд Тръмп са разговаряли по телефона в петък и са се \r\nобединили около мнението, че трябва да се обсъди как американските санкции срещу Иран ще засегнат  чуждестранните компании, които работят в Ислямската  република,. Това предаде Ройтерс, цитирана от БТА.\n\n\n\r\nРешението на Тръмп да изтегли САЩ от иранското ядрено споразумение и да възобнови икономическите санкции разтревожиха лидерите на Великобритания, Франция и Германия, които остават ангажирани със споразумението и имат активни търговски връзки с Техеран, припомня агенцията.\r\n\"Премиерът засегна въпроса за евентуалното отражение на американските санкции за тези фирми, които сега имат бизнес в Иран\", каза говорител на Мей. \"Те (Мей и Тръмп - бел. ред.) се договориха да се проведат разговори между наши екипи\".\r\r\n                    \r\n                    Според говорителя на британския премиер, Мей е казала на Тръмп, че Великобритания и нейните европейски партньори продължават да са \"твърдо ангажирани\" в отстояването на споразумението като най-добрия начин да не се допусне Иран да разработи ядрено оръжие.\r\nИран твърди, че неговата ядрена програма има само мирни цели.\r\n ", "date": "2018.05.12", "title": "Заради Иран: Тереза Мей и Тръмп разговаряха по телефона"}
{"url": "https://www.dnes.bg/obshtestvo/2018/05/12/operaciia-boian-po-vyzduh-i-zemia-ima-li-sleda-v-izdirvaneto.376236", "text": "Операцията по издирването на Боян Петров продължава. Два спасителни хеликоптера са излетели два пъти днес. В тях летят по двама пилоти, двама спасители и техник.\r\nЕкипите са забелязали подозрителен обект, но не са успели да проведат операция с въжета заради лошото време. Това съобщи за Дарик Йодеш Санкота от \"Симрик Еър”. Той съобщи, че шерпите, които се придвижват по земя, се очаква да достигнат до лагер 2 и до палатката на Боян Петров скоро. \n\n\n\r\nСлед това ще изпратят допълнителна информация.\r\nВ района под лагер 3 са забелязани няколко подозрителни обекта и палакта, съобщиха пък от спасителния екип пред bTV.\r\r\n                    \r\n                    Междувременно стана ясно, че въздушният спасителен екип се връща в Катманду, за да заседава и да вземе решение как да продължи акцията. Той остава в готовност да се върне в района на Шиша Пангма веднага, щом се наложи.\r\nСпасителите обясниха, че времето днес е малко по-благоприятно от вчера, въпреки, че и днес има вятър.\r\nВчера китайският посланик у нас обяви, че близо 100 души - спасители, медици и логистични екипи са ангажирани в издирването на алпиниста.\r\nРазрешителното за полет на непалските вертолети е до утре 13 май. Българското посолство в Китай е поискало удължаване. За първи път Китай допуска на територията си непалски хеликоптери.\r\nБлизки и приятели на Боян разпространиха информацията, че спасителната операция се нуждае спешно от дарения. Те съобщиха, че ще са нужни над 150 000 долара за транспортирането на Боян в случай, че бъде намерен. \r\n ", "date": "2018.05.12", "title": "Операция \"Боян\" по въздух и земя! Има ли следа в издирването?"}
{"url": "https://www.dnes.bg/izvanrelsi/2018/05/12/nostalgiiata-v-kadri-vremeto-leti-liubovta-ostava.376188", "text": "Миналото си остава минало, но то често ни застига под формата на спомени. Когато прелистваме старите албуми със снимки, много често се появява чувството на носталгия.\r\nТам можем да открием много кадри, които ни карат да се усмихваме, разсмиват ни до сълзи или ни умиляват.\r\nВ тези моменти осъзнаваме, че дори и след десетилетия обичта ни към близките хора и семейството не се е променила.\r\nНауката има своето обяснение за това – всеки път, когато почувстваме нещо, в тялото ни се изпращат редица съобщения.\r\nТе задействат процес, регистриран някъде в нашата ДНК.\r\nЩе ви представим любопитна компилация от снимки, които показват как се променя времето, но не и чувствата ни към близките.\r\nРазгледайте ги в галерията в .", "date": "2018.05.12", "title": "Носталгията в кадри: Времето лети, любовта – остава!"}
{"url": "https://www.dnes.bg/obshtestvo/2018/05/12/1000-tira-sreshtu-makron-blokada-ot-kamioni-za-es-v-sofiia.376234", "text": "1000 тира и автобуси се готвят да блокират София за срещата на върха между лидерите на ЕС и на Западните Балкани другата седмица.\r\nТака българските превозвачи и техните шофьори са решили да протестират срещу новите европейски правила, които се подготвят по идея на френския президент Емануел Макрон, пише \"Монитор\".\r\nНовите правила предвиждат шофьорите да се прибират до родното си място на всеки 3 седмици, след третия ден в страна от ЕС на шофьор да се плаща по нормите за командировки на държавата, в която е влязъл, да не се спи в кабините, а 45-часовата задължителна почивка на седмица да се изкарва в хотел и др. \n\n\n\r\r\n                    \r\n                    Българските власти застанаха единодушно зад превозвачите. Кабинетът, всички партии в парламента и президента предупредиха, че новите изисквания на ЕС ще предизвикат криза в бранша.\r\nТировете ще започнат блокадата си на 17 май в 12.00 часа на обяд. Тогава превозвачите ще се съберат на входа на София – Цариградско шосе. Част от машините ще се насочат към резиденция \"Бояна\", а друга към НДК, ако кметът Йорданка Фандъкова даде разрешение.\r\nПо тава време ще се провежда срещата между държавните и правителствените ръководители на държавите членки от Европейския съюз и техните колеги от държавите от региона на Западните Балкани.\r\nСрещата ще бъде ръководена от председателя на Европейския съвет Доналд Туск, който ще представлява ЕС, заедно с председателя на Европейската комисия Жан-Клод Юнкер, а премиерът Бойко Борисов ще бъде домакин. Темата на срещата ще бъде \"Свързаност\" – по отношение на транспорт, енергетика и цифрова инфраструктура, образование и други.\r\nВсяка една от транспортните организации е поела ангажимент да осигури поне по 100 превозни средства и човека за мирния протест срещу европейските правила.\r\nВъпреки получената подкрепа от държавата транспортният бранш е твърдо решен да излязат в центъра на София. \"Протестът в никакъв случай не е срещу българското правителство, искаме да ни видят и чуят европейските лидери”, заяви председателят на АЕБТРИ Георги Петърнейчев.\r\n ", "date": "2018.05.12", "title": "1000 тира срещу Макрон: Блокада от камиони за ЕС в София"}
{"url": "https://www.dnes.bg/tenis/2018/05/12/losh-kysmet-za-grigor-dimitrov-tejyk-sypernik-v-rim.376237", "text": "Тежък съперник ще срещне Григор Димитров в първия си мач на тенис турнира от сериите \"Мастърс\" в Рим. \r\nСлед като късметът му обърна гръб и стартира срещу Милош Раонич в Мадрид, сега българинът ще започне с победителя от мача между Кей Нишикори и Фелисиано Лопес, съобщи gol.bg.\r\nВ трети кръг евентуален съперник на Гришо ще е Джак Сок. \r\nНа четвъртфинал Димитров може да срещне Джон Иснър или Новак Джокович, а на полуфинал – Доминик Тийм или Рафаел Надал. \r\nВ четвъртината на българина са още Карен Хачанов, Филип Колшрайбер, Давид Ферер, Александър Долгополов, Алберт Рамос-Виньолас. \r\nСветовният номер 1 Рафаел Надал стартира срещу Фернандо Вердаско или Дамир Джумхур.\r\n\r\n ", "date": "2018.05.12", "title": "Лош късмет за Григор Димитров: Тежък съперник в Рим"}
{"url": "https://www.dnes.bg/world/2018/05/12/iznenadvashto-shefyt-na-inspektorite-na-maae-dade-ostavka.376238", "text": "Шефът на инспекторите на Международната агенция за атомна енергия (МААЕ) подаде оставка. Изненадващата новина бе съобщена официално от организацията, без да се посочва причина за оттеглянето. \r\nОставката на Теро Варьоранта от МААЕ идва броени дни, след като президентът Доналд Тръмп изтегли САЩ от сключеното през 2015 г. иранско ядрено споразумение.\r\nВ качеството си на заместник-генерален директор на МААЕ и ръководител на департамента по гаранциите на Секретариата на МААЕ Варьоранта отговаряше за следенето дали Иран спазва ядреното споразумение, уточнява ДПА, цитирана от БТА.\r\nТой ще бъде заменен от ядрения инженер Масимо Апаро, който е и.д. ръководител на управлението по проверки на Иран от март 2016 г., каза говорител на МААЕ.\r\r\n                    \r\n                    Тази седмица МААЕ защити иранското ядрено споразумение от обвиненията на Тръмп, че то не е достатъчно да попречи на Иран да се сдобие с ядрено оръжие.\r\n\"Иран е подложен на най-строгия режим на ядрени инспекции в света. Към днешна дата МААЕ може да потвърди, че Иран изпълнява ангажиментите си по ядрените въпроси\", заяви генералният директор на МААЕ Юкия Амано.\r\n ", "date": "2018.05.12", "title": " Изненадващо: Шефът на инспекторите на МААЕ даде оставка"}
{"url": "https://www.dnes.bg/stranata/2018/05/12/uchenicite-vyv-varna-masovo-s-falshivi-karti-za-avtobus.376239", "text": "Голяма част от варненските ученици пътува в градския транспорт с фалшиви карти. Само за няколко седмици контрольорите са засекли 45 от подправените документи. \r\nВсички те са предадени в Икономическа полиция, която разследва случая. \r\nФалшивите карти за градски транспорт са на ученици от 8-и до 10-и клас от различни варненски гимназии, съобщи БНТ. Някои от тях са с еднакви поредни номера. Продавани са за 10 лева, цена двойно по-ниска от реалната. \r\n\"Имали сме случаи на някоя фалшива карта, но такова масово явление както досега, от началото на седмицата го забелязахме, не е имало\", каза изпълнителният директор на  на \"Градски транспорт\" ЕАД-Варна инж. Злати Златев.\r\nТой обясни, че фирмата ще намери начин да сложи воден знак на документите.\r\nСамите ученици са наясно със схемата за фалшиви карти. Някои от тях са против нея, а други уточняват, че всеки може да си направи такива вкъщи. \r\n ", "date": "2018.05.12", "title": "Учениците във Варна – масово с фалшиви карти за автобус"}
{"url": "https://www.dnes.bg/kino/2018/05/12/za-armenskiia-genocid-v-ne-mi-kazvai-che-momcheto-e-ludo.376178", "text": "Какво е да попаднеш на неподходящото място в неподходящия момент ще покаже режисьорът Робер Гедигян във филма \"Не ми казвай, че момчето е лудо\".\r\nПродукцията е по автобиографичния разказ\"Бомба\" на Хосе Антонио Гуриаран, а историята ни връща в 80-те години на миналия век, когато младеж организира покушение срещу турския посланик в Париж.\r\nПри атентата, обаче има и невинни. Арам е от Марсилия, но е с арменски корени, а Жил Тесие е велосипедист, който губи краката си по време на терористичния акт.\r\nАрам бяга и се присъединява към Арменската армия на освобождението в Бейрут - огнен револционен център в света по това време. Жил се опитва да разбере случилото се, когато майката на Арам - Анук, пристига в болницата, за да иска прошка. Тя признава вината на сина си, а Арам се конфронтира със своите другари и решава да издигне жертвата си в свой говорител.\r\r\n                    \r\n                    Гедигян също е с арменски произход и ще разгледа деликатно как всяка човешка историявъв филма му всъщност е част от национална трагедия. Неразрешен конфликт трупа само гняв и омраза – толкова силни, колкото и илюзорните идеали.\r\nРолите са поверени на Симон Абкариян, Арианe Аскарид, Грегоар Льопрен-Ринге, Сирус Шахиди, Разан Джамал, и др.\r\nГледайте \"Не ми казвай, че момчето е лудо\" на 12 май от 23:00 часа по телевизия.\r\n ", "date": "2018.05.12", "title": "За арменския геноцид в \"Не ми казвай, че момчето е лудо\""}
{"url": "https://www.dnes.bg/eu/2018/05/12/berluskoni-e-reabilitiran-moje-pak-da-uchastva-v-izbori.376241", "text": "Милански съд реабилитира бившия премиер на Италия Силвио Берлускони, отменяйки всички обвинения по делото \r\nза измами на неговата компания Медиасет (Mediaset). Това съобщи \"Кориере дела сера\", цитиран от БТА.\r\nСпоред вестника решението било взето снощи след заседание на съдийската комисия. То позволява на 81-годишния политик, лидер на партията \"Напред Италия\" отново да участва в избори.\r\nПо-рано, според закона, приет през 2012 година, забраняващ на осъждани да участват в държавното управление, той не можеше да се кандидатира за изборни постове. През 2013 година Берлускони получи окончателна присъда от четири години, която бе съкратена заради амнистия до една година затвор, по обвинение в измама с цел да избегне плащане на данъци. \r\nПрисъдата за лишаване от свобода, поради преклонната възраст на политика, бе заменена с общественополезен труд, припомня ТАСС. \r\n ", "date": "2018.05.12", "title": "Берлускони е реабилитиран, може пак да участва в избори"}
{"url": "https://www.dnes.bg/obshtestvo/2018/05/12/palatkata-na-boian-lipsva-na-lager-3-sliazyl-li-e-do-lager-2.376242", "text": "Палатката на Боян Петров вече не е на Лагер 3, където е била видяна преди дни. Две добре окопани палатки са забелязани над втория височинен лагер от хеликоптерите, които издирват българина.\r\nВсеки момент се очаква спасителите по земя да стигнат до мястото и да проверят палатките. Това съобщи пред БНР Деян Петков от екипа на българския алпинист.\r\n\"Това означава две неща - или е слязъл надолу към Лагер 2, или вятърът я е издухал. Когато те са видели добре организирания Лагер 2, веднага са се обадили по маршрута на хората между Лагер 1 и Лагер 2. Те са оставили целия си багаж и вървят към Лагер 2\", каза той.\r\nПетков опроверга появилата се по-рано информация, че хеликоптерите са забелязали подозрителен обект по маршрута.\n\n\n\r\r\n                    \r\n                    \"Нищо не са забелязали. Говорих с пилота, той категорично отрича. Имало е нещо, което са забелязали, върнали са се втори път да го разгледат, но се е оказало скала. На борда на хеликоптера има много опитен алпинист, който знае къде да гледа и какво.\"\r\nДвата хеликоптера на компания \"Симрик\", които изчакваха на китайска територия стихването на вятъра, са излетели рано сутринта като издирването на Боян Петров се провежда по различни маршрути, потвърдиха от българското посолство в Пекин. \r\nПри облитането са направени снимки, а двата хеликоптера са се върнали в Катманду, за да бъде направен обстоен преглед на заснетите кадри и да бъде обсъден план за утрешния ден.\r\nВчера китайският посланик у нас обяви, че близо 100 души - спасители, медици и логистични екипи са ангажирани в издирването на алпиниста. \r\nРазрешителното за полет на непалските вертолети е до утре 13 май. Българското посолство в Китай е поискало удължаване. За първи път Китай допуска на територията си непалски хеликоптери. \r\nБлизки и приятели на Боян разпространиха информацията, че спасителната операция се нуждае спешно от дарения. Те съобщиха, че ще са нужни над 150 000 долара за транспортирането на Боян в случай, че бъде намерен.", "date": "2018.05.12", "title": "Палатката на Боян липсва на Лагер 3! Слязъл ли е до Лагер 2?"}
{"url": "https://www.dnes.bg/akoshtete-vqrvaite/2018/05/12/3-zodii-koito-nikoga-niama-da-izneveriat-koi-sa-te.376215", "text": "Всички искаме да избегнем болезнени раздели, трудни връзки и изневери. В интерес на истината, да избегнеш болка и да търсиш щастие са двата най-големи мотивации, които човек може да има.\r\nКак обаче да разберем дали човекът до нас ще ни изневери? Най-добре да се доверим на зодиите.\r\n \r\nПредставяме ви топ 3 на знаците, които никога няма да изневерят.\r\n\r\n\r\n \r\nТелецът е фиксиран знак на земния елемент, което означава, че са фокусирани. Когато Телците искат нещо, те тръгват след него и не им пука колко време е нужно, за да го получат - няма да се откажат. Това включва и успешната връзка. Те знаят какво е необходимо, за да направят нещо да работи и не се страхуват от предизвикателствата, които могат да се появят по пътя. Но това, което няма да приемат, е партньор, който обезценява лоялността им, като се забърква с друг човек.\r\n\r\n\r\n \r\nДевите са сред най-гъвкавите и приспособими към земните знаци. Те са способни да приемат нечии недостатъци и могат да бъдат с всеки, защото по своята същност са по-прощаващи. Това също така ги прави лоялни, по-малко вероятно е да отидат да търсят другаде щастие, когато половинката им не отговаря на очакванията им.\r\n \r\n", "date": "2018.05.12", "title": "3 зодии, които никога няма да изневерят. Кои са те?"}
{"url": "https://www.dnes.bg/obshtestvo/2018/05/12/roditel-na-dete-s-uvrejdane-edin-emigrira-drug-se-samoubiva.376240", "text": "Преди седмици една майка напусна България в опит да осигури по-добри грижи за детето си, което е с увреждане. Историята на Красимира Обретенова и дъщеря й стана известна на всички след като премиерът Борисов призна пред министрите си, че е плакал над нея. Сълзите му обаче не трогнаха жената й тя емигрира в Холандия.\r\nЕмиграцията обаче не се оказва единственото възможно бягство пред родителите на деца с увреждания. Оказва се, че някои взимат и по тежки решения. Преди време една майка се самоубива, защото не издържала тежката съдба.\r\n\"Детето й беше с тежка церебрална парализа и в един момент просто нямаше какво да се направи. То почина и тя не успя да го преживее. На следващия ден сама посегна на живота си.\", разказва трагичната история Мариела Каймакова, също родител на дете с увреждане.\r\r\n                    \r\n                    Над 20 000 са българите с присъда родител на дете с увреждане. Всеки ден те се борят за живота на синовете и дъщерите си. \n\n\n\n\n\r\nВъпреки постоянните им протести, обединени под мотото \"Системата ни убива\", държавата по никакъв начин не им помага в тежката задача да отглеждат болно дете, пише \"168 часа\" и разказва за съдбите на някои от съсипаните майки.\r\nЕдна от тях е Ина Маринова, главна организаторка на протестите, която от 16 години се бори за живота на дъщеря си Виктория.\r\n\"Детето ми е недоносено. Лекарите спасиха живота й, като стабилизираха дишането и храненето. Отвори се вратата на отделението, подадоха ми вързопчето в ръцете и толкова. Не знаех накъде да тръгна, нито какво да правя. Единственото, което разбрах, е, че тя ще е дете с увреждане.\"\r\n20 дни след раждането започват проблемите за малкото бебе, а диагнозите са най-тежките.\r\n\"Тя е с пълен комплект увреждания след недоносеност - разказва Ина. - Напълно незряща е, има детска церебрална парализа, квадрипареза (слабост на мускулите на крайниците) и епилепсия, която се появи в пубертета.\"\r\nВремето минава, а Маринова разбира, че единственото нещо, което ще прави оттук нататък, е да се бори за живота на детето си.\r\nОказва се, че в България може да разчиташ само на финансова помощ.\r\n\"Чух случайно за ТЕЛК в парка от друга майка. Подадох документи и се оказа, че дъщеря ми е с 90% увреждания по тяхна преценка - спомня си Ина Маринова. - Затова започнах да вземам най-голямата сума, която е 930 лв. на месец.\"\r\nНелепото в случая е, че за всичките нужди на дъщеря й тази сума изобщо не стига.\r\nОще по-неприятното е, че децата с по-нисък процент уврежда не получават от 200 до 500 лв.\r\nА когато навършат 18 г., сумата драстично спада на 235 лв.\r\n\"Имайте предвид, че на моята дъщеря са й необходими - количка, която струва 2000 лв., вертикализатор (уред, който поставя тялото на детето в правилна позиция, за да не се изкривява - б.а), също 2000 лв. - разказва Ина. - Специален стол - 1500 паунда, който го няма в България и трябва да го поръчвам от други страни. Тези уреди обаче са за определена възраст и когато умалеят, се купува следващия размер. В сметките изобщо не слагам разходите за рехабилитации, шезлонг за баня, логопед, психолог и прочее. Сметнете дали 930 лв. ми стигат?!\"\r\nАко Ина се опита да получи пари от социалните за количката, която е 2000 лв., те й отпускат само 400 лв., останалите трябва да ги извади от джоба си, въпреки че не работи, защото отглежда детето си.\r\n\"За огромно съжаление всичко плащам с просия - възмущава се майката. - Грозно казано, но факт. Дори \"Българската Коледа\" не ми е помогнала в молбата ми за уред, защото те ми дават някакви 600 лв., а на мен ми трябват 2500 лв. Аз не мога да ги взема, защото нямам останалите 1900 лв., а после трябва да им дам фактура за купена количка например. Това не е помощ. Това е гавра.\"\r\nПо тази причина Ина решава да събере чрез кампания пари за дъщеря си и да я отведе на лечение в Германия и Израел.\r\n\"Благодарение на лекарите там я стабилизирахме, колкото е възможно за нейното състояние - категорична е майката. - Направи се най-доброто. Видях как се случват нещата там и мога да кажа, че в България няма никаква помощ, а пък да не говорим и за специалистите в медицинските комисии.\"\r\nТя е разочарована, че лекарката в ТЕЛК, с която общували, не е могла да разчете епикризата на дъщеря й.\r\n\"На мен не ми е нужно още някой да ми каже колко ми е увредена дъщерята - категорична е Ина Маринова. - Трябва ми специалист, който да посочи какво точно й е нужно, за да бъдат максимално компенсирани уврежданията.\"\r\nСпоред нея обаче никой не осъзнава, че наред с децата с увреждания родителите им също страдат. Някои от тях дори не успяват да се справят с депресията и краят е фатален, защото никой не ги учи как се отглежда такова отроче.\r\n\"Когато установиха проблемите на сина ми Мартин, аз приключих какъвто и да било друг живот , спомня си друга майка, Мариела Каймакова.. \"Не мога да работя, не мога да се развивам, не мога да излизам. Моят живот е вкъщи между 4 стени - затвор.\", допълва тя.\r\nПо думите й тя е една от жените с късмет, защото мъжът й все още е до нея. Според майките, след като се появи дете с увреждане, в 99% от случаите семейството се разпада.\"Когато се роди, от болницата ни изписаха по живо, по здраво и аз не знаех, че детето ми има някакъв проблем - спомня си Каймакова. - Лекарите много добре знаеха, че съм родила бебе с увреждане, но не ми казаха. Докато бях бременна, дори не ми бяха направени нужните изследвания, с оправданието, че всичко е повече от добре. Впоследствие разбрах, че те са могли да разберат предварително за тежките му проблеми.\"\r\nМариела започва да води детето си при различни лекари, а тежките диагнози не спират да валят.\r\n\"Мартин е с микроцефалия (главата на детето не израства, а остава много малка), умствена изостаналост в тежка степен, с епилепсия, с корекция на отделителната система и хиперактивност - разказва майката. - Това означава, че не мога да го оставя и за 2 минути сам. Той е подвижен, но както хората казват: защо ли ходи, като не знае къде отива.\"\r\nПроблемите започват, а Каймакова тръгва с незанието си по стъпките на Ина Маринова.\r\n\"Направих му ваксини, които в такава ситуация изобщо не трябваше да правя, но кой да ми каже - възмущава се Каймакова. - Никой с нищо не ми е помогнал. Никой не ми е казал какво да направя.\"\r\nНяколко национално представителни организации трябва да помагат постоянно на семейства с деца с увреждания, но според повечето майки те вземат само субсидии и нищо не правят.\r\n\"Аз дори не ги познавам, представете си колко ги интересува - възмущава се Каймакова. - Те са длъжни да се свържат с всеки родител, който има дете с увреждане, а не го правят. На година вземат 4,5 млн. лв. субсидии, но средствата само се усвояват. Те са против нас, защото ние искаме да прекъснем това безразборно харчене на пари. Свързани са с властта. Те работят за тях.\", категорична е тя.\r\nТова е и една от причините за родителските протести, но резултатът от тях за сега не се вижда.\r\n ", "date": "2018.05.12", "title": "Родител на дете с увреждане! Един емигрира, друг се самоубива…"}
{"url": "https://www.dnes.bg/zvezdi/2018/05/12/finalyt-na-evroviziia-e-dnes-haresvat-li-fenovete-nashata-bones.376243", "text": "Финалът на \"Евровизия\" е тази вечер в Лисабон. Българската група \"Equinox\" се пребори за участие в него, но ще успее ли тази вечер да се нареди на челните места?\r\nКъсно снощи приключи финалът на журито. Това означава, че половината от вота на изпълнителите от 43 държави вече е ясен. Днес своята тежка дума ще имат зрителите, а стартът на състезанието е в 22 часа, съобщи БНТ.\r\nЗалозите на букмейкърите през последните дни варират от трето до десето място за България.\n\n\n\r\n\"Equinox\"  са Жана Бергендорф, Владимир Михайлов, Георги Симеонов-JJ, Джони Манюел и Трей Кембъл.А песента им \"Bones\" вече е популярна сред феновете на \"Евровизия\".\r\r\n                    \r\n                    \"Българската песен е много приятна. Благодаря ви! Много я харесвам. Но любимата ми е австралийската и тази на Израел. Ще видим дали ще спечелят. Аз пък съм от Германия\", каза един от феновете на конкурса, Свен.\r\nДруг, Тили, казва за песента ни: \"Черни раменни подложки и руса коса - о, много добра, много добра\".\r\nФенка на име Марая също казва, че харесва песента ни и че е в нейните топ 10. \"Много мрачна и готина. Обичам я\", определя тя \"Bones\"  .\r\nШриф и Шон пък са в Лисабон от Съединените щати. Те също са фенове на българската песен, но повече харесват тази на Кипър и Молдова. \r\n ", "date": "2018.05.12", "title": "Финалът на \"Евровизия\" е днес: Харесват ли феновете нашата \"Bones\"?"}
{"url": "https://www.dnes.bg/politika/2018/05/12/rumen-radev-bez-aprilci-sydbata-ni-shteshe-da-e-druga.376244", "text": "Без априлци националната съдба на България би била различна.Това каза президентът Румен Радев на церемонията на площад \"Централен\" в Брацигово, с която беше отбелязана 142-годишнината от избухването на Априлското въстание. \r\nДържавният глава и върховен главнокомандващ Въоръжените сили прие почетния строй и поздрави военнослужещите с подвига на българските въстаници, съобщиха от пресцентъра на държавния глава.\r\n\"Без себеотрицанието на поборниците духът на България щеше още дълго да остане разколебан. Защото честта на родината е дело на свободните духом. А пътят на отечеството се гради от достойните\", каза Румен Радев в словото си.\r\nТой припомни събитията от 1876 година, когато Брацигово въстава без колебание и Васил Петлешков е разбунил предците ни.\r\r\n                    \r\n                    Българският държавен глава разказа, че турските рапорти са определяли Брацигово като \"един от най-важните бунтовнически центрове\". \r\n\"В полите на Родопите, българите издигнаха своята въстаническа крепост, а самоотвержената отбрана на Брацигово разколеба дори най-жадните за плячка башибозуци\", каза още в словото си Радев. \r\nПрезидентът беше категоричен, че подобни мигове на изпитания са безпогрешно огледало на истината, защото в тях \"ясно се отразяват и величавият патриотизъм, и задушливият дим на позора\".\r\n\"За светлите наши апостоли историята отреди величие. Те не бяха \"патриоти за мода\", както пише Зах\r\nари Стоянов. Бенковски, Каблешков, Волов, Петлешков и много други не видяха възродена България. Но прокараха път там, където нямаше посока. Провидяха бъдещето там, където времето бе спряло\", каза още Радев.Той обяви, че предизвестеният военен разгром на въстанието не е бил погром на вярата в свободата. \r\n ", "date": "2018.05.12", "title": " Румен Радев: Без априлци съдбата ни щеше да е друга"}
{"url": "https://www.dnes.bg/politika/2018/05/12/dokoga-shte-tyrpim-marginali-da-bezchinstvat-pita-djambazki.376245", "text": "Евродепутатът от ВМРО Ангел Джамбазки написа гневен пост в социалната мрежа, с който попита докога ще търпим роми и други маргинали да безчинстват и блудстват в Родината ни.\r\nПовод за гнева на Джамбазки стана побоят над зам.-кмета на Ловеч Цветан Георгиев преди дни. Според някои предположения наказателната акция е била заради осуетена незаконна сеч на дървета.\r\n\"Това е поредният брутален акт на насилие, който граничи с опит за убийство на държавен служител, който е изпълнявал дълга си към родината, бранейки горите и природата на България. Да напомням ли за лесничеите около Розино, за тези замерваните с мачете и брадви във врачанско, за незаконната сеч в градските паркове?\", пита евродепутатът. \n\n\n\r\r\n                    \r\n                    Той призовава за незабавни мерки от страна на полицията. \r\n\"Внесените от нас законодателни инициативи, свързани с незаконната сеч, е нужно спешно да бъдат вкарани в пленарна зала. Неслучайно ние патриотите от ВМРО от години се борим с битовата, циганската и престъпността в малките населени места. Защото те са бич за нормалността\", пише още Джамбазки.\r\nТой призовава най-после да се сложи край над всички мародерства в страната. \"На бракониерствата, на незаконната сеч и на всички други издевателства над нашата Родина – хората, горите, езерата, реките, морето… Тъжно и жалко е, че през 21-ви век го апелирам. Но е факт!\", пише още той.\r\nДжамбазки съобщава и че ще инициира разговори с военния министър и лидер на ВМРО Красимир Каракачанов с искане за законодателни промени. \r\n\"Двойните стандарти, срещу които се боря от години като евродепутат, не са само в храните, но и в отношението на институциите, в прилагането на законите. Те са недопустими!\", категоричен е той.\r\n ", "date": "2018.05.12", "title": "Докога ще търпим маргинали да безчинстват, пита Джамбазки"}
{"url": "https://www.dnes.bg/obshtestvo/2018/05/12/spasitelite-dostignaha-lager-2-boian-petrov-ne-e-tam.376246", "text": "Боян Петров не е открит и във втория височинен лагер под връх Шиша Пангма. Остава надеждата той да се намира в някоя ниша и да не е видян от хеликоптерите. Това казаха пред БНР от екипа на българина.\r\nШерпите продължават към Лагер 3, но въздушните спасители не са видели палатка там.\r\nПо време на спасителната операция хеликоптерите забелязаха две окопани палатки на Лагер 2 и имаше надежда Боян да бъде открит там. Времето позволи на шерпите да се придвижат бързо до там, но българинът не бе намерен.\r\nДеян Петков, част от Ситуационния център в София, отрече информацията за палатка в Лагер 3, която се бе появила по-рано, съобщи bTV.\r\nХеликоптерите са успели добре да огледат пространството. Информацията за специфични обекти в Лагер 3 също не се потвърждава, допълни той.\r\nАкцията ще продължи докато не бъде обходен целия предполагаем маршрут на алпиниста ни.\r\n ", "date": "2018.05.12", "title": "Спасителите достигнаха Лагер 2! Боян Петров не е там…"}
{"url": "https://www.dnes.bg/mish-mash/2018/05/12/zamrazete-izlishnite-kilogrami-s-ledena-terapiia.376210", "text": "Много от вас са чували различни методи за отслабване, включващи гореща йога, сауна и други методи за затопляне на тялото. През последните няколко години обаче стана много модерно и \"изстудяването\" на тялото. Една от силно рекламираните процедури, в която доста експерти се кълнат е криолиполизата, която действа като замразява мастни клетки в конкретни райони на тялото и след това самият организъм ги изхвърля.\r\nТя е скъпо удоволствие, но това не трябва ви отказва от идеята да замразите излишните мазнини. Можете да направите алтернативна \"терапия\" и у дома! Какво представлява терапията с лед? Това е изстудяване на части от тялото – най-често бедра, корем, бричове, в резултат на което мазнините в тези зони намаляват, кожата става по-стегната и се засилва циркулацията на кръвта в съответния район. Комбинирана с упражнения и разумен хранителен режим, тази терапия може да бъде много ефективна.\r\r\n                    \r\n                    Техниката се ражда в Мексико около 2000 година и е съпроводена от масаж. Как да си направите ледена терапия у дома? Лесно е! Единственото правило е никога да не слагате лед директно върху кожата. Завийте няколко купчета в памучен плат и докосвайте съответното място, докато се разтопят. Досега няма регистрирани странични ефекти, а лекарите се кълнат, че кожата и нервните окончания няма как да бъдат наранени. Дори да усетите леко изтръпване на третираното място, то ще изчезне след няколко часа или ден.\r\nНа пазара има различни продукти с охлаждащ ефект, които действат на сходен принцип, но изстудяването е в много по-лека степен и те разчитат на горенето на калории, за затопляне на съответното място – т.е мастните клетки не замръзват. Ето какво може да си забъркате у дома и да помогнете на тялото си да загуби целулита и един-два размера:\r\nСъставки:\r\n2-3 супени лъжици хвощ\r\nНяколко листа от розмарин\r\n3 супени лъжици кафе\r\nМалко бръшлян\r\nЗелен чай ½ литър вода\r\nСмесете всички съставки във вряща вода и оставете за 15 минути. След това изчакайте да се охлади сместа до стайна температура. Поставете в тава и замразете. Не поставяйте леда директно върху кожата си, увийте го в кърпа. \r\nОще интересни новини четете на ", "date": "2018.05.12", "title": "Замразете излишните килограми с ледена терапия"}
{"url": "https://www.dnes.bg/notifikacii/2018/05/12/razbiha-shema-s-droga-i-kriptovaluta-deistvala-i-u-nas.376247", "text": "Служители на отдел \"Киберпрестъпност\"-ГДБОП, Испанската национална полиция и Европол, под  ръководството на Специализираната прокуратура разбиха схема за наркотрафик и пране на пари, действала и у нас.\r\n16 души бяха арестувани при международната полицейска операция \"ARTERO\", съобщи пресцентърът на МВР.\r\nРазбитата група се състои от испански, колумбийски, босненски и български граждани. Средствата от престъпната дейност се легализирали чрез закупуването и продажба на благородни метали, посредством изградена мрежа от компании и банкови сметки на юридически лица, регистрирани на територията на ЕС, съобщиха още от полицията. \r\nУчастниците в групата изградили и иновативен механизъм за \"изпиране\" на паричните средства, придобити от престъпната дейност, чрез добиване и търгуване с криптовалути.\rПри полицейски действия на територията на България и Испания са открити множество фирмени и банкови документи, мобилни телефони, 40 кг злато, оръжия и боеприпаси. Иззети са още криптовалути, наркотични вещества, диаманти, лек автомобил, производния на изкуството. \r\nЗапорирани са банкови сметки, движимо и недвижимо имущество. На територията на България и Кралство Испания са задържани 16 души, съпричастни към престъпната дейност.\r\nРабота по случая продължава.\r\n ", "date": "2018.05.12", "title": "Разбиха схема с дрога и криптовалута, действала и у нас"}
{"url": "https://www.dnes.bg/obshtestvo/2018/05/12/mejdu-lager-2-i-3-otkriha-palatkata-na-boian-petrov-prazna.376250", "text": "Спасителните екипи, които издирват Боян Петров откриха палатката му между Лагер 2 и Лагер 3. Тя обаче е празна.\r\nТова съобщиха от хеликоптерната компания, която се включи в издирването на българския алпинист, пише \"\".\r\nСпоред шерпите Боян е тръгнал към Лагер 3, те продължават в същата посока, а хеликоптерите са в базовия лагер в Катманду и са готови да реагират в рамките на 50 минути.\r\nМеждувременно жената на Боян, Радослава Ненова, публикува снимка на хеликоптерите, които издирват алпиниста.\r\n\"Днес надеждата изглежда така....вие всички направихте невъзможното възможно\", написа тя.\r\r\n                    \r\n                    \"Да Боян е много оспорвана личност, уви тези дни и аз, но ако ги няма тези хора, как ще знаем, че земята е кръгла, как ще разберем какво има на Луната или зад хоризонта ....а повярвайте ми и за да се открие лекарство за рака е нужна лудост и 100% отдаденост.\r\nКолкото и да съм потърпевша, тези хора трябва да ги има, иначе светът би бил празен и скучен без тях\", пише още Радослава.\r\n ", "date": "2018.05.12", "title": "Между Лагер 2 и 3: Откриха палатката на Боян Петров! Празна…"}
{"url": "https://www.dnes.bg/notifikacii/2018/05/12/medsestrite-na-protest-trygvame-si-ne-mojete-bez-nas.376248", "text": "\n\r\nМедицински сестри, акушерки, фелдшери, лаборанти и рехабилитатори от цялата страна излазоха на протест с искане за по-високи заплати.\r\nСпециалистите по здравни грижи протестираха пред Министерски съвет в Деня на професионалния си празник, съобщи БНР.\r\nТе носеха плакати \"Тръгвам си\" и скандираха \"Не можете без нас\". \n\n\r\nПротестиращите настояха за стартова заплата в размер на три минимални работни заплати за сектора. Основните проблеми за тях, освен ниските възнаграждения, са недостигът на кадри, липсата на млади специалисти и диференцирано заплащане и недостатъчните възможности за кариерно развитие.\r\"Нощен труд, работа в почивни дни - на месец 650-700 лева. Според нас заплащанията са абсолютно мизерни и не оправдават работата\", каза участничка в протеста.\r\nВ сряда министърът на здравеопазването Кирил Ананиев се срещна с председателят на Асоциацията Милка Василева. Тя пък обясни, че днешният протест не е за свалянето на Ананиев, а за да се чуят проблемите на съсловието.\r\nПротестът е подкрепен от КНСБ и от Европейската федерация на сестринските асоциации.\r\n ", "date": "2018.05.12", "title": "Медсестрите на протест: \"Тръгваме си\", \"Не можете без нас\"!"}
