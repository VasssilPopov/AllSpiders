{"url": "https://www.dnes.bg/obshtestvo/2019/02/25/rodopchanki-na-ogled-za-taliia-teglo-gyrdi-a-iskat-samo-da-berat-iagodi.403058", "text": "Да береш ягоди във Великобритания е един от начините да попълниш семейния бюджет за стотици българи. Brexit едва ли ще промени много картината, защото тази дейност не е сред любимите на местните и собствениците на плантации наемат предимно работна ръка от чужбина. Не по-различна е ситуацията и в Испания, а и в други държави. \n\r\nТози труд определено попада в категорията \"тежък физически\". \n\r\nНа фона всичко това идват скандални \"кастинги\" на жени от Родопите.\n\r\nОтново стартира кампания по набиране на селскостопански работници за бране на ягоди в Испания. Кандидатите трябва да са жени на възраст между 25 и 55 години и да притежават опит в селското стопанство. Крайният срок за записване е 15 март. Но се оказва, че има изисквания и за външен вид.\n                    \n                    \n                \r\n\"Когато влязох на интервюто за работа, вътре имаше един човек от бюрото по труда, преводачка и компютър на масата. Скайпът беше включен с камера, а от другата страна беше човекът, който трябваше да води разговора и съответно да одобрява кандидатките. Накара ме да се завъртя, с цел явно да ме огледа. След по-малко от пет минути преводачката ми предаде думите му: \"Не ставаш за тази работа. Просто си дебела, имаш големи гърди! Почувствах се сякаш бях на кастинг за порно филм\", казва кандидат-ягодоберачка, цитирана от Rodopi24.com.\n\r\nМлади момичета, домакини на средна възраст, отчаяни родопчанки искат ежегодно да влязат в трудовата характеристика за главни героини в напълно българската продукция \"Новата робиня от Източна Европа\". В този тъжен сериал всяка дама желае своята малка роля, която обаче ще осигури поне известно време достойно съществуване на семейството й у дома. Стотици родопчанки се отказват доброволно от деца, родители, съпрузи, за да се влеят в тежкото трудово поле отвъд границите. Докато те превиват гръб, мислите им ги понасят към дома в трепетите \"взе ли си детето матурата; тате как се чувства след операцията; случи ли синът на кола\". \n\r\n\"Работили сме какво ли не, явявали сме се на какви ли не интервюта, но такова чудо не е било. Как и зъбите не ни огледаха, като кон за продан?\", коментират голяма част от кандидатите за гурбетчийки.\n\r\n\"Имам чувството, че британците всячески се опитват да достигнат дъното. Чакат да дойде петък и нахлуват в пъбовете. Те работят до около 23 часа. В 23:01 ч. затварят. Който пил-пил. Всички по къщите си. Понеже имат малко време, се напиват до безобразие. Падат от столовете в кръчмата. Пеят, повръщат. Това представляват тези, на които се опитваме да подражаваме. И като дойдат на нашето Черноморие се чудим защо е такова реномето на курортите ни\", споделя пред изданието родопчанин, който от 15 години си изкарва прехраната на Острова. \n\r\n\"Алармата се включва. Часът е 5. Следва ставане с мъка от леглото. Навън е тъмно и студено. Започва поредният тежък работен ден. Далеч от дома. На хиляди километри. Оставаме без кръст. Първите дни е най-кошмарно. Докато пречупиш болката. След това се търпи\", разказват работнички по плантации във Великобритания.\n\r\nЖивеят в бунгала. По няколко. Като в малък концентрационен лагер. Но доброволен. Бачкат здраво, за да събират пари за семействата си у дома.\n\r\n\"Там британци няма да видите. Те не работят такава дейност. Дори сме сигурни, че не знаят за съществуването й. Ако не сме ние и такива като нас от Източна Европа, те няма какво да напазаруват от хранителните си вериги. А как живеем там, на никого не му пука. Ние сме роби за тях. Ние вършим черната им работа. Те гледат на нас отвисоко. С погнуса и отвращение. Ние сме чужденците, които трябва да създават тяхното охолство. Работим за жълти стотинки по техния стандарт. Глезим високомерието им\", разказват нашенки.", "date": "2019.02.25", "title": "Родопчанки на оглед – за талия, тегло, гърди... А искат само да берат ягоди"}
{"url": "https://www.dnes.bg/notifikacii/2019/02/25/sasht-iskat-kndr-da-trygne-po-pytia-na-vietnamskoto-chudo-shte-stane-li.403090", "text": "В горичка извън това разположено северно от Ханой село малък мемориал напомня за ерата, когато Северна Корея и Северен Виетнам бяха изправени заедно срещу \"американската агресия\", както наричат тук войната.\r\nЧетиринадесет паметни плочи маркират първоначалното място за вечен покой на офицерите и войниците от Корейската народна армия, по-голямата част от които военни пилоти, летели тайно като част от военновъздушните сили на Северен Виетнам и изгубили живота си между 1965 и 1968 г, пише Саймън Денйър от \"Вашингтон пост\".\n\r\n\"Смятахме един другиго за братя в борбата срещу американския империализъм\", казва 75-годишната До Тхи Хоа, бивша виетнамска посланичка в Северна Корея.\n                \n                \r\nКогато президентът Тръмп се срещне със севернокорейския лидер Ким Чен-ун тази седмица в Ханой, за да обсъдят сближаването и денуклеаризацията, Вашингтон ще даде страната домакин за пример: Трансформирайки се след войната, Виетнам, по думите на лидерите му, \"се гмурна в големия океан\" на глобалната търговия, за да се превърне в динамична и растяща бързо икономика, която има близки отношения със старите си американски врагове.\n\r\n\"В светлината на някога невъобразимия просперитет и партньорство, което имаме с днес с Виетнам, имам съобщение за председателя Ким Чен-ун: Президентът Тръмп вярва, че Вашата страна може да измине същия път\", заяви държавният секретар Майк Помпейо при своя визита във Виетнам през юли.\n\r\n\"Ваше ще е, ако уловите мига. Чудото може да е Ваше. Това може да е Вашето севернокорейско чудо\", каза Помпейо.\n\r\nВ музея за военна история в Ханой останките от свалените от виетнамците самолети Боинг Б-52 са изложени като напомняне за американските бомби, пускани над града.\n\r\nАко севернокорейците обаче все още ги учат да мразят \"хитрите американски вълци\", виетнамците прегърнаха Холивуд, Кей Еф Си и американската мечта.\n\r\nПовече от четири десетилетия след края на Виетнамската война изумяващите 84 процента от виетнамците са изказали благоприятно мнение за САЩ през 2017 г. (по данни на института Пю) - резултат, по-висок от този във всяка друга чужда страна, където е имало подобно допитване, и само с един процентен пункт по-нисък от броя на американците със същото виждане (85 процента).\n\r\nПримамливо е да се мисли, че Северна Корея може да премине през сходна трансформация, но това не е много реалистично, твърдят мнозина експерти.\n\r\nОтношенията на Северна Корея с Виетнам претърпяха колапс през 70-те години, когато Ким Ир-сен подкрепи извършилия геноцид камбоджански лидер Пол Пот, който недолюбваше Виетнам. Последващата виетнамска инвазия на Камбоджа с цел свалянето на Пол Пот обтегна отношенията между Виетнам и Северна Корея. Персоналът на виетнамското посолство в Пхенян бе намален от 20 на седем служители, припомня До.\n\r\nВ завоя на Виетнам към пазарната икономика и установяването на дипломатически отношения със САЩ фанатичните лидери на Северна Корея съзряха още предателство.\n\r\n\"Те така и не го казаха официално, но всички разбрахме, че не са изпитвали радост, когато започнахме да ставаме приятели със стария си враг\", казва До.\n\r\nОтношенията на Виетнам със САЩ и Северна Корея обаче не са единствените, които преживяха кардинални изменения след средата на 70-те години.\n\r\nНа един час път с автомобил западно от този като цяло забравен мемориал на севернокорейските пилоти се извисява живият символ на виетнамската трансформация: огромен комплекс с фабрика на Самсунг, където работят повече от 60 000 души. В центъра на комплекса има голяма сграда без прозорци, заобиколена от огради, наблюдателни кули и спални, чиято цел не е да пречат на работниците да бягат, а да възпрепятстват проникването на индустриални шпиони.\n\r\nЮжнокорейският конгломерат Самсунг, който произвежда една трета от световната си продукция във Виетнам, е инвестирал тук повече от 17 милиарда долара и неговото производство представлява една четвърт от целия износ на Виетнам. Южна Корея през миналата година е вторият най-голям пряк чуждестранен инвеститор във Виетнам след Япония.\n\r\nСеверна Корея е третата държава, установила дипломатически отношения със Северен Виетнам през 1950 г., след Съветския съюз и Китай, но днес отношенията на Ханой със Сеул са доста по-дълбоки, отколкото някога са били с Пхенян. Те са основани не само на бизнеса, но също така на туризма и културата, твърди Фам Хонг Тхай от правителствения мозъчен тръст Виетнамска академия за социални науки. Корейската поп музика и корейските сериали са популярни във Виетнам.\n\r\nКогато Ким Чен-ун пристигне тази седмица, той може да насърчи идеята страната му да тръгне по виетнамския път.\n\r\nЯпонският вестник \"Санкей Шимбун\" прогнозира, че той ще посети фабрика на Самсунг, а южнокорейското правителство също казва, че Ким е заинтересуван от виетнамския икономически модел.\n\r\nСевернокорейският външен министър И Йон-хо бе на визита във Виетнам през декември в рамките на обиколката си в четири държави, като посети мавзолея на Хо Ши Мин, академия за земеделски науки и живописния Хайфонгски залив. Други севернокорейски служители също посетиха Виетнам, за да почерпят от виетнамския опит в минното дело и риболова и от успеха при привличането на чуждестранни инвестиции, заяви Фам.\n\r\nГовори се, че Ким ще посети посети Халонгския залив по примера на дядо си Ким Ир-сен през 1964 г., но не само за да съзерцае изумрудените води и варовичните и карстови образувания: Той отчаяно иска разработването на туристически проект във Вонсан, пристанищен град на източното крайбрежие на Северна Корея.\n\r\nМакар да е ясно, че Ким явно желае да създаде изолирани зони за туристическо и икономическо развитие (и да се поучи от виетнамския опит), има голяма разлика между това и истинско реформиране на икономиката на страната.\n\r\n\"Публично демонстрираният интерес на Северна Корея по отношение на виетнамския опит е донякъде шоу\", твърди Лейф-Ерик Ийзли, професор от университета Еуха Уоманс в Сеул. \"Идеята е да се привлече международна подкрепа за севернокорейската икономика, дори и режимът на Ким да продължава да има за цел минимизиране на чуждестранното влияние в страната и може би да няма намерение да извърши денуклеаризация\".\n\r\nТолерантността на Северна Корея към частните търговци и пазари наистина съвпадна с информации за подновени акции срещу чуждестранните културни влияния като например видеозаписи на южнокорейски сериали и филми.\n\r\n\"Каквото и да се случва с икономическото развитие, правителството ще ангажира цялото си внимание, за да си запази контрола. Те по-скоро ще си останат бедни, отколкото да изгубят властта\", заяви Бенджамин Кацеф Силбърщайн, научен сътрудник от мозъчния тръст Стимсън сентър.\n\r\n\"Да забогатееш е нещо славно\", гласи фразата, приписвана на китайския лидер Дън Сяопин. Невъзможно е обаче да си представим Ким Чен-ун да каже нещо толкова дръзко, защото ще значи, че Южна Корея е близо 20 пъти по-славна от Северна Корея. Виетнамските комунисти бяха в много по-силна позиция, от която да предприемат рисковани икономически реформи, защото преди това те обединиха Виетнам.\n\r\nСилбърщайн препоръчва да няма самозалъгване по отношение на Северна Корея и да не се предполага, че тя просто ще последва модела на друга държава.\n\r\n\"Могат ли да се учат от Виетнам? Абсолютно. А от Китай? Със сигурност. Има ли обаче характерни за Северна Корея неща, които ще си останат характерни за Северна Корея? Със сигурност. Това е уникална страна от гледна точка на контрола над обществото. Тогава защо да не създаде свой уникален модел на икономическо развитие в условията на изключително строга диктатура, която контролира информационния поток?\", пита Силбърщайн.\n\r\nС широкото отваряне на вратите за търговията и инвестициите виетнамската комунистическа партия преотстъпи също така значителна част от контрола на глобалния капитал, твърди Го Мьон-Хюн, икономист от Азиатския институт за политически науки в Сеул. \"Капиталът идва с доста багаж, с много условия за употреба\", казва той.\n\r\nПродукти с марката \"произведено в Северна Корея\" няма да са популярни на световния пазар, докато в КНДР има затворнически лагери, например.\n\r\nОстанките на 14-имата севернокорейци във Ван Тан бяха върнати в Северна Корея през 2002 г.\n\r\nДо е една от стотиците млади северновиетнамци, учили в Пхенян през 60-те години преди да стане служителка във виетнамското посолство и да се издигне до длъжността посланичка. Според нея Виетнам все още е благодарен за подкрепата, която е получил тогава от Северна Корея.\n\r\nВзорът на младите виетнамци обаче не е обърнат към бруталните сектанти в Пхенян, а към възможностите, които им предлагат Съединените щати и Южна Корея. Подобни признаци все още не се забелязват сред младите хора в Северна Корея.\r\n/БТА/", "date": "2019.02.25", "title": "САЩ искат КНДР да тръгне по пътя на \"виетнамското чудо\". Ще стане ли?"}
{"url": "https://www.dnes.bg/eu/2019/02/25/da-ti-zakysnee-pratkata-s-chetiri-veka-versai-poluchi-iskan-mramor.403086", "text": "Следващият път, когато стоката, която сте си поръчали по интернет закъснее, спомнете си за архитекта на Версай, който преди 400 години поръчал огромен блок червен мрамор, ала пристигането му се забавило... с четири века.\r\nПреди няколко дни, на 782 км от двореца Версай, група работници в кариера за добиване на чакъл и пясък открили парче камък, което не би трябвало да е там. След като успели да го почистят, те установили, че това е червен мрамор, който някак е попаднал на работното им място.\r\nОт Френската мраморна асоциация пък веднага намират заповедта, с която плочата е била поръчана от архитекта на Версай преди 400 години.\r\nИстината е, че червеният мрамор е загубен в реката при пренасянето му, но и до ден днешен никой не знае как се е случило това и как камъкът е изчезнал за толкова дълго време. Предназначението му било да украси параклиса в двореца, но след като архитектът така и не го получил докато бил жив, проектът е бил изоставен.\r\n                    \n                    \n                Ала червеният мрамор все пак ще стигне до Версай през 2024 година. Може би се чудите защо толкова късно?\r\nДоставката на 3-тонния блок ще отнеме близо 4 или 5 години. Ако този дълъг период от време ви озадачава, обяснението е следното - Френската мраморна асоциация, която е поела ангажимент все пак да откара камъка във Версай, ще го направи само с помощта на логистиката, която е била достъпна преди четири века.\r\nТова означава, че блокът ще се повози на вагони, теглени от коне до Южния канал, където ще бъде качен на сал, който да го откара до Бордо. От там, той ще поеме към Руан в Нормандия, където отново чрез сал ще плава по Сена, докато не стигне във Версай.\r\nПътуването на мрамора ще бъде използвано като информативна кампания.", "date": "2019.02.25", "title": "Да ти закъснее пратката с четири... века! Версай получи искан мрамор"}
{"url": "https://www.dnes.bg/notifikacii/2019/02/25/nasilie-nad-jeni-v-turciia-samo-za-godina-jertvite-sa-440.403103", "text": "Близо 440 жени са убити в Турция през 2018 г. А само през януари тази година жертвите са 43. Това сочат данните на неправителствена организация, цитирани от в. \"Хюриет дейли нюз\" и БТА.\r\nСпоред платформата \"Ще спрем убийствата на жени\", броят на жертвите от нежния пол в Турция се увеличава. През 2017 година жертвите са били убити около 409 жени.\r\nВсе по-често извършителите са неизвестни. Много от престъпленията също така се покриват, твърди главният секретар на платформата Фидан Атаселим.\r\nТя подчерта, че държавните агенции \"трябва да бъдат на страната на жените\" и полицаите трябва щателно да събират и анализират доказателства при случаите на убийства на жени.\r\nСтава все по-трудно да се идентифицират извършителите на убийствата, тъй като случаите не се приемат насериозно, каза на свой ред адвокат Лейла Сюрен.\r\nВ Турция ако жертвата е жена, не се предприемат разследвания, добави Сюрен.\r\n ", "date": "2019.02.25", "title": "Насилие над жени в Турция – само за година жертвите са 440"}
{"url": "https://www.dnes.bg/akoshtete-vqrvaite/2019/02/25/sam-smit-s-kompleks-ne-haresva-tialoto-si.403053", "text": "Сам Смит не е харесвал начина, по който изглежда тялото му и затова е имало периоди, в които не е хапвал нищо. Певецът споделя, че дори е мразил всяка снимка, която си е правил.\r\n\"В миналото, ако си правих снимки по тениска, преди това гладувах със седмици, след това подбирах снимка и често веднага след това я махах. Вчера реших да спра с това. Да възстановя тялото си, да спра да опитвам да променям гърдите си и бедрата си и тези извивки, които мама и татко обичат безусловно. Някои могат да сметнат това за нарцистично и да мислят, че се фукам, но не знаете колко много кураж ми трябваше, за да направя това\", написа изпълнителят на \"Stay With Me\" в Instagram.\r\n \r\n", "date": "2019.02.25", "title": "Сам Смит с комплекс, не харесва тялото си"}
{"url": "https://www.dnes.bg/world/2019/02/25/prezidentyt-na-egipet-kym-es-ne-ni-pouchavaite.403105", "text": "\"Няма да ни давате уроци по човечност\", заяви египетският президент Абдел Фатах ас Сиси, цитиран от Асошиейтед прес.\r\nТой отхвърли критиките за ситуацията с човешките права в Египет и предупреди държавите от Европа да не поучават Арабския свят.\r\nПред пред журналисти той каза, обръщайки се към европейците: Вие имате свои правила и ценности. Ние уважаваме вашите. Вие трябва да уважавате нашите\".\r\nЕгипетският президент беше аплодиран от местните медии, когато заяви, че Европа процъфтява, а много арабски държави се мъчат да избегнат конфликтите.\r\nЛидерите на ЕС не стигнаха до публична критика на Египет дори по време на безпрецедентното смазване на инакомислието и зачестилите неотдавна екзекуции, посочва АП.", "date": "2019.02.25", "title": "Президентът на Египет към ЕС: Не ни поучавайте!"}
{"url": "https://www.dnes.bg/zvezdi/2019/02/25/napadki-kym-kristin-iska-pari-za-operaciia-a-s-markovi-drehi.403100", "text": "В социалните мрежи прехвърчаха искри между потребители и модела Кристин Илиева. Последователи се ядосаха на красавицата, която пострада при катастрофа с Дивна,  Илиева претърпя няколко операции и се оказа, че трябва да ѝ се направят още, за да се възстанови напълно.\n\r\n\"По време на лечението ми настъпиха усложнения, което налага прилагането на допълнителни интервенции и медикаменти, чиято цена надхвърля първоначално предвидената сума. За предстоящите операции са необходими 100 000 евро – сума, непосилна за семейството ми\", написа красавицата на страницата си във Facebook.\n\r\n\"Колко струва чантата ти на \"Гучи\" от една от последните колекции на модната марка? Доколкото мога да си позволя да ползвам интернет (тъй като нямам финансова възможност да си позволя марката) в сайта им пише цена от сорта на 2000 евро. Имаш страхотен суитшърт на \"Валентино\". Той пък е от последната колекция и по мои наблюдения струва 1500 лева. Непосилно за българския стандарт. Защо вместо да даваш по 2000 евро за чанта и 1500 лева за суитшърт не ги вложиш в лечението си, а искаш допълнително от хората? Не мислиш ли, че е меко казано нагло да искаш от бедния български народ, който трудно преживява, за да си купуваш дрехи за хиляди евра, спекулирайки с инцидента?“. Това са само част от коментарите в социалните мрежи.\n                    \n                    \n                \r\nДруги също се включиха с подобни притеснения. \n\r\n\"Тъжно е че е трябвало да премине през този ад. Това едва ли някой го оспорва. Но тя освен в GoFundME е получавала дарения по нейни сметки, а там колко е събрала? Не се споменава. Струва ми се нелогично да се нуждаеш от средства и да си купуваш свръхскъпи неща... Може би тя го вижда като вид компенсация за това, което и се е случило. Малко гнило\", пишат още гневни последователи.\n\r\nЗатова Кристин реши да публикува снимки на фактурите от нейното лечение и написа: \"Обръщам се към всички с извинение, че толкова късно предоставям документи, доказващи къде и как са използвани дарените от вас средства. До този момент нямах физическата възможност, тъй като съм в Турция за многократни операции, следствие на инфекцията. Дарените от вас пари са използвани само и единствено за лечението ми в болницата, всички останали разходи са покрити с лични средства. Безкрайно съм благодарна за помощта, която ми оказвате, тъй като без вас, нямаше да съм тук! Благодаря!\".\n\r\nТя също коментира, че в предишен неин коментар е споделила как всъщност става използването на дарителската сметка. \"Банката не може да отпусне пари за лечение ако няма представен документ за съответна сума и причина\", пише Кристин.\n\r\nСъщо така тя отговори на критиките за скъпите си вещи: \"Вярно е, че имам, пак отбелязвам, няколко неща – подарени, а не купени с вашите пари! От кариерата си като модел съм спестявала и съм си купувала неща, които мога да си позволя. Смятам, че за да изглеждаш добре облечен, не е нужно да си в марки от горе до долу, а това доста хора го мислят\", допълва още Илиева.\r\n", "date": "2019.02.25", "title": "Нападки към Кристин: Иска пари за операция, а с маркови дрехи..."}
{"url": "https://www.dnes.bg/mish-mash/2019/02/25/horata-ot-bronzovata-epoha-otglejdali-lisici.403047", "text": "Кучетата може да се славят като най-добрия приятел на човека, но испански археолози установиха, че предшествениците им от бронзовата епоха са имали съперници в лицето на  лукавите лисици, съобщиха Ай Еф Ел сайънс и Сайънс дейли. \n\n\n\n\r\nАрхеолози откриха на обекта Кан Рокета край Барселона и Минфери край Лейда останките от четири лисици сред общо 64 погребения на хора. На обектите имало също кости от вълк, 32 кучета, 19 копитни бозайници. Това е в унисон с известните обичаи от онова време хората \r\nда се погребват заедно с домашните животни.\n\r\nДве от лисиците са намерени редом до костите на млада жена, коза и рог от говедо.\r\nКато са анализирали изотопите на въглерода и азота в костния колаген, археолозите са успели да определят как са се хранели животните и стопаните им. Те установиха, че храната на кучетата е приличала повече на човешката, отколкото тази на останалите бозайници.\n                    \n                    \n                \r\nУчените установиха също, че мъжете през бронзовата епоха са ядели повече месо от жените. Кучетата са се хранели по-скоро като жените и децата, вероятно защото са им давали остатъците.\n\r\nТова може да означава, че кучетата са били повече в средата на жените и децата, обясни Аурора Грандал д'Англаде. По-големите кучета са яли повече зърнени храни, вероятно защото са били използвани като носачи.\n\r\nЩо се отнася до лисиците, храната им прилича понякога на тази на кучетата, но и на дивите животни. Едната от тях е била гледана като малко кученце. Нейният случай е специален, защото е била стара, със счупен крак. Фрактурата още не е зараснала и има признаци кракът да е бил обездвижен и лекуван от хора, обясни Силвия Албисури Канадел от университета на Барселона.\n\r\n\"Интерпретираме случая като на домашно животно, живяло дълго с хората\" - добави тя.\n\r\n/БТА/", "date": "2019.02.25", "title": " Хората от бронзовата епоха отглеждали лисици "}
{"url": "https://www.dnes.bg/notifikacii/2019/02/25/cenata-na-naukata-turciia-tuk-mojete-da-stanete-doktor-sreshtu-1700.403083", "text": "Турските университети са изправени пред ново, не съвсем научно предизвикателство – купуването на научни степени и звания. Без значение дали става дума за дипломни работи на бъдещи бакалаври, магистри или за друг вид дисертация – почти всеки научен труд междувременно може да придобие срещу заплащане. Особено в частните университети този бизнес направо процъфтява. В Турция има 63 частни университети, повечето от които са основани през последните пет години.\n\r\nПроучване в академичните среди показва, че близо 50 професионално работещи фирми предлагат писане на дипломни работи по поръчка. Цените вървят между 500 и 3000 евро. На месец има поръчки средно за 50 подобни работи. Оборотът на фирмите възлиза на над 25 млн. евро годишнo, пише \"\". \n                \n                \r\nПредседателят на университетските синдикати Гьоркем Доган обяснява сериозното нарастване на продажбите на дисертации с това, че броят на частните университети се е разраснал неимоверно. Той припомня факта, че след неуспешния опит за преврат през юни 2016 г. бяха уволнени над 100 000 държавни служители. Със специален декрет на президента Ердоган бяха освободени от работа и 6000 университетски преподаватели. Не може да се каже със сигурност дали всички съкратени от работа висшисти и преподаватели са започнали да пишат научни трудове по поръчка, но е факт, че уволненията нанесоха тежък удар на науката в Турция, която и бездруго се намираше в криза.\n\r\nРепортери на ДВ, представящи се за студенти, позвъниха в една от фирмите, предлагащи писане на дипломни работи срещу заплащане. Оказа се, че човекът, приемащ поръчките, е доктор на науките и участва в изпитни комисии. Наред с това пише трудове \"по поръчка\" срещу 7000 лири (около 1200 евро).\n\r\nОт разговора с този човек стана ясно също, че фирмата се е специализирала в сферата на медицината, клиничната психология и мениджмънта. \n\r\n\"Около 70 на сто от студентите, с които работим, следват медицина. За написването на дадена работа използваме познанията на квалифицирани специалисти в съответната област – например хирурзи или ортопеди. Учените, с които работим, получават месечен хонорар между 800 и 1200 евро. За написването на труд по медицина взимаме от кандидатите от 1700 евро нагоре\", казва сътрудникът на фирмата.\n\r\nПисането на научни работи срещу заплащане \"не е нелегално, а само малко неетично\", споделя служителят на фирмата. И пояснява също, че поръчковите работи минават без проблем в съответните изпитни комисии, понеже \"авторите в сянка\" в повечето случаи влизат в състава на въпросните комисии. \n\r\nПисането на научни трудове срещу заплащане не е наказуемо деяние в Турция. Агенции и фирми, които съставят подобни работи по поръчка се водят официално \"научни консултанти\". Ако обаче университетът разбере, че работата не е написана от студента, а от друго лице, студентът може да бъде изключен от университета. Същевременно той ще бъде задължен да преработи работата. Санкциите за университетските служители обаче са по-тежки. Съветът на висшите учебни заведения през 2016 г предложи платеното авторство да се наказва с глоба. А ако бъде разкрито плагиатство, университетският служител, който е написал работата срещу заплащане, може да бъде изключен от университета – което е равносилно на уволнение.\n\r\nЧастните университети в истанбулските квартали Юскюдар и Нишанташъ имат славата на учебни заведения, които  участват в писането на работи срещу заплащане и го поощряват. Севил Атасой, която е зам.-ректор на университета Юскюдар, отговаря, че който отправя подобни обвинения, трябва най-напред да ги докаже. Досега подобни доказателства не били представени.\n\r\nПредседателят на Синдиката „Образование“ Вахдет Йозкочак смята, че броят на поръчковите научни работи е нараснал значително. Съветът на висшите учебни заведения отдавна знаел за съществуването на тази неетична практика, но досега не бил предприел никакви санкции. Според Йозкочак, в държавните университети са по-защитени срещу подобни практики; частните университети обаче гледали на студентите предимно като на платежоспособни клиенти.\r\n", "date": "2019.02.25", "title": "Цената на науката: Турция – тук можете да станете доктор срещу €1700"}
{"url": "https://www.dnes.bg/football/2019/02/25/fatalni-greshki-na-pilota-na-samoleta-kovcheg-na-sala.403106", "text": "Фатални грешки при излитането може би стоят зад катастрофата на самолета, в който пътува футболистът Емилиано Сала. Журналистът Кристиан Мартин публикува нови снимки на машината, както и плана за полета. \n\r\nСпоред доклада на отдела за разследване на авиационни произшествия всичко започва с проблеми с регистрацията на самолета. Пилотът попълнил лицензионния му номер неправилно. А други документи показват, че Дейвид Ибстън не е имал право да вози пътници или да лети през нощта. Това обаче далеч не са най-големите проблеми.\r\nСпоред Мартин, Ибстън така и не е използвал уредите на самолета, когато е преминавал през облаците, които са ключови за тези атмосферни условия. Вместо това, той е разчитал само на ръчното управление.\r\n                    \n                    \n                Още по време на издирването на самолета стана ясно, че пилотът \"не е особено добър с използването на уредите за летене в машината\". Признанието прави самият той в профила си в социалната мрежа Facebook.\r\nТочно когато самолетът на Сала прелита над Ла Манша, облаците са ужасно гъсти. За да лети без да използва автопилота, Ибстън е трябвало да вижда земята. Атмосферните условия обаче не позволяват. Това означава, че въпреки неблагоприятните атмосферни условия, той не се  е доверил на техниката и най-вече на приборите за ориентация.\r\nОсвен това, Дейвид Ибстън се отклонил от предварително одобрения план за полета. Той бил на непълен работен ден. Въпреки грешките си, все пак се опитал да предотврати трагедията, но за жалост не успял. \r\nДанните от дослада на разследващите британски служби показват, че самолетът е паднал от стотици метри в рамките на 20 секунди. Преди това се преобръща на 180 градуса. Машината е намерена на 30 метра от последното място, където я засичат радарите. Разцепена е на три места.\r\nТялото на Сала бе намерено седмици след разбиването на самолета във водите на Ла Манша. Останките на пилота Дейвид Ибътсън, чието тяло все се издирват благодарение на частна акция, която семейството му  предприема. \n\r\n\n\r\n\n\r\n\n\r\n ", "date": "2019.02.25", "title": "Фатални грешки на пилота на самолета ковчег на Сала "}
{"url": "https://www.dnes.bg/eu/2019/02/25/sporazumenie-za-brexit-do-29-mart-vyzmojno-e.403107", "text": "Все още е възможно Великобритания да договори с ЕС споразумение за напускане на съюза на 29 март. Това заяви днес в Шарм ел Шейх премиерът на Обединеното кралство Тереза Мей на фона на натиска да удължи преговорите, предаде ДПА. \n\n \"Постижимо е да напуснем със споразумение на 29 март и тъкмо натам смятам да насоча цялата си енергия\", каза Мей пред репортери след разговорите си с европейските лидери в кулоарите на срещата на върха ЕС-Арабска лига в египетския курорт Шарм ел Шейх.\r\n\"Има още работа да се свърши и утре моят екип ще бъде в Брюксел, където ще работи по правнообвързващите гаранции, необходими на парламента на Обединеното кралство във връзка с предпазния механизъм\", каза тя, имайки предвид предизвикалото спорове прилагане на механизма, гарантиращ отворена граница между Република Ирландия и Северна Ирландия след Брекзит.\r\n                    \n                    \n                Мей заяви, че долавя \"истинска решимост (у европейските лидери) за намиране на начин Обединеното кралство да напусне ЕС плавно и организирано със споразумение\".", "date": "2019.02.25", "title": "Споразумение за Brexit до 29 март? Възможно е"}
{"url": "https://www.dnes.bg/index/2019/02/25/dimityr-marinov-sled-oskara-blagodaria-bylgariia.403108", "text": "Думите \"Оскарът отива при... \"Зелената книга\" позволиха на българина Димитър Маринов да се качи на сцената на театъра \"Долби\" заедно с българския флаг. \n\r\nСлед като взе статуетката в ръцете си, той говори пред камерите на Филмовата академия:\r\n\"Здравейте, това е моята приказка на \"Пепеляшка\". За първи път. Първо искам да благодаря на Америка за това, че ми даде възможността да сбъдна американската си мечта. След това искам да благодаря на моята страна - България. Оказа се, че съм първият български актьор на червения килим с толкова много номинации и искам да кажа на всички млади хора, които идват от тази държава, на всички емигранти като мен, Америка е единствената държава, в която мечтите стават реалност. Благодаря!\".\r\nДимитър Маринов изигра руснака виолончелист Юрий Тахт в \"Зелената книга\". Българинът получи наградата от красивата актриса Джулия Робъртс.\r\n ", "date": "2019.02.25", "title": "Димитър Маринов след \"Оскара\": Благодаря, България!"}
{"url": "https://www.dnes.bg/sofia-film-fest/2019/02/25/da-izkachish-975-metra-bez-vyje-sam-na-skalata.403068", "text": "Наречен от New York Times \"изключителен подарък за всеки, който смята, че границата на човешките постижения далеч не е достигната“, носителят на \"Оскар“ и отличен с БАФТА филм  \"Сам на скалата\" ще бъде представен пред фестивалната публика на 23-тия София Филм Фест – уникален шанс да бъде видян този впечатляващ филм на голям екран, благодарение на партньорството ни с National Geographic.\r\nДве са ексклузивните прожекции през месец март – на 12 март от 18:00 часа в кино \"Люмиер Лидл\" и на 25 март  от 20.30 часа в Дома на киното.\n\r\nФилмът е един изумителен, съкровен и решителен портрет на соло катерача Алекс Хонълд, който се готви да осъществи дългогодишната си мечта – да изкачи най-прочутата скала в света, Ел Капитан, в националния парк \"Йосемити\", висока 975 метра... без въже. \n                    \n                    \n                \r\nВдъхновяващата история е напрегнат трилър за един атлет, който поставя на изпитание тялото и убежденията си в стремеж към триумф над невъзможното. Той разкрива каква е личната цена на успеха. С изкусното си майсторство и шеметна операторска работа, режисьорът на документални филми и носител на множество награди Е. Чай Васарели и световноизвестният фотограф и планинар Джими Чин успяват да уловят по един изключително красив начин искрените човешки мигове, наред с екстремното катеренето на Хонълд. Резултатът е триумф на човешкия дух.\n\r\n\"Сам на скалата\"“ бе обявен за един от десетте най-добри филма за годината от Entertainment Weekly и бе отличен от критиците по цял свят като \"един от най-впечатляващите документални филми за годината\", \"изключителен“, \"изумителен“ и \"визуално смайващ“.\r\nНаграден е с три отличия \"Изборът на критиката“, три награди Cinema Eye, наградата на Асоциацията на американските киномонтажисти (ACE) за най-добър документален филм, номинации от Гилдията на американските продуценти (PGA) и Гилдията на американските режисьори (DGA), както и други признания от бранша.\r\n ", "date": "2019.02.25", "title": "Да изкачиш 975 метра без въже: \"Сам на скалата\""}
{"url": "https://www.dnes.bg/zvezdi/2019/02/25/cviat-i-kolorit-ozari-cherveniia-kilim-na-oskar-ite.403084", "text": "Тоалети във всички възможни нюанси бяха демонстрирани от звездите, преминали по червения килим на Оскарите, пишат \"The New York Times\" и \"Elle\".\n\r\nМексиканката от индиански произход Ялица Апарисио, номинирана за главна женска роля за \"Рома\", беше избрала рокля на Родарте в деликатен ментовозелен нюанс с асиметрична горна част, откриваща едното ѝ рамо.\n\r\nРеджина Кинг, номинирана за второстепенна роля за \"Ако Бийл Стрийт можеше да говори\", беше с бяла рокля на Оскар де ла Рента, съчетана с гривна от бяло злато и диаманти и с обеци с диаманти от Chopard.\n\r\nНоминираната за най-добра главна роля за \"Съпругата\" Глен Клоуз се появи с царствен златен тоалет с мантия, дело на творческия директор на Каролина Херера – Уес Гордън. Тоалетът е бил шит от 40 души и за него са били използвани 3 милиона стъклени маниста, допълва Асошиейтед прес и БТА.\n                    \n                    \n                \r\nМарина Де Тавира, номинирана за най-добра поддържаща женска роля за „Рома“, беше в ослепителна червена рокля, впита в горната част и падаща ефирно в долната част. Линда Карделини беше избрала също червен тоалет с леки нотки на розова фуксия, напомнящ кабаретна рокля. Дженифър Хъдсън беше предпочела секси червена рокля на Ели Сааб с пищен орнамент в горната част. Рейчъл Вайс, номинирана за поддържаща роля във \"Фаворитката\", също се беше спряла на дълга червена рокля, в горната част напомняща на мини пелеринка.\n\r\nХелън Мирън беше заложила на ефирно падащ тоалет на Скиапарели, в който преливаха червените, оранжевите, розовите нюанси, напомнящ на различните цветове на бугенвилията. Анджела Басет, звездата от „Черната пантера“, беше в поразяваща розова сатенена рокля, напомняща на пищна опаковка с панделка. На нетипично изглеждащ розов тоалет на Валентино беше заложила и Джема Чан от \"Луди богати азиатци\".\n\r\nМая Рудолф беше избрала странна розова рокля с цветна щампа, напомняща на пердета. Кейси Мъзгрейв беше избрала деликатна рокля с лек розов оттенък на Джанбатиста Вали. Тина Фей беше в кобалтово син тоалет.\n\r\nКонстанс У от \"Луди богати азиатци\" беше предпочела наситеножълт тюлен тоалет на Версаче. Рокля с деликатен лавандулов нюанс и изчистена линия на Диор, съчетана с бижута на Булгари, беше избрала Чарлийз Терон.\n\r\nДженифър Лопес беше в прилепнала сребриста рокля, напомняща броня. На сребристо, но напомнящо фолио, беше заложила Моли Симс. Секси сребриста рокля с дълбока цепка беше избрала и Бри Ларсън. Истински фурор на червения килим предизвика Били Портър.\n\n\r\nМногофункционалната звезда съчета мъжки и женски тоалет в едно, дело на Кристиан Сириано. Тоалетът беше издържан в горната част като фрак с папийонка, а в долната като широка рокля от наситеночерно кадифе. Дълга черна тясна рокля с дълбоко деколте беше избрала Алисън Джани.\n\r\nНай-очакваната по червените килими Лейди Гага, номинирана за най-добра актриса за \"Роди се звезда\", този път беше избрала драматична черна дълга рокля, разголваща раменете й и разчупена в частта под коленете, съчетана с дълги черни ръкавици, дело на Александър Маккуин.\n\r\nТоалетът беше допълнен с изкусен кок и пищни диамантени бижута, сред които колие със 128,54-каратов диамант, известен като Диамантът Тифани, който е бил носен само три пъти на големи прояви за 142 години, уточнява \"Elle“. Една от тези прояви е била представяне на филма \"Закуска в Тифани“ и диамантът е бил носен тогава от Одри Хепбърн. Пред репортери Лейди Гага каза, че е нервна преди началото на церемонията.\r\nВижте ги в ", "date": "2019.02.25", "title": "Цвят и колорит озари червения килим на \"Оскар\"-ите"}
{"url": "https://www.dnes.bg/notifikacii/2019/02/25/kyde-e-kasoviiat-bon-danychni-zapechataha-200-obekta-za-2-meseca.403079", "text": "Над 200 търговски обекта в страната са били запечатани от началото на годината от НАП за неиздадени касови бележки, съобщават от приходната агенция. Сред тях има магазини, барове, дискотеки, спортни клубове, хотели, бензиностанции, ветеринарна клиника.\r\nОсвен временното затваряне на обектите, на собствениците им са наложени и глоби, достигащи до 2000 лв. за всяко нарушение. Според законодателството неиздаването на касова бележка е основание за запечатване за срок до един месец.\n\r\nОт началото на зимния туристически сезон фискалният контрол на НАП извършва масови проверки в курорти и областните градове, като на някои места в страната патрулират и униформени служители, предаде bTV.\r\n                \n                Данъчните използват специален софтуер за наблюдение от разстояние на оборотите на определени рискови търговци, чиито приходи значително се различават от обичайните за съответния бранш и територия.\r\n\"Засилваме контрола в зимните курорти и централните части на областните градове. Запечатването на обекти за срок до 1 месец е тежка и неприятна мярка за търговците, която обаче може да бъде избегната с издаване на касова бележка за всяка покупка“ каза директорът на \"Фискален контрол\" в НАП Спас Шишков по повод проверките.  ", "date": "2019.02.25", "title": "Къде е касовият бон? Данъчни запечатаха 200 обекта за 2 месеца"}
{"url": "https://www.dnes.bg/akoshtete-vqrvaite/2019/02/25/pochina-kucheto-kmet-na-amerikanskiia-grad-kormorant.403076", "text": "Тринадесетгодишното куче Дюк, което от 2014 година непрекъснато беше избирано за кмет на градчето Корморант в щата Минесота, се спомина само няколко месеца след пенсионирането си, предаде агенция ЮПИ. \n\r\nДомашният любимец на общността беше от породата пиренейско планинско куче. Кандидатурата му се поставяше на годишния фестивал \"Корморант дейз\", като заедно с гласуването трябваше да бъде дарен и по един долар. Дюк от 2014 година излизаше неизменен победител. В неговите задължения влизаше да представлява градчето, да води парадите и да се появява на билбордове. Четириногото излезе в пенсия миналата година поради влошено здраве. Според стопаните му Карен Нелсън и Дейв Рик, Дюк страдал от артрит, два пъти е боледувал от лаймска болест. Господарите му също подозират, че кучето им е било блъснато от кола преди две години, пише БТА. \n                    \n                    \n                \r\nЗа кариерата си като политик Дюк разказа в автобиографична онлайн книга, която имаше голям успех. Кучето почина на 21 февруари и в кметството ще бъде организирано възпоменателно тържество през месец март или април.\r\n", "date": "2019.02.25", "title": "Почина кучето–кмет на американския град Корморант"}
{"url": "https://www.dnes.bg/politika/2019/02/25/gerb-otvryshta-vetoto-na-prezidenta-e-politichesko.403070", "text": "От ГЕРБ нарекоха политическо наложеното от президента Румен Радев вето върху Изборния кодекс. Според управляващите с изказавнето си държавният глава осигурява и \"авариен изход\" на БСП от ситуацията с излизането от парламента на червените. Шефът на правната комисия Данаил Кирилов настоя и че няма актове в изборния процес, които да не подлежат на обжалване, каквито са критиките на президента.\n\n\n\n\n\n\r\nПо-рано днес Радев върна за ново обсъждане промените в Изборния кодекс и призова соцдепутатите да се върнат на депутатските банки и да изпълнят ролята си на законотворци.\n\r\n\"Президентското вето върху промените от Изборния кодекс е политическо. Във ветото под формата на аргументи се произвеждат неправилни интерпретации\", каза на пресконференция Данаил Кирилов.\n                    \n                    \n                \r\n\"Новото, което чухме във ветото и новият акцент освен машините и преференциалният вот, които смятаме, че удовлетворихме, беше обжалваемостта на актовете в изборния процес и промяната на подсъдността. Очевидно е, че в този случай президентът е бил заблуден и със съжаление го казвам, че очевидно не е възприел съветите на правния си съветник – проф. Друмева, а осен това се е доверил на БСП. Категорично ще заявя, че няма актове в изборния процес, които да не подлежат на обжалване\", заяви Кирилов.\n\r\nКакто се очертава ветото да е за няколко групи хипотези, най-вероятно е то да бъде отхвърлено, след което държавният глава ще трябва да подпише указ за обнародване на закона, обясни още той. Ако отхвърлим ветото, имаме процедура на внесен законопроект за преференциите от ГЕРБ, добави Кирилов. \n\r\nСпоред Тома Биков пък държавният глава създава възможност за авариен вход на левицата за връщането й в парламента.\n\r\n\"Предполагаме, че до няколко часа колегите от БСП ще приемат предложението на г-н Радев да се върнат в парламента и така ще станем свидетели на един \"хепи енд“. Надяваме се БСП да признаят г-н Радев за свой формален лидер, за да не ставаме всички свидетели на театър, който се играе на \"Позитано\" 20 и на \"Дондуков\" 2. Така ще говорим само с един лидер, ще ни бъде и на нас много по-лесно\", заяви Биков.\n\r\nАлександър Ненков от ГЕРБ атакува президента и заради настояването за въвеждането на машинно гласуване и настоя, че никъде в Европа няма въведена такава система.\n\r\n\"Такава има във Венецуела. Ако президентът иска да бъде българският Мадуро… неговите действия говорят за това\", заяви Ненков.", "date": "2019.02.25", "title": "ГЕРБ отвръща: Ветото на президента е политическо"}
{"url": "https://www.dnes.bg/art/2019/02/25/ansambyl-bylgare-s-novo-predstavlenie-osmoto-chuvstvo.403060", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nУтре в зала 1 на Националния дворец на културата ще се състои премиерата на най-новото представление на ансамбъл \"Българе\", което е със заглавие \"Осмото чувство\".\n\r\nНеговата премиера ще съвпадне и с премиерата на телевизия \"Българе\". Това обяви хореографът и продуцент на ансамбъла Христо Димитров в студиото на \"България сутрин\".\n\r\n\"В новия ни проект, който ние правим, телевизия Българе, там всяка сутрин ще могат да танцуват заедно с ансамбъл Българе\", каза Димитров.\n\r\nПред Bulgaria ON AIR той разкри и още за спектакъла \"Осмото чудо\" и вдъхновението около него. В този спектакъл се разказва за един голям привърженик на България - Джеймс Баучер.\n                    \n                    \n                \r\n\"Това е един голям човек и неговата история ние ще я разкажем в спектакъла. А тези, които не могат да го гледат в залата, ще могат да го гледат по телевизията\", каза още хореографът.\n\r\nХристо Димитров разкри, че в юбилейната година за ансамбъла той подготвя нов спектакъл, с който да бъде отбелязана годишнината, но също и да бъде бенефисен за Димитров на сцената.\n\r\nХореографът обаче каза, че ще остане да помага, но просто няма да играе.", "date": "2019.02.25", "title": "Ансамбъл \"Българе\" с ново представление - \"Осмото чувство\""}
{"url": "https://www.dnes.bg/stranata/2019/02/25/mlada-vodachka-blysna-dve-momicheta-na-zebra.403062", "text": "Две момичета са били блъснати от лек автомобил, докато пресичат на пешеходна пътека в Айтос.\r\nЗа щастие инцидентът се разминал без тежки травми, съобщиха от полицията.\r\n18-годишната обаче е настанена в УМБАЛ Бургас с контузия на коляното. Другата пострадала, на 20 години, е освободена за домашно лечение, предаде .\r\nПешеходките пресичали ул.\"Провадийско шосе\", когато били ударени от \"Фолксваген\", управляван от 22-годишна жена от руенското село Планиница. Най-вероятно водачката не е видяла девойките навреме.\r\nПо случая работи полицията в Айтос.\r\n ", "date": "2019.02.25", "title": "Млада водачка блъсна две момичета на зебра "}
{"url": "https://www.dnes.bg/sofia-film-fest/2019/02/25/nositelite-na-oskar-zelenata-kniga-roma-na-sofiia-film-fest.403066", "text": "Носителят на \"Оскар\" за режисура и чуждоезичен филм, на  \"Златен лъв“ от Венеция \"Рома\" на Алфонсо Куарон ще бъде представен в българските киносалони единствено на пролетната кинофиеста в София. Филмът получи десет номинации за наградите на Американската киноакадемия, като спечели три от тях.\r\nДругият фаворит на \"Оскар\"-ите - \"Зелената книга\", който спечели статуетката за най-добър филм на Питър Фарели също може да видим в програмата на феста. \"Зелената книга“, който след фестивалната си премиера у нас, тръгва в разпространение от 15 март, ще бъде представен в България лично от българската звезда в Холивуд и изпълняващ една от ключовите роли във филма Димитър Маринов.\n                    \n                    \n                \r\n\"Студена война\" на Павел Павликовски получи три номинации на Американската киноакадемия – за режисьор, чуждоезичен филм и оператор. Носителят на \"Оскар“ за най-добър чуждоезичен филм (\"Ида“, 2015) Павел Павликовски лично ще представи своя филм в София, който идва след наградата за режисура от Кан и пет награди на Европейската филмова академия.\n\r\n\"Ако Бийл Стрийт можеше да говори\" на Бари Дженкинс  се появява непосредствено след неговия дебют \"Лунна светлина\", който през 2018 година беше удостоен с три Оскара, включително и престижното отличие за най-добър филм.\r\nСъздаден по едноименния роман на Джеймс Болдуин, \"Ако Бийл стрийт можеше да говори“ разказва историята на Тиш – наскоро сгодена жена от Харлем, която се надпреварва с времето, за да докаже невинността на любимия си, в очакване да роди първото им дете. С номинации за Оскар са удостоени адаптирания сценарий, оригиналната музика и изпълнението на Реджина Кинг като актриса в поддържаща роля, за която тя вече получи \"Златен глобус\".\n\r\nПрез март ни престои уникален шанс за среща с още един от най-важните филми на 2018 година – номинираната за \"Оскар“ за чуждоезичен филм творба на японския майстор Хирокадзу Коре-еда \"Джебчии\". Удостоен със \"Златната палма\" от Кан 2018, творбата разказва за едно семейство, което преживява като крадци на дребно. Въпреки бедността и житейската реалност, те приютяват малко момиченце. Всички са задружни и щастливи, ала непредвиден инцидент разкрива тайни, които поставят на изпитание връзките между членовете на семейството…\n\r\nЧетвъртият режисьорски проект на Надин Лабаки \"Капернаум\" е също с номинация за чуждоезичен филм, след като през май 2018 година беше удостоен в Кан със специалната награда за социална отговорност, с приза на Екуменическото жури и с престижната Награда на журито. Чрез драматичната история на 12-годишния Зейн и неговата битка за справедливост – той решава да съди родителите си с обвинението \"липса на любов”, авторите на \"Капернаум” насочват вниманието към живота и съдбата на хората в най-бедните квартали на Ливан, като поставя фокус върху уязвимия свят на децата там. \n\r\nШведско-датският романтичен фентъзи трилър \"Граница\" на Али Абаси обиколи над 30 фестивала след премиерата си в Кан, където взе голямата награда в конкурсната програма \"Особен поглед”, а Американската киноакадемия му присъди номинация за \"Оскар” в категорията \"Грим и прически“. \"Граница” е екранизация по едноименния разказ на Йон Айвиде Линдквист (\"Покани ме да вляза”), който заедно с режисьора Али Абаси и Изабела Екльов е и сценарист на филма. \"Variety” определя \"Граница” като \"вълнуващ интелигентен микс от романтика, скандинавски ноар, социален реализъм и свръхестествен ужас, който излиза от рамките на всякакви жанрови условности и шаблони”.\n\r\n\"За бащите и синовете\" на режисора Талал Дерки е копродукция между Германия, Сирия, Либия и Катар, която е удостоена с номинация за \"Оскар“ за най-добър документален филм. Филмът разказва за завръщането на Дерки като журналист в родината си Северна Сирия, като в продължение на две години получава безпрецедентен достъп до семейството на Абу Осама, член на джихадисткия фронт\"Ал-Нусра“, който воюва срещу правителствените сили в Сирия.", "date": "2019.02.25", "title": "Носителите на \"Оскар\" \"Зелената книга\", \"Рома\" - на София Филм Фест"}
{"url": "https://www.dnes.bg/cars/2019/02/25/v-tyrsene-na-ekologichnoto-po-visoka-skorost-po-magistralite.403075", "text": "Калифорния е един от щатите, който провежда най-последователна политика за опазване на околната среда и налагането на електромобилите и в същото време има сериозни проблеми с трафика. И анализаторите сочат, че тези проблеми ще се задълбочават, ако не се вземат спешни мерки.\n\r\nТочно такива мерки предложи и членът на щатския сенат Джон Муурлах, който има идея за добавяне на допълнителна лента на две от щатските магистрали. Това не звучи като особено драматична идея, но Муурлах предлага тези допълнителни ленти да са без ограничение на скоростта. Целта е да се получи по-бързо придвижване, както и да се намалят задръстванията, а оттам и работата на хиляди двигатели на празен ход.\n\r\nНа теория идеята на Муурлах звучи страхотно, особено като се има предвид, че към намаляване на задръстванията трябва да прибавим и изключително ниското ниво на катастрофи по германските магистрали – аутобаните, на по-голямата част от които няма ограничения на скоростта.\n                    \n                    \n                \r\nНо винаги трябва да се прави уточнението, че в Германия шофьорите се отличават с дисциплина и умения зад волана, надвишаващи тези на много техни колеги от цял свят, а и стриктните закони и също така стриктното им прилагане действат отлично на всеки, на когото му е дошло на ум да свърши някоя глупост.\n\r\nВ крайна сметка, дори и в Калифорния да се появят допълнителни ленти на магистралите без ограничения, това няма да е същото като в Германия. По простата причина, че в щата има закон, който ограничава скоростта на малко над 160 км/ч, а той едва ли скоро ще бъде променен, а \"без ограничения\" ще се тълкува в рамките на тези разрешени 100 мили в час.\n\r\n", "date": "2019.02.25", "title": "В търсене на екологичното: По-висока скорост по магистралите? "}
{"url": "https://www.dnes.bg/balkani/2019/02/25/otkriha-myrtyv-migrant-v-hyrvatska-reka.403072", "text": "Трупът на удавен мигрант бе открит от полицията и хърватската планинска служба в река Мрежница тази сутрин, съобщи Хина, цитирана от БТА.  Продължава издирването на друг мигрант, който също паднал в реката. \n\r\nПолицията в Карловац съобщи, че група мигранти от Пакистан и Сирия са потърсили помощ от собственик на няколко вили, давани под наем на туристи, след като двама от тях паднали в реката. Собственикът настанил шестима мигранти и повикал полицията. Полицията използвала безпилотен летателен апарат за наблюдение на терена и открила трупа. Издирването на втория мигрант продължава.\r\nМигранти, пътуващи към Западна Европа, преминават през района на Карловац, след като влязат в Хърватия от Босна и Херцеговина. Те се опитват да достигнат до Словения на път към други дестинации в Европа.", "date": "2019.02.25", "title": "Откриха мъртъв мигрант в хърватска река "}
{"url": "https://www.dnes.bg/usa/2019/02/25/voina-sled-oskarite-trymp-napadna-spaik-lii-v-twiter.403077", "text": "След като Спайк Лий пое в ръцете си статуетката за най-добър адаптиран сценарий за филма си  \"Черен в клана\", бе време за реч. \n\r\nРежисьорът се беше приготвил предварително, като на лист бе написал всичко това, което имаше да каже на публиката. Той не само благодари на колегите си, почете \"Месецът на цветнокожите\" и разказа за баба си, но и индиректно нападна президента Доналд Тръмп.\r\n\"Изборите през 2020 г. са точно зад ъгъла. Нека се мобилизираме. Нека сме на правилната страна на историята. Нека изберем любовта пред омразата. Нека направим правилното нещо\", бяха заключителните думи на Спайк Лий в събота вечер.\r\n                    \n                    \n                В понеделник сутринта, Доналд Тръмп, обиден от чутото, обвини режисьора в расизъм в поредния си пост в Twitter.\r\n\"Щеше да е хубаво, ако Спайк Лий поне можеше да прочете записките си, а най-добре щеше да е да не използва записки въобще, докато напада расистки президента си, който е направил повече за афроамериканците, отколкото всеки друг преди него!\", бе отговорът на Тръмп.\r\n\"Черен в клана\" донесе първия \"Оскар\" на Спайк Лий, а макар филма да се развива през 70-те, в него са включени много препратки към съживяването на расизма и крайно дясното управление на Доналд Тръмп. ", "date": "2019.02.25", "title": "Война след Оскарите – Тръмп нападна Спайк Лий в Twiter"}
{"url": "https://www.dnes.bg/politika/2019/02/25/bsp-ne-poslusha-radev-ne-otstypva-prodyljava-s-boikota-na-ns.403080", "text": "\nВъпреки че президентът Румен Радев призова социалистите да се върнат в парламента и да участва в повторното обсъждане на промените в Изборния кодекс, които върна на законотворците, от БСП се заинатиха и отказаха да го послушат. \n\n\n\n\n \"Чухме призива на президента да се върнем в пленарната зала. Чухме и разбираме този призив, но БСП взе това нелеко решение на своя Национален съвет и то с ясни и точни условия, които все още не са изпълнени“, заяви Крум Зарков.\n\r\nОт името на съпартийците си той обяви, че приветстват  решението на президента да наложи ветото.\n                    \n                    \n                \r\n\"Разгърнатите в мотивите му аргументи както за машинното гласуване, за преференциите, за начина на вземане на решения в ЦИК и за обжалването, са аргументи, които ние яростно защитавахме преди 2 седмици яростно в парламента. За съжаление те останаха нечути. Но благодарение на нашата активност и на цялата обществена реакция, днес имаме възможност да поправим тази грешка. Тази възможност зависи най-много от тези, които се противопоставяха на разумните решения, а именно управляващата коалиция\", заяви Зарков.\n\r\nТой припомни, че условието на червените да се върнат в НС е да се намери решение на всичките проблеми, които са поставили. \n\r\nСпоред него ГЕРБ не само не са си взели поука от това, което се случи, а и \"готвят поредния парламентарен цирк, при който да жонглират с ветото и да избират от него това, което им харесва и това, което не им харесва“. \n\r\n\"Ние в този цирк няма да участваме. Имаме ясно решение, което гласи, че ще се върнем в НС при отмяна на скандалните изменения в изборния закон. Ветото дава възможност за такава отмяна. В ръцете на управляващото мнозинство е да го направи\", отсече Зарков.\n\r\nСпоред Георги Свиленски пък от действията на ГЕРБ през последните седмици ясно проличава желанието им за манипулиране на изборния процес. \n\r\n\"Нещата, които иска БСП са ясни и точни. Искаме машинно гласуване. Има ли някой съмнения, че чрез машинното гласуване ще се спре фалшификацията на изборите. Казват в Европа няма такива неща. В Европа не се купуват избори, в Европа няма ГЕРБ. Там се провеждат честни избори и хората ги правят с бюлетини. В България това не се случва така\", коментира той.", "date": "2019.02.25", "title": "БСП не послуша Радев, не отстъпва, продължава с бойкота на НС"}
{"url": "https://www.dnes.bg/sofia/2019/02/25/parkirat-li-koli-vyrhu-kostite-na-levski-obsht-li-e-grobyt-mu-s-benkovski.403082", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Броени дни след 146-та годишнина от смъртта на Апостола, в предаването \"Операция: История“\" по  гостува историкът и писател Николай Иванов. Той е превърнал в своя кауза търсенето на гроба на Левски.\n\n\n\n\r\nНаистина ли върху гроба на Левски днес паркират коли? Къде са се загубили костите на Апостола и на великия Бенковски?\r\nПо думите му гробът на Левски се намира на ул. \"Дамян Груев\" №6 в София, където са се намирали тогавашните християнски гробища. С костите на Апостола е била погребана и отрязаната глава на Бенковски. \n                    \n                    \n                \r\nПрез 1936 година в Министерството на войната е създадена комисия, която да открие гроба на Левски. Работи се усилено. Събрани са показания на свидетели на обесването и свалянето от бесилото на тялото на Левски, въз основа на тях се прави обосновано предположение къде е положено тялото на Апостола.\r\nПри разкопки на трудови войски са намерени скелет и две черепа. За единия от черепите има свидетелски показания, че е на Бенковски, чиято глава, освен че е била разнасяна като трофей, набучена на кол по села и паланки, е била и веществено доказателство по време на съдебния процес срещу въстаници от Априлското въстание.\n\r\nИма показания, че черепът на Бенковски е положен в гроба на Левски.\r\nПолковник Куюмджиев дори предлага да се огради вероятният гроб на Левски и да се направи възпоменателен знак. Особена помощ при издирването на гроба на Левски оказва еврейската общност в България. Костите са предадени в Анатомическия институт на Медицинския факултет, после започва войната и дирите им се губят. Някои твърдят, че са унищожени по време на бомбардировките, разказа историкът и писател Николай Иванов.\r\n ", "date": "2019.02.25", "title": "Паркират ли коли върху костите на Левски? Общ ли е гробът му с Бенковски?"}
{"url": "https://www.dnes.bg/sport/2019/02/25/kak-da-se-stimulira-razvitieto-na-basketbola-u-nas.403078", "text": "Идеята за Националната аматьорска лига по баскетбол се роди през 2011 г. През сезон 2011/2012 г. в НАЛБ участваха 6 отбора. През настоящия сезон има 49 отбора, като това развитие е добър атестат за дейността на екипа в баскетболната организация. Това каза Мартин Механджиев, председател на Националната аматьорска лига по баскетбол (НАЛБ) и изпълнителен директор на БК \"Септември\", в интервю за репортера Цветан Кръстев в ефира на .\r\nНякои от играчите на НАЛБ получават предложения от чуждестранни клубове, където продължават професионалната си кариера.\r\n\"НАЛБ се стреми да помага със сертификати и препоръки на състезателите, които искат да продължат пътя си, свързан с баскетбола извън пределите на България. Целта ни е да помагаме на всички, които искат да продължат с баскетбола, без значение къде ще бъде това\".\r\n                    \n                    \n                Баскетболната организация не генерира приходи от продажба на билети, обяснява Механджиев.\r\n„Входът на мачовете е свободен и никога не е бил платен. За нас е важно да предоставим възможност на хората да гледат всички мачове. Положително е, че много майки с малки деца идват в залата. Ние искаме да развиваме и популяризираме баскетбола в България“.\r\nЕдин от начините това да да се осъществи максимално добре е входът да бъде свободен, заявява той.\r\nТой разказва и за дейността си като изпълнителен директор на БК „Септември“.\r\n„Целта ми като изпълнителен директор на „Септември“ е да спомогна за по-добрата организация в клуба, от което най-големи печеливши да са децата в школата и техните родители“.\r\nДецата в школата на клуба се увеличиха значително, откакто заемам поста на изпълнителен директор, разказва Механджиев.\r\nТой отбелязва, че има сериозна разлика в броя на мачовете в НАЛБ и държавните първенства за подрастващи.\r\n", "date": "2019.02.25", "title": "Как да се стимулира развитието на баскетбола у нас?"}
{"url": "https://www.dnes.bg/crime/2019/02/25/mnim-policai-zaraboti-hiliadi-za-edin-den-s-alo-izmami.403035", "text": "Хиляди левове, злато и долари дадоха три възрастни жени от Добрич само за ден на ало измамници. \r\nИ трите са се хванали в капана на вече добре познатата схема – помощ на полицията за залавянето на телефони измамници. \r\nНа бабите се е обадил непознат мъж, представящ се за служител на МВР на 22 февруари. \r\nУж за да помогне на полицията 77-годишна жена е дала  6 800 лева. \r\nДруга на 78 години се е простила с 3 165 лева. \r\n86-годишна баба е дала 2 000 лева, но и 1 000 евро, 500 щатски долара и около 5 грама златни накити.", "date": "2019.02.25", "title": "Мним полицай заработи хиляди за един ден с ало измами"}
{"url": "https://www.dnes.bg/temida/2019/02/25/burgazliika-zakliuchvala-myja-si-dokato-go-umori.403087", "text": "Бургазлийка, убила мъжа си, лишавайки го от храна и лекарства, застава утре пред Окръжния съд в Бургас.\r\nВеселина Г. е привлечена като обвиняема за умишлено убийство.\r\nМежду май и август 2014 г. тя го държала заключен в една от стаите в жилището и системно не му давала храна, вода, лекарства.\r\nСъпругът починал на 1 август.\r\nСлед това цели две години жената заблуждавала банкови служители, че той е жив и вземала пенсията му за старост.\r\nЗа този период обвиняемата е взела неправомерно 21 140 лева.", "date": "2019.02.25", "title": "Бургазлийка заключвала мъжа си, докато го умори "}
{"url": "https://www.dnes.bg/health/2019/02/25/zashto-e-vredno-riazkoto-otslabvane.402894", "text": "Загубата на излишни килограми винаги е предизвикателство, защото е важно да продължим да се храним така, че да задържим постигнатите резултати. В желанието си бързо да влезем във форма, прибягваме до крайности. Не хапваме почти нищо или менюто ни е оскъдно, липсват важни групи храни.\r\nТова носи редица рискове за здравето, като появата на мускулни крампи. Бързото отслабване кара тялото да използва мускулната маса за гориво.\r\n \r\n\r\n \r\n\r\n \r\nСпоред специалисти, нормално е да губим около 50-100 косъма на ден. Но има разлика между тази загуба на коса и косопада, забавянето растежа на нови косми. Когато хранителният план не включва определени храни, осигуряващи ни важни елементи, сред които желязо, цинк и протеини, възможно е да се появи косопад.\r\n \r\nМного често нискокалоричните диети водят до загуба на коса, тъй като тялото преминава в режим на минимум работа, „съобразявайки“ разпределянето на енергията и хранителните вещества. Така космените фоликули не получават достатъчно хранителни вещества.\r\n \r\n\r\n \r\nКогато сваляме бързо излишните си килограми, нормално е да чувстваме по-често, че ни е студено. Това е реакция на тялото към намаления енергиен прием. Според специалисти, загубата на телесни мазнини означава загуба на част от изолационния слой на тялото и защита от студ, което води до усещане за студ.\r\n\r\n", "date": "2019.02.25", "title": "Защо е вредно рязкото отслабване? "}
{"url": "https://www.dnes.bg/akoshtete-vqrvaite/2019/02/25/ot-klon-na-klon-zodiite-koito-ne-mogat-da-sa-neobvyrzani.403061", "text": "Тези зодиакални знаци се чувстват най-добре, когато са във връзка и имат сериозен партньор. Не понасят самотата, искат да споделят и лошото, и хубавото с половинката. След раздяла са съсипани. Затова винаги се опитват да намерят любовта. Не им харесва да отделят време само за себе си, искат постоянно да са с някого. Ето и кои са те.\r\n\r\n \r\nНаистина не понасят да са сами и самотни. Дори понякога изпитват страх, че може да останат сами до края на живота си, да не сключат брак, да не създадат семейство. Не говорят за този страх, но често мислят за това. Когато не са във връзка, гледат постоянно да са с приятели, роднини, колеги. Социални са и искат да общуват. Много държат на партньора и не биха го предали.\r\n \r\n\r\n \r\nРаците са много грижовни по природа. Искат винаги да имат любим, когото да глезят, за когото да се грижат, на когото да правят романтични изненади. Затова едвам издържат, когато останат сами. Копнеят за истинска любов, това е много важно за тях. Искат да прекарват време с човек, за когото са сигурни, че ги обича. Иначе се чувстват изолирани и самотни. Лошото е, че твърде бързо се привързват, дори когато връзка е съвсем отскоро. След раздяла веднага търсят нов партньор, за да не са самотни.\r\n\r\n", "date": "2019.02.25", "title": "От клон на клон: Зодиите, които не могат да са необвързани"}
{"url": "https://www.dnes.bg/sport/2019/02/25/decata-na-slaviia-triumfiraha-na-turnir-v-novi-sad.403069", "text": "Отборът на Славия спечели международния турнир по хокей на лед Young Stars 2019, провел се в Нови Сад, Сърбия. В турнира взеха участие отбори от Сърбия, Унгария, Словения и България.\r\n\"Белите Вълчета\" победиха във всичките си мачове, като надиграха домакините и организатори на турнира Нови Сад с 6:0, минаха през Цървена звезда с 1:0, Марибор от Словения с 5:0 и на два пъти победиха силния отбор на Партизан (Белград) - веднъж с 2:0 и на финала за първо място с 4:1.\r\nКапитанът Александър Станимиров реализира 10 гола, Любомир Аспарухов и Мими Руневска добавиха по 6 гола, а Алекс Кожухаров заби 5 шайби. По един път се разписаха Майкъл Метларов, Даниел Кръстев и Боби Митев. Вратарят Виктор Рангелов запази вратата си суха в 4 от шестте си мача, като допусна само 2 гола.\r\nТака с 6 победи от 6 мача и при голова разлика 30-2, Славия триумфира за втора поредна година с купата.", "date": "2019.02.25", "title": "Децата на Славия триумфираха на турнир в Нови Сад"}
{"url": "https://www.dnes.bg/eu/2019/02/25/bloomberg-brexit-moje-da-se-zabavi-do-2021-g.403040", "text": "Европейският съюз подготвя вариант, в който излизането на Великобритания от Европейския съюз да бъде забавено до 2021 г., ако британският премиер Тереза Мей не успее да прокара през парламента споразумението за Brexit, договорено с Брюксел.\r\nСпоред европейски източници, цитирани от Bloomberg и Guardian, редица високопоставени представители на ЕС и на властите в европейските столици подкрепят удължаване на периода до 21 месеца след датата за напускане 29 март.\r\nИдеята по всяка вероятност няма да се хареса на торите, подкрепящи Brexit, тъй като ходът на Брюксел може да се възприеме като начин те да бъдат убедени да подкрепят споразумението на своя премиер.\r\nВъпреки това представители и от двете страни очакват все пак да се стигне до някакво удължаване на периода, като начин да се избегне така нежеланият сценарий без сделка. От по-дълго време в политическите среди се обсъжда възможността за тримесечно удължаване, въпреки че според някои европейски представители то няма да е достатъчно, за да се постигне пробив. Такъв срок би могъл да е от полза само ако вече сделката е била одобрена и е необходимо още време за допълнителните процедури, изисквани от закона.\r\n                    \n                    \n                Според европейски дипломат, цитиран от в. Guardian, ако се стигне до удължаване европейските лидери ще предпочетат това да стане за по-продължителен период от време, за да е сигурно, че то ще бъде достатъчно, за да се решат оставащите проблеми.\r\n„21-месечно удължение има смисъл, тъй като ще покрие многогодишната финансова рамка (бюджетния период на ЕС – бел. ред.) и ще направи нещата по-лесни... То се разпространява из коридорите в Брюксел и Мартин Селмайър (генералният секретар на Европейската комисия – бел. ред.) наред с другите също подкрепя идеята“, посочва източникът.\r\nТереза Мей продължава с опитите си да постигне известни отстъпки от ЕС във връзка с договорената вече сделка, най-вече по въпроса с т. нар. предпазен механизъм за ирландската граница, в опит да омилостиви привържениците на Brexit в парламента. Но представителите както на Брюксел, така и на европейските столици все повече вярват, че не биха могли да предложат нищо, което да задоволи британските депутати, посочват източници на Bloomberg.\r\n\r\n \r\n \r\n ", "date": "2019.02.25", "title": "Bloomberg: Brexit може да се забави до 2021 г."}
{"url": "https://www.dnes.bg/za-da-se-razbirame/2019/02/25/sedmichen-liuboven-horoskop-za-25-fevruari-3-mart.402895", "text": "Тази седмица Слънцето и Марс ще бъдат в благоприятна позиция. Това може да повиши любовното желание, както доверието и страстта към партньора. Не са изключени разногласия, преосмисляне на връзките. Повече вижте в любовния ни хороскоп.\r\n\r\n \r\nПо отношение на любовта, тази седмица Овните ще се чувстват като отхвърлени, объркани. Може би вашата половинка ще направи нещо, което ще ви накара да се замислите по въпросите свързани с връзката ви. Вероятно това поведение на любимия човек е временно. Ще бъдете съсредоточени върху изграждането на основа на истинско приятелство с него. Тъй като нямате нужда от драма, не усложнявайте нещата.\r\n \r\n\r\n \r\nВълнуваща седмица предстои за Телците. Възможно е в живота ви да се появи някой, който да разтърси вашия свят физически и духовно. Възможно е тази личност да окаже и важна роля по отношение на кариерата ви, да се роди обща бизнес идея.\r\n \r\n\r\n \r\nТочно когато сте се примирили със скуката във вашия любовен живот, Вселената ще реши да ви изненада. Това важи и за обвързаните и за необвързаните Близнаци. Ще имате желание да експериментирате в спалнята. Любовният ви живот определено няма да бъде само ванилов сладолед. Насладете се на разнообразието!\r\n\r\n", "date": "2019.02.25", "title": "Седмичен любовен хороскоп за 25 февруари – 3 март"}
{"url": "https://www.dnes.bg/sofia/2019/02/25/vijte-kyde-niama-da-ima-voda-v-sofiia-na-26-fevruari.403029", "text": "На 26 февруари 2019 г. (вторник), във връзка с подмяна на сградно водопроводно отклонение на ул.“инж. Георги Белов“ НПЗ \"Изток“, община \"Младост“ се налага спиране на водоподаването от 09:00 до 21:00 часа на клиентите на \"Софийска вода\", живеещи в района на: ул. \"Абагар“, ул. \"инж. Георги Белов“ от № 17 до ул. \"Самоковско шосе“, ул. \"Самоковско шосе“ № 2, ул. \"Цветна градина“ № 1, № 1А, № 3, № 5, ул. \"Стадион“, фирма \"Сомат; жк. \"Експериментален“ –  от бл. 1 до бл. 37, бл. 38, бл. 39, бл. 40, бл. 41, бл. 42, бл. 43, бл. 44, бл. 45, хлебозавод \"Елиаз“ и \"Флорина- България“ АД.\n                    \n                    \n                \r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: пред бл. 28.\n\r\nНа 26 февруари 2019 г. (вторник), във връзка с подмяна на сградно водопроводно отклонение на ул.“Александър Момчев“ жк. \"Христо Смирненски“ се налага спиране на водоподаването от 09:30 до 17:30 часа на клиентите на \"Софийска вода\", живеещи в района на: бл. 20 и бл. 21.\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: бл. 21 пред вх. Г.\n\r\nНа 26 февруари 2019 г. (вторник), във връзка с монтаж на спирателен кран на ул.“Алеко Константинов“ кв. \"Подуяне“, се налага спиране на водоподаването от 09:00 до 17:00 часа на клиентите на \"Софийска вода\", живеещи в района на: ул. \"Алеко Константинов“ , ул. \"Проф. Джовани Горини“, ул. \"Оборище“, ул. \"Султан тепе“.\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Султан тепе“ №3.\n\r\nНа 26 февруари 2019 г. (вторник), във връзка с подмяна на спирателен кран на бул.“Александър Стамболийски“ жк. \"Илинден“, се налага спиране на водоподаването от 10:00 до 20:00 часа на клиентите на \"Софийска вода\", живеещи в района на: ул. \"Антон“ от бул. \"Александър Стамболийски“ до ул. \"Найчо Цанов“ и локално на бул. \"Александър Стамболийски“ – бл. 10, бл. 11 и бл. 12.\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Найчо Цанов“ бл. 13.\n\r\nНа 26 февруари 2019 г. (вторник), във връзка с монтаж на спирателен кран на ул.“Митрополит Панарет“ жк. \"Сухата река“, се налага спиране на водоподаването от 09:30 до 16:30 часа на клиентите на \"Софийска вода\", живеещи в района на: ул. \"Митрополит Панарет“, ул. \"Христаки Павлович“.\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Митрополит Панарет“ №14.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода\" АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.\n\r\n“Софийска вода\" АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.02.25", "title": "Вижте къде няма да има вода в София на 26 февруари"}
{"url": "https://www.dnes.bg/obshtestvo/2019/02/25/bylgari-ot-novo-vreme-i-zad-granica-shte-opraviat-bylgariia.403027", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПроект \"Българи от ново време\" на клуб \"Милениум\" включва млади българи, които работят и живеят в чужбина. Колко са сънародниците ни, които са извън България обаче не се знае. Последната информация, която беше предоставена от Министерството на външните работи, показваше около 2 милиона.\n\r\nКалоян Буковски от клуб \"Милениум\" обаче смята, че това е най-малкият възможен брой и по думите му всичко зависи от това кои хора се броят в това число.\n\r\nТой коментира и информации за евентуално сформиране на политически проект от страна на сънародниците ни зад граница, който да има претенции за власт у нас.\n                    \n                    \n                \r\nБуковски беше категоричен, че това сега е трудно да стане, защото такава партия ще разчита именно на гласовете зад граница, но липсата на лесно гласуване в чужбина е проблем.\n\r\n\"Това, което искаме да направим с този е проект, е обединение на всички социални групи\", каза Буковски пред  по повод целта на \"Българи от ново време\".\n\r\nОт студиото на \"България сутрин\" той призова българските политици да търсят български кадри от чужбина, защото според него имаме много успели и доказали се сънародници, които са добри професионалисти и могат да помогнат на страната ни.\n\r\nКалоян Буковски от клуб \"Милениум\" каза още, че сега в организацията им работят по това да няма проблеми за сънародниците ни във Великобритания да гласуват на изборите за Европейски парламент и то след Brexit.\n\r\n\"В последните дни се говори много за отлагане на Brexit. Една от основните пречки е европейската страна, а не британската. Ако трябва да се задържи датата, ще бъде твърд Brexit\", смята той.\n\r\n ", "date": "2019.02.25", "title": "Българи от ново време и зад граница ще оправят България?"}
{"url": "https://www.dnes.bg/business/2019/02/25/sobstvenici-na-zemedelska-zemia-tyrsiat-izgodni-oferti-da-prodadat-imotite-si.403030", "text": "Над 870 хил. дка земеделска земя са обявени за продажба в страната. Това стана ясно от обобщени данни на брокерите на недвижими имоти. Броят на собствениците, които искат да сключат сделка за притежаваната от тях земя, надхвърля 58 хил. души. Традиционно сделките с поземлени имоти се увеличават след зимния сезон и на пазара излизат много нови земеделски земи, твърдят експертите в бранша.\r\nНай-честата причина за продажба на земеделски имоти е необходимостта от свежи пари за посрещане на неотложни плащания, свързани със здравето на собствениците. Това става ясно от последното проучване на компанията за управление на поземлени активи \"Агрион\". Собствениците и наследниците се решават на сделка и ако им предстои придобиване на друг имот, за организиране на сватба, за издръжка на студент или предстоящо заминаване в чужбина.\r\n                    \n                    Съществен е и делът на притежателите, които са решили да продават, тъй като не обработват парцелите си. По-голямата част от тях нямат възможност самостоятелно да се грижат за земите си или не се интересуват от земеделие и за това оставят нивите си да пустеят.\r\nСпоред проучване на лидера в управлението на земеделски земи \"Агрион\" най-важните фактори избора на купувач са сигурността на сделката и бързото ѝ реализиране. Повечето собственици на земя предпочитат потенциалният купувач да е българска компания, която е доказала във времето, че е добър стопанин и партньор и се грижи за земите, които управлява. Над 75% от продавачите посочват именно „Агрион“ като предпочитан партньор при сделка. Компанията държи водеща позиция сред фирмите, чиито услуги собствениците на земя и продаващите биха ползвали. Тя е най-разпознаваемият бранд в земеделския бранш.\r\nПроучването показва още, че над 53% от притежателите на земя разпознават името \"Агрион\" и все повече хора са посетили някой от регионалните офиси на компанията в опит да сключат сделка. Според доклада сериозно предимство на компанията е, че предлага безплатна оценка на имота.  Желаещите да продадат земята си могат да го направят в някой от офисите на \"Агрион\". На разположение е и онлайн заявка за безплатна оценка или продажба на сайта на компанията.\r\n\"С извършването на безплатни оценки искаме да помогнем на собствениците на земеделски земи да добият реална представа за пазарната оценка на активите им и каква цена да очакват, ако решат да продадат имота си\", казаха от ръководството на \"Агрион\". Това спестява време и разходи на притежателите и ще им помогне да вземат информирано решение.\r\nЕкспертите на \"Агрион\" прилагат индивидуален подход към всяко едно запитване за оценка на земеделска земя, за да гарантират прозрачна и адекватна цена. \"За разлика от други компании, ние не използваме метода на осреднената оценка за дадено землище, който изкривява ценообразуването, а формираме цената за всеки конкретния имот, в съответствие със специално създаден алгоритъм, включващ различни показатели“, казаха от компанията.\r\nКомпанията се ангажира безплатно да съдейства на собствениците на имоти при събирането на необходимите документи за сделка. Това спестява време и пари на притежателите, които в повечето случаи не са наясно откъде да ги набавят. Експертите на \"Агрион\" също така са готови да съдействат на всеки притежател на земя, който има казус със собствеността или просто иска консултация във връзка с поземлените отношения. \r\n ", "date": "2019.02.25", "title": "Собственици на земеделска земя търсят изгодни оферти да продадат имотите си    "}
{"url": "https://www.dnes.bg/stranata/2019/02/25/30-godishen-zabi-iumruk-v-liceto-na-policai-pri-arest.403031", "text": "Бързо производство за хулиганство е започнато в полицейското управление в Стражица, съобщи МВР - Велико Търново.\n \r\nВ петък в 03:10 ч. пред нощта полицейски патрул на РУ – Стражица извършвал обход в града, когато в близост до служебния автомобил паркирал лек автомобил. Пътник в колата – 30-годишен местен жител, свалил прозореца и започнал да ругае униформените служители. \r\nПоведението му наложило същият да бъде задържан, като по време на задържането е оказал съпротива и ударил с юмрук в областта на главата единия от униформените.\r\nТой е бил отведен в полицейския арест и срещу него е започнато бързо производство.", "date": "2019.02.25", "title": "30-годишен заби юмрук в лицето на полицай при арест"}
{"url": "https://www.dnes.bg/notifikacii/2019/02/25/imotna-mafiia-ostavi-dete-pylno-sirache-bez-apartament.403024", "text": "Пълен сирак, остана без апартамент, тъй като е попаднало в схема на имотни измамници. Детето остана без жилище, завещан от починалия й дядо.\r\nВ измамата е замесен Тошко Томов от София. Придобива апартамент чрез фалшиво завещание. След това жилището е препродадено няколко пъти, а реалният собственик е детето, останало без родители и наследило имущество за милиони.\n\r\n\"Дядото, по професия доктор-травматолог, притежаваше много имоти, които впоследствие тя наследи - апартаменти в София и в провинцията\", каза лелята на детето Елеонора Савова пред  Нова тв.\n\r\nСирачето наследява четири апартамента в София - един на морето, земи в Бистрица и магазини. След като губи всичките си близки, Елеонора става неин настойник. Тя е и жената, която наглежда имотите на племеничето си.\r\n                \n                Разбира, че нещо не е наред с апартамента след като го посещава и вижда, че бравата е сменена. Вика ключар, отваря, но се оказва, че имотът е с нов собственик от есента на миналата година. Поставил си СОТ.  Започнал да прави ремонт, изнасяли багаж, обяснили съседите.\n\r\nДостъп до нотариалните актове на апартамента имала само една жена, която някога се грижила за десетгодишното момиче и за богатия й дядо преди да почине.\r\n\"Той по принцип беше много мнителен, много недоверчив. Непрекъснато ходеше по разни екстрасенси, разни гледачки, втълпяваше си, че е прокълнат и една от тези екстрасенси му е препоръчала някаква своя позната, която била много добра. Знаела пет езика, въобще, перфектната детегледачка и той се доверил. Имала е достъп до нотариалните актове на всичките имоти\", заяви Савова.\n\r\nДетегледачката се грижи за богатия възрастен човек и за внучката му около два месеца. Дядото обаче умира внезапно и въпросната жена изчезва. Малко след това лъсва измамата с откраднатия апартамент в \"Хаджи Димитър\". Започва разследване на полиция и прокуратура. То стартира 25 септември 2018 г. и четири дни след това пак е препродаден.\r\nЕдин път откраднат с фалшиво завещание и два пъти препродаден. Първият от новите собственици, присвоили жилището с измама, е Тошко Томов - безработен мъж , който живее с майка си в столичния квартал \"Надежда\". Той е с дългове и алкохолна зависимост.  Обяснява, че не познава жената, която му завещава апартамента. Имотът му е завещан през 2014 година от вече починалата прабаба на детето - законен собственик на апартамента. Завещанието е фалшиво, доказват експертизи. Заверено е от нотариус Борислава Налбантова.\n\r\nМъжът нямал нищо на негово име. Дори жилището, в което живеел било на неговата майка. Според нея и според юристи, които се занимават с имотни дела, личните му данни са взети срещу скромна почерпка. \"Това въобще не може да е истина, защото той няма абсолютно нищо. В това съм сигурна 1 000 процента. И не я познава тая жена? Откъде ще я познава! То аз не я познавам.\", каза майката на Тошко Томов.\n\r\n\"Моите подозрения са, че този човек въобще не е бил наясно с какво е замесен и той просто е бил почерпен или са му дадени някакви жълти стотинки, с които той просто е изпълнил това, което му е казано. Обикновено там се ползва човек, който е ползван като \"муле\" или \"бушон\", както го наричаме. Тоест, някой, който да отнесе цялата вина. След това той препродава апартамента на някой, на когото му бъде казано\", заяви адвокатът по имотни дела Петромир Кънчев.\n\r\nВ случая Тошко продава апартамента на друг софиянец - Данчо Юзунски, чрез пълномощник. Цената е примамлива. За 66 квадрата са платени скромните 35 000лв. Сделката е изповядана при нотариус Борислава Налбантова. Новият собственик живее в столичния квартал \"Обеля\". Работи в охранителна фирма. Не помни нито кога, нито от кого е купил апартамента. Обяснява, че го продал, тъй като му се обадил някакъв човек и започнал да го заплашва, твърдейки, че апартаментът е негов.\n\r\nСделките с апартамента продължават. Данчо Юзунски го продава на друга жена, отново от София, отново за скромните 35 000лв. Жената твърди, че е жертва. Разбрала, че е въвлечена в схема, след като я извикали на разпит в полицията.\n\r\n\"Когато купите един имот толкова евтино и вие не сте проверили, много трудно аз ще ви повярвам, че просто сте се полакомили за хубавата цена. Понеже казусът е точно такъв, считаме, че всички по веригата са били наясно, че нещо нередно има в цялата процедура по придобиване на този имот\", каза Кънчев.\n\r\nИ тази сделка е изповядана при същия нотариус - Борислава Налбантова, която отказва да говори по казуса. Не става ясно защо въпреки разследването и разпита й в полицията, е продължила да узаконява продажбите.\n\r\nСпоред юристите, всички по веригата - от първия собственик до нотариуса, носят наказателна отговорност, до доказване на своята невинност. Всички те са имали шанс да проверят историята на жилището срещу левче в имотния регистър. Практиката обаче показвала, че мозъкът на схемата е трети човек, в сянка, който отговаря за логистиката на измамата. \"Той никога не се появява в нито едни документи, тези хора много трудно се стига до тях. Той води човека, взима го. Води го на нотариус, плаща разноските при нотариуса, след което получава нотариалния акт и пълномощното за продажба и се разпорежда в имота\", заяви адвокат Петромир Кънчев.\n\r\nКой е тартор на схемата с имота в \"Хаджи Димитър\", трябва да докаже съда. Делата може да се точат и с години. По закон всички сделки с апартамента трябва да се обявят за нищожни и жилището да се върне на законния си собственик - десетгодишното дете.", "date": "2019.02.25", "title": "Имотна мафия остави дете, пълно сираче, без апартамент!"}
{"url": "https://www.dnes.bg/notifikacii/2019/02/25/kradesh-tok-hvashtat-te-i-pak-po-evtino-za-klimatika-za-baseina.403032", "text": "Крадците на ток отново плащат приблизително два пъти по-ниски цени от изрядните абонати, според проверка на .\n\r\nПричината е, че в края на 2018 г. ВАС окончателно отмени правилата, по които се начисляваше тарифата за нерегламентирано ползване на електроенергия. КЕВР пък не е готова с новата методика, такава щяло да има след месеци.\n\r\nТака при установяване на кражба се начислява потреблението на ток за 3 месеца назад, а цената е близо 7,7 ст. на киловатчас. За сравнение изрядните абонати плащат средно по 13-14 ст.\r\nОт “Енерго-Про” посочват, че най-често констатираните кражби са със  софтуерно и хардуерно въздействие върху електромерите. На второ място  били случаите с директно присъединяване към въздушните и кабелните мрежи  и старите известни манипулации на уредите за мерене.\n                \n                \r\nВ Западна България предпочитани са интервенции във вътрешното устройство  на електромерите, директни присъединявания към мрежи и промяна на  схемата на измерване, съобщават от ЧЕЗ. В градските зони си падат по  манипулациите на електромери, включително промяна в схемите на измерване  и софтуерни атаки. В извънградските зони и махали също има голямо  разнообразие, но преобладава присъединяването без измерване.\n\r\nИ при ЕВН се краде ток чрез променена схема на свързване, поставяне на  шунт (байпас) в токовите вериги, въздействие на хардуерната част на  цифрови електромери.\r\nЗа да справят с крадците, енергодружествата най-често използват т.нар. балансов електромер. Уредите се монтират във всеки трафопост. Те дават информация какво  количество еленергия се разпределя до клиентите и данните се сравняват с  отчетените от индивидуалните електромери. Когато между двете стойности  има разлика, това е сигнал, че има нарушители. Извършват се проверки и  по сигнали на клиенти, както и на служители на енергофирмите.\n\r\nИзползват се и специални уреди, които позволяват разкриване с 99% точност на незаконни връзки към подземните проводници.\n\r\nДруг способ са системите за дистанционен отчет. При него системата  веднага реагира, ако се направи опит за манипулация на електромера.\n\r\nИзнасят се и табла на границата на собствеността, инвестира се в  съвременна техника, която дава възможност за по-ефективно откриване на  кражбите, обясняват от дружествата.Те правят и анализи на данните, за да  определят рисковите райони, където стават най-много кражби.\n\r\nПри изработването на новите правила от “Енерго-Про” предлагат за крадците на ток да се начислява консумация за 180 дни назад, както било в повечето европейски страни. А също да се заплаща и потребена електроенергия, когато е отразена само в регистър на електромера, но не се вижда на дисплея на уреда. Защото при проверка в Българския институт по метрология тези показания се разчитат и е справедливо да бъдат фактурирани и заплатени от потребителя.\n\r\nОт ЕВН предлагат срокът за начисляване назад да е от 180 дни до 1 година. А цената, по която да се плаща, да е осреднената на балансираща енергия за недостиг. Тя обикновено е най-скъпата енергия.\n\r\nКражбата на ток обаче вече не е само при битовите абонати, посочват от енергодружествата.Хотели, ваканционни селища и къщи за гости са хванати през миналата година.\n\r\nНарушители се оказали също ресторанти и барове, производствени и складови бази, магазини, офиси, развъдни бази и игрални зали. Ток се крадял и от собственици на компютри, които се занимават с криптовалути. Само една такава “копачка” ползвала ток, колкото е потреблението на 100-150 домакинства.\n\r\nНо като бройка най-много оставали случаите на кражби в битовия сектор. При фирмите процентът на засечените кражби е по-малък, но откраднатият ток надхвърля многократно този от домакинствата.\n\r\nНерядко се откривали луксозни жилища с манипулирани електромери или директни кабели, които захранват климатични инсталации и басейни в имотите.", "date": "2019.02.25", "title": "Крадеш ток, хващат те и пак - по-евтино! За климатика, за басейна"}
{"url": "https://www.dnes.bg/knigi/2019/02/25/obshtoto-mejdu-liubovta-i-cherniia-piper-v-nova-kniga.403034", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \n\r\nДа намерим сборен пункт на гастрономията и любовта, на пръв поглед не изглежда толкова трудно. За сметка на това подредбата на творческия хаос в чекмеджетата с подправки на един пишещ човек е предизвикателство от сериозен калибър.\n\r\nНа помощ идва доказано ефикасната лечебна и използвана по цял свят подправка - черният пипер, с която журналистът Димитър Шумналиев поръсва обилно своята нова книга \"Любов и черен пипер\".\n\r\n\"Toва е една изключително разнообразна подправка. Ражда се преди векове като едно нищо и никакво пълзящо растение на Малабарското крайбрежие на Индия и бързо се превръща в разменна монета\", коментира в студиото на \"България сутрин\" авторът.\n                    \n                    \n                \r\nТой коментира още, че темата за любовта е велика. И до ден днешен нито един творец не е успял да я обхване напълно.\n\r\n\"И слава Богу. Слава Богу, че няма универсална дефиниция за нея. Представяте ли си каква скука би било, ако някой измисли формула за любовта. Затова нека бъдем щастливи, ако една истинска такава е така добра да ни навести\", каза още публицистът Димитър Шумналиев.\n\r\nПред  той отбеляза, че е много важно да отворим душата си, защото човек много често не умее да хване любовта, да я оцени и да я запази. И по този начин се разминава с много любови в живота си, защото не е готов.\r\n ", "date": "2019.02.25", "title": "Общото между любовта и черния пипер в нова книга"}
{"url": "https://www.dnes.bg/balkani/2019/02/25/ima-li-makedonsko-malcinstvo-v-gyrciia.403033", "text": "Гръцкият печат днес коментира вчерашния репортаж на Би Би Си, озаглавен \"Гръцкото невидимо малцинство - македонските славяни\". В него се казва, че с ратификацията на споразумението с новопреименуваната Република Северна Македония Гърция е признала съществуването на \"македонски език\" и \"македонска народност\", но от десетилетия отхвърля съществуването на собственото си \"македонско малцинство\". \n\r\nПрипомня се, че в продължение на почти век \"етническите македонци\" в Гърция са били обект на подозрителност и понякога на преследване и мнозина нямат желание да говорят за своята идентичност. Още вчера публикацията предизвика реакцията на гръцки дипломатически източници, които отхвърлиха \"неприемливите твърдения\" в репортажа.\n                    \n                    \n                \r\n\"Та неа\" определя репортажа като \"провокативна статия\". Вестникът коментира, че са минали едва няколко дни от влизането на Преспанското споразумение в сила и началото на новата епоха в отношенията на Гърция със Скопие и вече се появиха първите сенки около името на \"Северна Македония\". Те се отнасят не толкова до името, колкото до отделните детайли в споразумението и до въпроса дали те отварят вратата за иредентизма и за \"македонски малцинства\" в Гърция.\n\n\n\r\nВестникът цитира реакциите както на гръцкото правителство, така и на опозиционните Нова демокрация и Движение за промяна.\n\r\nНова демокрация поиска от премиера Алексис Ципрас незабавно и категорично да изпрати във всички посоки посланието, че за Гърция въпрос за съществуването на \"етническо македонско малцинство\" не съществува. От най-голямата опозиционна партия заявиха, че цялата отговорност за вредните последствия от Преспанското споразумение е на кабинета и че някои, които се самоопределят като членове на \"етническото македонско малцинство\", вече ликуват заради споразумението, подписано от гръцкото правителство.\n\r\n\"Та неа\" цитира и отговора на кабинета на премиера Ципрас, в който се казва, че Нова демокрация и лидерът и Кириакос Мицотакис отново са решили да бъдат \"крайни пропагандатори на неприемливи и необосновани твърдения\". \n\r\nГръцкото правителство подчертава, че Преспанското споразумение потвърждава по официален и международно обвързващ начин, че въпрос за наличието на \"малцинство\" не стои - нещо, което Северна Македония е приела с подписа си и с декларациите си.\n\r\nЛявоцентристкото Движение за промяна от своя страна заяви, че \"бяха нужни само няколко дни след ратификацията на споразумението, за да започнат провокациите на иредентизма и пропагандата на т.нар. македонизъм\".\n\r\nНа реакциите срещу репортажа се спира и \"Елефтерос типос\", който пише, че публикацията на Би Би Си е потвърдила страховете на най-голямата опозиционна сила за появата на т.нар. \"славяноезично малцинство в Гърция\".\n\r\nРецитал на неграмотност беше изнесен отново по повод на аргументирания (и изключително умерен) репортаж на Би Би Си за славяноезичните македонци в Северна Гърция, пише изданието \"Ефимерида тон синдактон\", цитирано от БТА.\n\r\nТова е разбираемо за Нова демокрация, която вече се е превърнала с един разширен вариант на (националистическата партия) Народен православен сбор (ЛАОС). Разбираемо е и за \"информационните\" портали, които живеят от копи-пейст и разпространението на прессъобщения, коментира вестникът, но задава въпроса какво целят \"онези кръгове от министерството на външните работи\", които вече отвориха дума за \"неприемливите твърдения\" на Би Би Си.\n\r\nИзданието пише, че фактологията на спорния репортаж за публична истина за 99 процента от гръцката академична общност, включително и за противниците на Преспанското споразумение.\n\r\n ", "date": "2019.02.25", "title": "Има ли \"македонско малцинство\" в Гърция?"}
{"url": "https://www.dnes.bg/snimka-na-denia/2019/02/25/vtornik-idva-s-hladno-vreme-gradusite-shte-stignat-na-mesta-do-11.403037", "text": "Хладен вторник прогнозират синоптиците. През нощта ще бъде предимно ясно със слаб запад-северозападен вятър. Минималните температури ще са между минус 6 и минус 1 градуса, в София - около минус 5 градуса, гласи прогнозата на синоптиците от НИМХ.\n\r\nУтре времето над страната ще бъде с разкъсана средна и висока облачност, която по-късно през деня ще започне да се увеличава и вплътнява. Вятърът от запад-северозапад ще се усили и ще бъде умерен до силен. Дневните температури ще се повишат още и максималните ще бъдат 6 и 11 градуса, в София - около 6 градуса.\n\r\nНад Черноморието ще има разкъсана средна и висока облачност, която в следобедните часове ще се увеличи, но валеж не се очаква. Максималните температури ще бъдат между 7 и 9 градуса. Температурата на морската вода ще е 5-6 градуса. Вълнението на морето ще бъде 2-3 бала.\n                \n                \r\nНад планините също ще има разкъсана облачност, по-значителна след обяд и на отделни места ще превали слаб сняг. Ще духа умерен и силен северозападен вятър. Максималната температура на височина 1200 метра ще е около 4 градуса, на 2000 метра - около минус 3 градуса.\r\n ", "date": "2019.02.25", "title": "Вторник идва с хладно време, градусите ще стигнат на места до 11"}
{"url": "https://www.dnes.bg/index/2019/02/25/turistite-se-pokachvat-oplakvaniiata-namaliavat.403036", "text": "Зимният туристически сезон протича спокойно. Това показва общата картина, която обединява резултатите от нашите проверки в курортите, усилията на всички институции и на бранша, както и поведението на самите туристи. Коментарът направи председателят на Комисията за защита на потребителите (КЗП) Димитър Маргаритов пред БНР.\n\n  \n\r\nТой обяви, че при извършените основно по план-програмата на Комисията няколкостотин проверки в по-малко от десет процента от случаите са установени нарушения, като уточни, че някои от проверките все още не са приключили. \n\r\n\"Нарушенията основно са свързани с констатирано разминаване между справедливите очаквания на хората да получат качествен туристически продукт и известни пропуски, свързани с това част от услугите да не бъдат предоставени. Има и по-дребни административни нарушения, като непоставена категорийна символика, липса на цените на услугите и пр.\", даде примери председателят на КЗП.\r\n                \n                Според председателя на КЗП спокойният туристически сезон се дължи на множество фактори. \"Отдавам го на това, че в последните години има обща воля на институциите за затягане на дисциплината. Онзи ден, например беше представена от министъра на туризма новата система, която ще позволи много по-голяма прозрачност във всички места за настаняване, включително и по-нискокатегорийните, където твърдим, че има губеща се информация и детайли относно предоставянето на услугите. Според мен, усилията на институциите, поведението на самите хотелиери и ресторантьори, бдителността на потребителите, която в последно време също е завишена, доведоха дотам, че за радост по-рядко се срещат нарушения. Може би и медиите го усещат по това, че в сравнение с минали периоди, като че ли няма чак толкова много оплаквания директно към средствата за масова информация\", коментира Маргаритов. \n\r\n\"Ясно е статистически, че се увеличава броят на туристите и че растат приходите от туризъм в България. Данните и на Министерството на туризма, и на Националния статистически институт показаха за миналата година ръст, който досега не беше достиган изобщо в абсолютен мащаб на броя на хората, и над 7 милиарда лева постъпления, което прави туристическия бизнес стълб във формирането на БВП\", каза още Маргаритов. \r\n \r\nЗапитан за профила на посещаващите българските курорти туристи той отговори така: \"Чуваме различни мнения. Едни коментират, че тук е по-скъпо, отколкото в Италия или в Австрия. Същевременно някои казват, че туристите идват тук, защото им е много евтино по отношение на храната и алкохола. Тези неща не могат да бъдат верни и двете. Или едното от тях е вярно или другото. Или и двете не са верни в някаква степен. Това означава, че има разумен компромис в съотношението цена-качество и оттам – по-широката палитра на потребителите, които се възползват от такъв тип туристически продукт. Разбира се, ние никога не бихме могли да достигнем нивата на онези държави, които от стотици години развиват ски центрове. Но това, което е постигнато досега и темпът, с който се върви напред, е изключително задоволително, въпреки трудностите, за които всички знаем. И перспективата е добра, но всяка от свързаните с процесите страни трябва да бъде максимално отговорна, за да постигнем идеалните условия за продължаващо положително развитие на целия отрасъл\", завърши Маргаритов.      ", "date": "2019.02.25", "title": "Туристите се покачват, оплакванията намаляват "}
{"url": "https://www.dnes.bg/politika/2019/02/25/borisov-sys-sauditski-ministyr-za-investicii-v-gazoviia-hyb-balkan.403044", "text": "Министър-председателят Бойко Борисов и саудитският министър Ибрахим Абдулазис ал-Асаф обсъдиха възможностите за инвестиция от страна на Саудитска Арабия в проекта за изграждане на европейския газов хъб \"Балкан\". Двамата разговаряха в рамките на Срещата на върха ЕС-Лига на арабските държави в Шарм Ел-Шейх, съобщи правителствената пресслужба.\n\r\nБорисов съобщи, че газовият хъб \"Балкан\" е важен за енергийната сигурност в целия регион на Югоизточна Европа. \"До момента е направено предпроектно проучване за газоразпределителния център, в което се разглеждат няколко източника за доставки на природен газ – от Русия, от Каспийския регион през междусистемната връзка с Гърция, от Румъния, както и евентуален местен добив от Черно море, където в момента се осъществяват проучвания\", каза българският министър-председател. \n                    \n                    \n                \r\nАктивизирането на сътрудничеството в сферите на търговията, инвестициите и енергетиката бяха във фокуса на срещата между Борисов и министър Ибрахим Абдулазис ал-Асаф. Двамата подчертаха добрите отношения, които поддържат България и Кралство Саудитска Арабия. \n\r\nВъншният министър приветства предстоящото откриване на българско посолство в Рияд, а българският премиер посочи, че това допълнително ще засили двустранните ни отношения във всички сфери. „Саудитска Арабия е важен външноикономически партньор на България и за нас е важно да надграждаме потенциала в сферата на инвестициите\", каза премиерът Бойко Борисов. \n\r\nПремиерът Борисов посочи още, че само  преди седмица Министерският съвет одобри създаването на съвместно дружество между Министерството на земеделието, храните и горите и Компанията за инвестиции в земеделието и животновъдството (SALIC) на Кралство Саудитска Арабия. Министър-председателят заяви, че така ще се засилят бизнес-контактите и преговорите между фирми от двете страни.\r\n ", "date": "2019.02.25", "title": "Борисов със саудитски министър за инвестиции в газовия хъб \"Балкан\""}
{"url": "https://www.dnes.bg/politika/2019/02/25/rumen-radev-vyrna-izborniia-kodeks-prikani-bsp-da-spre-boikota.403045", "text": "\nПрезидентът Румен Радев наложи вето на последните поправки в Изборния кодекс. \n\r\nТози ход беше очакван, а от ГЕРБ вече дадоха заявка, че след като държавният глава върне Кодекса за ново обсъждане, ще възстановят старото положение за прага на преференцията. \n\n\n\n Промените в Изборния кодекс станаха и причина червените депутати да бойкотират парламента. \n\r\nПрез миналата седмица нито един от тях не стъпи в пленарната зала.\n\r\nРадев обаче днес ги призова да се върнат на депутатските банки и да изпълнят ролята си на законотворци при повторното обсъждане на Изборния кодекс.\r\n                    \n                    \n                Според президента, ако последните промени в Кодекса станат факт, това ще означава, че ще загубим всичко постигнато с усилия през последните 30 години. \n\r\n\"Прагът от 300 избиратели лишава малките населени места от правото да гласуват машинно. Категорично неприемливо е и актове, свързани с изборния процес, да остават необжалваеми. Така основно конституционно право, каквото е изборното право, остава без съдебна защита при нарушение. Въвеждането на спадащото мнозинство в работата на избирателите комисии ерозира политически плурализъм, без който няма честни избори\", заяви Радев.\n\r\nТой смята, че така пакетът от промени в Изборния кодекс отслабва механизмите за гарантиране на честни избори. \n\r\nДържавният глава разкритикува и отлагането на въвеждането на машинното гласуване, актуализацията на избирателни списъци и въвеждането на видеоконтрол при броенето на бюлетините. \n\r\nСпоред него това показва непрозрачен и нечестен изборен процес.\n\r\n\"През изминалата седмица едни и същи депутати защитаваха две противоположни мнения. Честните избори са това, което отличава демокрацията от всички останали форми на управление, загубим ли право да избираме управниците си, ще изгубим всичко постигнато през последните десетилетия\", добави той.", "date": "2019.02.25", "title": "Румен Радев върна Изборния кодекс, прикани БСП да спре бойкота "}
{"url": "https://www.dnes.bg/balkani/2019/02/25/severna-makedoniia-oficialno-v-nato-prez-dekemvri.403038", "text": "\nНадявам се през декември Северна Македония да е пълноправен съюзник в НАТО, заяви вицепремиерът Екатерина Захариева след среща с външния министър на страната Никола Димитров. \n\n Тя се надява, че югозападната ни съседка да започне преговори за членство в Европейския съюз през юни.\n\r\nТова е първата визита на Никола Димитров в България, след като бе прието новото име на страната. \n\r\n\"Ние отворихме нова страница в историята\", заяви Димитров, цитиран от БНР, и благодари на България за подкрепата. \n\r\nМинистърът на външните работи на Република Северна Македония Никола Димитров ще се срещне и с президента Румен Радев.\n                    \n                    \n                \r\nВ началото на месеца, когато постоянните представители на страните от НАТО ратифицираха протокола за присъединяването на Република Северна Македония към Пакта, Никола Димитров беше категоричен, че страната е излязла от от застоя и е тръгнала напред. \n\r\nБългария беше една от първите държави, чийто парламент ратифицира протокола. \n\r\nСпоред Захариева скорошното членство на Северна Македония в Алианса ще ни направи съюзници, способни да участват в решаването на глобални регионални проблеми.", "date": "2019.02.25", "title": "Северна Македония официално в НАТО през декември"}
{"url": "https://www.dnes.bg/teatar/2019/02/25/za-pyrvi-pyt-kuklen-teatyr-s-dobavena-realnost.403042", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Книгата на Робърт Луиз Стивънсън \"Островът на съкровищата\" е вдъхновила десетки млади поколения да пътуват. Точно това произведение дава заряд на група креативни млади българи да сътворят първия в света куклен спектакъл, който съчетава в себе си технологиите за добавена и виртуална реалност.\n\r\nНестандартната технологична постановка се ражда не на шега в столицата на хумора и сатирата Габрово. След дни ще има премиера и на столична сцена.\n\r\n\"Всичко започна преди две години. Чудехме се с какво можем да обогатим изкуството на театъра. Добавихме виртуална реалност. Съчетаването на технологията може да спечели децата и да ги върне в театъра. Засега можем да поканим на представление 20 човека. Постановката продължава около 45 минути. Досега не е имало оплаквания от дискомфорт на очите. Тази технология обогатява арсенала от инструменти на актьорите. Могат да се прилагат похвати от киното и видеоигрите\", разказа режисьорът и актьор Емил Йорданов.\n                    \n                    \n                \r\nАктьорът Георги Тенев обясни в студиото на \"България сутрин\", че зрителите в залата са с очила за виртуална реалност.\n\r\n\"Така могат да виждат на сцената добавените персонажи. Подобно нещо се прави за първи път в България и света. Тази постановка е първата част от поредицата. Планираме да направим още два епизода, които да отразят цялата книга\", добави още той.\n\r\n\"Идеята ни е да изкараме децата от компютрите и да излязат навън. Постановката ще се играе в Младежкия театър \"Николай Бинев\" на 26-27 този месец от 17:30 ч.\", посочи 3D дизайнерът Арто Чивиджиан пред .", "date": "2019.02.25", "title": "За първи път: Куклен театър с добавена реалност"}
{"url": "https://www.dnes.bg/obshtestvo/2019/02/25/borisov-iunker-lichno-blagoslovi-gazoviia-hyb.403048", "text": "Премиерът Бойко Борисов заяви, че целта на страната ни е да привлече компании в Саудитска Арабия, които правят големи газопроводи.\r\nПо думите му има голям интерес към България, което е потвърдено и от краля, и от външния им министър.\r\n\"Независимо от огромните различия, които има, само диалогът може да помогне за борбата с тероризма, борбата с миграцията\", допълни Борисов.\n\r\nТой уточни, че е разговарял с гръцкия премиер Алексис Ципрас за четиристранна среща - Сърбия, Македония, Гърция и България.\r\n\"С колегите вървим много напред. Казах му, че до юни ние ще направим първата копка за интерконектора с Гърция - той ни е много важен за диверсификацията на газовия хъб \"Балкан\". Важно е да има много участници, за да е максимално честен търгът. Газовият хъб е нашата цел, Юнкер лично каза, че го благославя. Той ще гарантира същите количества газ, които имаме, да продължаваме да ги имаме\", обясни премиерът.\r\n                    \n                    \n                \"ЕС знае, че ние се борим за него, за да остане същото количество газ, което имаме и сега. Ако нямаме тръбите, трябва само да внасяме. Знаете с какво усилие махнахме 3 посредници преди 3-4 години\", коментира още той.\r\nПремиерът посочи, че президентът Румен Радев е \"политически лидер\", защото взема страната на една партия.\r\n\"Имам  много работа, политически лидери не искам да коментирам. Не се бъркам в  техните решения. Когато взимаш страната на една партия, се превръщаш в  политически лидер\", каза Борисов.\r\nПо думите му предизвикателствата, пред които е изправен регионът на Близкия изток и Северна Африка, са предизвикателства и за ЕС. \"Това може да се обясни както с географската ни близост, така и с изградените в годините връзки в търговията, икономиката, образованието, културата и други“, заяви пък Борисов в изказването си на Първата среща на високо равнище между държавите членки на ЕС и на Лигата на арабските държави (ЛАД) в египетския град Шарм Ел-Шейх.\r\nСпоред него фокус на общите действия трябва да се постави върху неконтролираната миграция, трафика на хора, икономическата и социална несигурност, екологичните проблеми и др.", "date": "2019.02.25", "title": "Борисов: Юнкер лично благослови газовия хъб!"}
{"url": "https://www.dnes.bg/obshtestvo/2019/02/25/vyrviat-li-zaedno-obvineniia-v-korupciia-na-lekari-i-izrodi.403009", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМъж от Несебър публикува скандален клип в социалните мрежи.\r\nЗа преглед на баба му в Спешния център в държавната болница в Бургас той е трябвало да заплати такса от 10 лева, а възрастната жена е разкарвана от регистратура на регистратура, докато получи лекарска помощ.\r\nВ отговора на болницата пък се казва, че „това е поредният агресивен пациент, който освен права има и задължения“.\r\n ", "date": "2019.02.25", "title": "Вървят ли заедно обвинения в корупция на лекари и \"изроди\"?"}
{"url": "https://www.dnes.bg/index/2019/02/25/izkustvoto-karving-da-tvorish-shediovri-v-kuhniata.403010", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКарвинг или \"плодовата дърворезба\" е кралска традиция, която се е доказала през вековете и тайландските овощари са решили да я оставят жива, дори когато младите хора не се интересуват толкова от старото изкуство.\r\nКарвинг е изкуството да твориш шедьоври в кухнята.\r\nТук кулинарите се превръщат в художници, които с подходящите инструменти създават приказни образи върху реколтата в градината.\r\nКарвинг – това са техниките на декорация, при които плодовете и зеленчуците оживяват.\r\nЗа един от майсторите на карвинга разказва Димана Мирчева. Вижте във \r\n ", "date": "2019.02.25", "title": "Изкуството карвинг: Да твориш шедьоври в кухнята"}
{"url": "https://www.dnes.bg/obshtestvo/2019/02/25/taksa-garanciia-kak-vzimash-1000-i-triabva-da-vyrnesh-2000-lv.403011", "text": "Бързите кредити и заложните къщи измислиха начини как да заобиколят правилата, според които не трябва да изискват по-високи лихви от онези, които имат право да събират по закон, пише „Стандарт\".\n\r\nСпоред поправките отпреди няколко години горната граница на лихвата, която фирмите за бързи кредити могат да искат от потребителите, е пет пъти законната лихва. За заложните къщи пък таванът на оскъпяването е 3%.\n\r\nНебанковите институции, които отпускат заеми, обаче намериха начин да заобикалят закона. Те обявяват ниски лихви, но след това изискват от кандидата за кредит да представи поръчител или банкова гаранция в срок до три или пет дни. \n\r\nТъй като обикновено хората, които се възползват от този вид услуги, нямат възможност за подобно нещо и често дори са в сивата икономика, фирмата предлага \"улеснение\" - нейно подразделение да стане гарант.\n                    \n                    \n                \r\nПървоначално, когато влезеш в сайта на компанията и кликнеш върху нейния калкулатор, за да провериш какви вноски ще заплащаш върху дадена сума, те изглеждат съвсем поносими и лихвите са съвсем малко по-високи от банковите. \n\r\nВ момента, в който се съгласиш кредиторът ти да се превърне в твой гарант посредством друго негово дружество, сумата набъбва от 50 до 100%. При начисляването на така наречената \"такса гаранция\" се случва заем от 1000 лева да се оскъпи така, че накрая да се наложи да върнеш над 2000. Клиентът има право да откаже услугата и кредита, но много от финансово притиснатите хора приемат да се възползват от услугата.\n\r\nЕдинствените реално неоскъпяващи се кредити са рекламираните \"първи заем до заплата\" на някои от водещите компании в бранша, където можеш да получиш до 500 лева и ако ги изплатиш до 30 дни, наистина няма да се наложи да внасяш лихва.\n\r\nЗаложните къщи, чиито лихви също бяха поставени в регулация, пък използват друга вратичка - освен ниската лихва те начисляват и \"такса за съхранение\", която е по-висока от лихвата и не е регламентирана в нормативни документи.\r\n ", "date": "2019.02.25", "title": "Такса \"гаранция\": Как взимаш 1000 и трябва да върнеш 2000 лв."}
{"url": "https://www.dnes.bg/kino/2019/02/25/zelenata-kniga-s-dimityr-marinov-s-oskar-za-nai-dobyr-film.403018", "text": "\n\r\n\"Зелената книга\" - разказ за сегрегацията, спечели награда \"Оскар\" за най-добър филм.\n\r\n\"Зелената книга\" спечели общо три награди. Махершала Али като джаз пианиста Дон Шърли получи \"Оскар\" за най-добър актьор в поддържаща роля, а Ник Валелонга, Брайън Къри, Питър Фарели - за оригинален сценарий.\n\r\nВъв филма участва и холивудският и български актьор Димитър Маринов. В джобчето на сакото си той носеше българското знаме. \n\r\nНай-много награди \"Оскар\" спечели \"Бохемска рапсодия\" - за най-добър актьор на Рами Малек, звуков монтаж, звуков мишунг и монтаж.\n\r\n\"Черната пантера\" е с три награди, както и \"Рома\".\n                    \n                    \n                \r\n\"Оскар\" за най-добър режисьор спечели мексиканецът Алфонсо Куарон. С неговата полуавтобиография \"Рома\" се наложи и в категорията за най-добър чуждоезичен филм. Лентата на Алфонсо Куарон спечели и наградата за операторско майсторство.\n\r\nБританката Оливия Колман спечели \"Оскар\" за най-добра актриса за ролята на кралица Анна във \"Фаворитката\". Наградата за най-добър актьор спечели Рами Малек спечели Оскар превъплъщението в образа на фронтмена на група \"Куин\" Фреди Меркюри във филма \"Бохемска рапсодия\".\r\nСписък на носителите на 90-ите награди \"Оскар\", оповестен от Асошиейтед прес:\r\n- най-добър филм - \"Зелената книга\"\r\n- най-добър режисьор - Алфонсо Куарон, \"Рома\"\r\n- най-добра актриса - Оливия Колман, \"Фаворитката\"\r\n- най-добър актьор - Рами Малек, \"Бохемска рапсодия\"\r\n- най-добра актриса в поддържаща роля - Реджина Кинг, \"Ако Бийл стрийт можеше да говори\"\r\n- най-добър актьор в поддържаща роля - Махершала Али, \"Зелената книга\"\r\n- най-добър чуждоезичен филм - \"Рома\", Алфонсо Куарон, Мексико\r\n- оригинален сценарий - \"Зелената книга\", Ник Валелонга, Брайън Къри, Питър Фарели\r\n- адаптиран сценарий - \"Черен в клана\", Чарли Уочтъл, Дейвид Рабиновиц, Кевин Уилмът, Спайк Лий\r\n- най-добра анимация - \"Спайдърмен: В Спайди-вселената\"\r\n- късометражен анимационен филм - \"Бао\"\r\n- най-добър документален филм - \"Свободно соло катерене\" (\"Free Solo\")\r\n- късометражен документален филм - \"Точка по въпроса. Край на цитата\"\r\n- късометражен игрален филм - \"Кожа\" (Skin)\r\n- сценография - \"Черната пантера\"\r\n- операторско майсторство - Алфонсо Куарон, \"Рома\"\r\n- грим и прически - \"Вице\"\r\n- костюми - \"Черната пантера\", Рут Картър\r\n- монтаж - \"Бохемска рапсодия\", Джон Отман\r\n- визуални ефекти - \"Първият човек\"\r\n- монтаж на звукови ефекти - \"Бохемска рапсодия\"\r\n- звуков мишунг - \"Бохемска рапсодия\"\r\n- оригинална музика - \"Черната пантера\", Лудвиг Йорансон\r\n- песен от филм - \"Shallow\" от \"Роди се звезда\", Лейди Гага, Марк Ронсън, Антъни Росомандо и Андрю Уайът\n\r\n\n\r\n ", "date": "2019.02.25", "title": "\"Зелената книга\" с Димитър Маринов с \"Оскар\" за най-добър филм"}
{"url": "https://www.dnes.bg/snimka-na-denia/2019/02/25/studyt-otstypva-dnes-gradusite-stigat-7-c.403012", "text": "Времето над страната ще е предимно слънчево. Ще духа слаб до умерен вятър. \r\nДневните температури ще се повишат и максималните ще бъдат между 2 и 7 градуса, в София - около 2 градуса. Атмосферното налягане ще се понижи, но ще остане значително по-високо от средното за месеца, сочи прогнозата за времето на НИМХ.\r\nНад Черноморието ще бъде предимно слънчево. Ще духа до умерен вятър, по северното крайбрежие - от северозапад, по южното - от север-североизток. Максималните температури ще бъдат между 3 и 5 градуса. Температурата на морската вода е 6-7 градуса. Вълнението на морето ще бъде 2-3 бала.\r\nВ планините ще бъде предимно слънчево. Ще духа умерен източен вятър. Максимална температура на височина 1200 метра - около минус 2 градуса, на 2000 метра - около минус 6 градуса. \r\n ", "date": "2019.02.25", "title": "Студът отстъпва днес, градусите стигат 7°C"}
{"url": "https://www.dnes.bg/notifikacii/2019/02/25/hiliadi-na-protest-v-rumyniia-za-nezavisima-sydebna-sistema.403013", "text": "Хиляди румънци протестираха снощи срещу действията на правителството, които, според тях, подкопават независимостта на съдебната система, предаде ДПА.\r\nСпоред местни медии в Букурещ демонстрантите са били около 10 000, а по-малки протести е имало в още 10 града.\r\nДемонстрациите бяха породени от указа, издаден неотдавна от правителството на социалдемократите и породил голямо безпокойство у Европейската комисия. Указът променя начина, по който правителството назначава водещите прокурори в страната.\r\nСъгласно указа Отделът за разследване на магистратите няма да бъде под ръководството на главния прокурор, който в момента има право да отхвърля актове, които смята за незаконни или неоснователни. Отделът разследва Лаура Кьовеши, бившия шеф на антикорупционната служба на Румъния и водещ кандидат за бъдещия пост на европейски главен прокурор.\r\n/БТА/", "date": "2019.02.25", "title": "Хиляди на протест в Румъния за независима съдебна система"}
{"url": "https://www.dnes.bg/notifikacii/2019/02/25/shveciia-seriozen-incident-s-ruski-iztrebitel.403014", "text": "Швеция обяви, че е повикала във външното министерство руския посланик в страната да обясни защо руски изтребител е прелетял едва на 20 метра от шведски разузнавателен самолет в международното въздушно пространство над Балтийско море по-рано тази седмица, предаде Асошиейтед прес.\r\nШвеция разглежда инцидента като сериозен. \r\nГоворителка на външното министерство каза, че руският самолет Су-27 е \"действал по неподходящ и непрофесионален начин, така че да изложи на риск безопасността на полета\".\n\r\nШведският самолет Гълфстрийм е изпълнявал рутинна разузнавателна мисия, когато край него много близо минал руският самолет.\r\nПрез януари руски разузнавателен самолет, ескортиран от два Су-27, за кратко наруши шведското въздушно пространство, припомня БТА.\r\n ", "date": "2019.02.25", "title": "Швеция: Сериозен инцидент с руски изтребител"}
{"url": "https://www.dnes.bg/eu/2019/02/25/tereza-mei-obmislia-otlagane-na-brexit-s-do-2-meseca.403015", "text": "Британският премиер Тереза Мей обмисля план, при който излизането от ЕС, ще бъде отложено с до два месеца, пише в. \"Телеграф\", цитиран от Ройтерс.\n\r\nБританското правителство е разработило серия от варианти, които са били разпространени през уикенда с цел да се избегне оставката на министри, които са били решени да подкрепят усилията на парламентаристи да не допуснат излизане без сделка от ЕС. \n\r\nВариантите включват оправяне на официална молба до Брюксел за отлагане на датата за Brexit, ако Тереза Мей не може да осигури до 12 март такова споразумение, което да бъде подкрепено от британските депутати.\n\r\nСъщевременно вчера Мей даде индикация, че иска да продължи с работата си като премиер. Тя заяви, че все още има много да се направи с оглед изпълнение на обещанията, които тя е поела при идването си на власт.\r\nПрез декември Мей каза, че няма да оглавява партията за следващите избори, но тя отказа да посочи дата, на която би се оттеглила. Появиха се слухове, че някои нейни министри искат тя да се оттегли още след местните избори през май.\n                    \n                    \n                \r\nМей отхвърли обвиненията на някои членове на своята Консервативна партия, че \"тя има проблем с имиграцията\". Миналата седмица в това я обвини депутатката Анна Сурби, която каза, че напуска партията. Тя каза, че Мей има проблем с имиграцията, който й връзвал ръцете в преговорите за Brexit. Запитана в египетския курорт Шарм ел Шейх дали има такъв проблем, Мей каза: \"Не. Постоянно казвам, че имиграцията е добра за тази страна\".\n\r\nМей, която беше вътрешен министър в продължение на 6 години, превърна темата за имиграцията в една от ключовите точки за преговорите й с Брюксел за напускане на ЕС. Тя каза, че това, че хората са подкрепили през 2016 г. идеята за Brexit, означава, че те вече не искат свобода на движението - един от основните стълбове на ЕС.\n\r\n ", "date": "2019.02.25", "title": "Тереза Мей обмисля отлагане на Brexit с до 2 месеца"}
{"url": "https://www.dnes.bg/usa/2019/02/25/trymp-otloji-po-visokite-mita-za-kitaiskiia-vnos.403016", "text": "САЩ ще отложат увеличаването на митата върху китайския внос в размер на над 200 милиарда долара, след като бе постигнат значителен напредък в търговските преговори. Това обяви американският президент Доналд Тръмп, предадоха световните агенции.\n\r\n\"Щастлив съм да обявя, че САЩ постигнаха значителен напредък по важни структурни проблеми, като защитата на интелектуалната собственост, трансфера на технологии, селското стопанство, услугите, обмена и много други теми\", написа в Тwitter Тръмп. \"Следователно ще отложа увеличаването на митата, което бе предвидено за 1 март\", допълни той.\n\r\nВ туитовете си Тръмп припомни, че подготвя среща с китайския си колега Си Цзинпин, за да уредят най-трънливите търговски въпроси между двете страни. Срещата би могла да се проведе през март в частната резиденция на Тръмп в Мар а Лаго във Флорида.\n                    \n                    \n                \r\nСАЩ трябваше да наложат мита от 25 процента в размер на 200 милиарда долара на внос на китайски продукти, които вече се облагат с 10 процента. Но американският президент намекваше от няколко дни, че е отворен към идеята за удължаване на търговското примирие, сключено в края на ноември със Си Цзинпин в Буенос Айрес, ако има изгледи за истинско споразумение с Пекин, което би сложило край на търговската война между двете страни.\n\r\nПреговарящите от двете страни подновиха преговорите във вторник и ги удължиха до вчера. Това беше четвърти тур на преговорите от началото на годината, припомня БТА.\n\r\nГлавният китайски преговарящ, вицепремиерът Ли Хъ предаде на Тръмп писмо, в което Си Цзинпин възприема положителен тон. Си изразява надежда, че дискусиите се водят в атмосфера на взаимно уважение и сътрудничество и в дух на взаимната изгода, за да приключат с постигането на споразумение, което да е печелившо и за двете страни.\n\r\nСлед като съобщи отлагането на митата в Тwitter, Тръмп каза на среща с американските губернатори в Белия дом, че иска да постигне търговска сделка с Пекин, което би било страхотно за САЩ и за Китай, предаде Ройтерс. Той каза, че може да има \"много големи новини в следващата една-две седмици\", ако всичко върви добре с преговорите.\n\r\n\"Китай беше страхотен. Ние искаме да сключим сделка, която е страхотна и за двете страни и това е, което ще бъде направено\", обеща Тръмп.\r\n ", "date": "2019.02.25", "title": " Тръмп отложи по-високите мита за китайския внос"}
{"url": "https://www.dnes.bg/index/2019/02/25/receptata-dnes-pecheni-kartofi-s-shunka-i-iaica.402825", "text": ":\r\n250-300 г шунка\r\n1 глава лук\r\n2 скилидки стрит чесън\r\n2-3 червени чушки\r\n3 големи картофа\r\n6 яйца\r\nсол, черен пипер на вкус\r\nолио или зехтин\r\n \r\n:\r\n \r\nЗагрейте малко мазнина в добре загрят тиган и задушете нарязаните лук, чесън и чушки. След като поомекнат прибавете нарязаните на кубчета (горе-долу както за мусака) картофи. Овкусете със сол и черен пипер и гответе около 15 минути.\r\n \r\nСлед това прибавете нарязаната шунка. После прехвърлете сместа в подходяща тавичка. Направете няколко места, в които да чукнете 6 яйца. Сложете тавата в предварително загрята фурна на 200 градуса до готовност на яйцата (около 10 минути).\r\n\r\n", "date": "2019.02.25", "title": "Рецептата Dnes: Печени картофи с шунка и яйца"}
{"url": "https://www.dnes.bg/obshtestvo/2019/02/25/2020-g-es-spira-da-vyrti-strelkite-koi-koe-vreme-shte-izbere.403020", "text": "Европейският съюз ще престане да сменя времето два пъти годишно от 2020 г. Това съобщи евродепутатът Емил Радев.\n\r\nДебатът, започнал преди две години, получи реакция от Европейския парламент, който гласува смяната от стандартно към лятно часово време, да бъде преустановена от 2020 г.\n\r\n\"Европейската комисия искаше това да стане още от 2019 г., но в Европейския парламент надделя мнението да се даде още една година, за де хармонизират всички процеси и да се подготвят всички държави членки\", заяви пред БНТ Емил Радев.\n\n\n\n\r\nРадев обясни, че от 2020 г. всяка държава ще избере стандартно или лятно време и ще спре да сменя стрелките два пъти годишно.\n                    \n                    \n                \r\nГермания и скандинавските страни вероятно ще изберат стандартното часово време, докато южните държави - лятното.\n\r\nПроучване на Европейската комисия показа, че българите предпочитат лятното време да остане постоянно. На същото мнение са повечето държави от южна Европа. Германия и скандинавските страни предпочитат стандартното часово време\n\r\nСпоред Радев това няма да предизвика проблеми.\n\r\nЕвродепутатът посочи, че причината за въвеждане на смяната на времето е била икономическа - пестене на разходи за осветление. Оказало се, обаче, че ползите не са толкова големи. Всеки българин например пести около 54 стотинки годишно.\n\r\nПоследиците за здравето са негативни, посочи Радев. Той цитира увеличаване на сърдечно-съдовите заболявания, безсънието и на пътните произшествия.\n\r\n\"Ползите са доста по-малко от потенциалните вреди, а когато говорим за здравето на гражданите, не можем да правим компромис\", обясни Радев.\r\n ", "date": "2019.02.25", "title": "2020 г. ЕС спира да върти стрелките – кой кое време ще избере?"}
{"url": "https://www.dnes.bg/obshtestvo/2019/02/25/15-godishen-prebit-zashto-bashtata-napadenieto-e-po-porychka.403019", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Все още не са задържани младежите, пребили 15-годишно момче в София. Инцидентът стана в събота, в столичния квартал \"Зона Б -18\". Момчето е в \"Пирогов\" със съмнения за комоцио. Нападнали са го младежи с маски, виждали са се само очите им. Бащата на пострадалото момче Желяз Турлаков е подал жалба в столичното Трето РПУ.\r\nОт МВР заявиха, че няма данни инцидентът да е свързан с пререкания между спортни фенове. В трето районно вече са разпитани няколко души, чиято съпричастност към деянието се изяснява.\n\n\r\nОт ефира на \"България сутрин\" Турлаков обясни, че по време на боя е имало очевидец, който се е намесил, за да бъде спрян и призова този свидетел да се свърже с него, за да помогне за разкриването на извършителите на нападението.\n                    \n                    \n                \r\n\"Пред входа даже го чакат двама, които му задават въпроса - ти ли си, по име, което значи, че те са знаели кого да чакат\", разкри бащата на момчето.\n\r\nЖеляз Турлаков е категоричен, че нападението над сина му е извършено от футболни привърженици, които обаче се занимават и с организирани нападения.\n\r\n\"Аз съм убеден за себе си, въпросът е да се докаже. Аз знам със сигурност, че това са представители на няколко от тези фракцийки на ултраси. Това са такива фракцийки крайни, които се изживяват като някакви организирани престъпни групи и действат по поръчка\", каза Турлаков пред камерата на.\n\r\nТой смята, че нападението срещу сина му е свързано с бившата приятелка на момчето и ревност от страна на друго момче.\n\r\nПо думите му инцидентът няма общо с футболното дерби вчера, а е продължение на друг опит за нападение срещу сина му, който самият баща е успял да предотврати.\n\r\n ", "date": "2019.02.25", "title": "15-годишен пребит, защо? Бащата: Нападението е по поръчка!"}
{"url": "https://www.dnes.bg/sofia/2019/02/25/sofiia-raste-no-i-se-zadyhva-infrastrukturata-e-na-ryba.403021", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСофия расте, но не старее. Но и се задъхва! Вече идва ред на въпроса - докъде е възможно да се разпрострат границите на столицата ни. Строителството на нови жилища в южните части и около т.нар. Витошка яка не стихва. Именно там са концентрирани и множество бизнес сгради, съобщава .\n\r\nНа този фон общината работи усилено върху изработването на \"визия за София\" за 2050 г.\n\r\nРайонът, в който хората избират да живеят много често зависи от това до колко има удобен транспорт в квартала.\n\r\n\"Това, което пък привлича гражданиткъм южните квартали на столицата, е може би възможността за автомобил, тъй като в центъра проблемът с паркирането е голям\", коментира в студиото на \"България сутрин\" директорът на \"Софпроект\" арх. Любомир Георгиев.\n                    \n                    \n                \r\nПо думите му, изчисленията сочат, че в определени квартали, които са доста атрактивни, какъвто е например \"Манастирски ливади\", би следвало да има много повече площ, отколкото живущи. Т.е. има свободни апартаменти. А това означава, че или много от хората не са се регистрирали, или наистина тенденцията е такава.\n\r\n\"Инфраструктурата е на ръба, дори е крайно недостатъчна. Непосилно е за столицата ни да обслужи население на двойно по-голяма площ. В момента има тенденция на разширяване на града на юг по хълмовете към Бистрица, което обаче не е устойчива тенденция, тъй като те няма как да бъдат обслужени\", коментира още арх. Георгиев.", "date": "2019.02.25", "title": "София расте, но и се задъхва... Инфраструктурата е на ръба!"}
{"url": "https://www.dnes.bg/world/2019/02/25/planyt-za-byrzo-svaliane-na-maduro-ot-vlast-se-provali.403022", "text": "В Богота ще измислят днес \"ново наказание\" за венецуелския президент Николас Мадуро, пише \"Независимая газета\" по повод насрочената в Колумбия среща на Групата от Лима - регионално обединение на 12 страни, създадено през 2017 г. за уреждане на политическата криза във Венецуела. В заседанието ще участват за пръв път представители на САЩ, посочва вестникът.\n\r\nОчаква се американският вицепрезидент Майк Пенс да изрази \"неизменната подкрепа\" на Вашингтон за опозиционния лидер Хуан Гуайдо като и. д. президент и да настоява действащият държавен глава Мадуро да напусне поста. Според колумбийския президент Иван Дуке \"Групата от Лима ще разгледа въпроса как да засили дипломатическата блокада, която да съдейства за спиране на диктатурата\".\n\n\n\n                    \n                    \n                \r\nСпоред Дмитрий Розентал от руския Институт за Латинска Америка участниците в днешната среща за Венецуела може би ще убеждават други страни да засилят икономическия натиск върху Мадуро, включително чрез санкции, а също и международната изолация на Каракас. За Мадуро \"с всеки ден ще става по-трудно да поддържа лоялността на въоръжените сили с оглед намаляващите с всеки ден финансови възможности на страната\", отбелязва той.\n\r\nВ момента и двете страни в конфликта използват разпределянето на хуманитарната помощ за Венецуела като инструмент в политическата борба, напомня американистът.\n\r\n\"Хуманитарната помощ е много важен ресурс. Онзи, който я разпределя, контролира улицата. За действащата власт е крайно важно сама да раздава храните. Затова Мадуро се отказва как ли не от доставките на хуманитарна помощ. Той го правеше и по-рано, още преди появата на Гуайдо. Същото важи и за опозицията - тя иска да разпределя помощите, за да засили политическите си лостове. Нищо чудно, че Мадуро не желае да приема помощ, пристигнала по инициатива на опозицията\", коментира експертът.\n\r\nПрез това време самопровъзгласеният президент Хуан Гуайдо също като американските политици се опитва да решава проблемите чрез ултиматуми. На 23 февруари например изтече срокът, даден от опозицията, за да се пуснат конвоите с хуманитарна помощ за Венецуела през границите с Колумбия и Бразилия. Но въпреки това военните, верни на Николас Мадуро, не приеха \"подаръка от Чичо Сам\" - част от камионите бяха изгорени, други - върнати обратно. По границите стотици опозиционери очакваха колите, за да ги вкарат в страната. Това предизвика сблъсъци - ранени бяха към 300 души, а двама загинаха, посочва \"Известия\".\n\r\nСтремежът на опозиционния лидер Хуан Гуайдо и неговите западни покровители да подготвят световната общност за силов сценарий с оглед сваляне на президента Мадуро крие риск от гражданска война, смятат руски сенатори, цитирани в статията.\n\r\nПри всяко положение опозицията и нейните покровители начело със САЩ няма да успеят \"бързо и лесно\" да отнемат с военни средства властта от законния президент на Венецуела, уверява пред \"Известия\" сенаторът Владимир Джабаров. По думите му намесата на Вашингтон във вътрешните работи на тази страна е толкова очевидна, че за американците ще е трудно да мотивират евентуална интервенция.\n\r\nСлед като се провали планът за бързо отстраняване на Мадуро, американците разчитат главно на тезата за \"хуманитарна катастрофа\", за да сменят правителството във Венецуела, заявява политологът Игор Пшеничников.\n\r\n\"Американското шоу на границата постигна успех. Те разполагат с формален повод да обсъдят начини за \"силова\" доставка на хуманитарни доставки във Венецуела. Въпросът за пряко въоръжено нахлуване на САЩ остава в сила. Особено с оглед данните на кубинските власти, че американски морски пехотинци и специални сили се прехвърлят към границите на Венецуела\", посочва анализаторът. \r\n(БТА)", "date": "2019.02.25", "title": "Планът за бързо сваляне на Мадуро от власт се провали"}
{"url": "https://www.dnes.bg/obshtestvo/2019/02/25/izbivat-domashni-kucheta-v-bankia-otrovata-direktno-v-dvora.403025", "text": "Поне шест кучета са били отровени в Банкя от началото на годината, като този път не става въпрос за улични, а за домашни. Страшното е, че има нова тенденция - да се подхвърля отрова в дворовете на стопаните.\n\r\nДва от случаите са станали на 8 и на 26 януари, като са идентични.\n\r\n\"Пускам ги да тичат сутринта, държа ги в мазето – там живеят. За половин час, докато се разхождат малко, да се изпишкат, след това гледам почват да повръщат и умират. Едното го карахме в клиниката в Суходол. Направиха изследване – бъбречна недостатъчност. Хвърлен е или антифриз или някаква друга отрова каза доктора\", разказа един от стопаните пред bTV.\n\r\nТой е убеден, че отровата е била хвърлена в двора му нарочно. Той се притеснява още повече от този факт, защото има внучка на 1 година, която също ще тича в двора като се затопли времето. \n                    \n                    \n                \r\nС подобна загуба се сблъскал и друг местен. На 15 януари той и семейството му забелязали, че домашният любимец се държи странно. Въпреки че животното било прегледано от лекар, починало.\n\r\nКметът на Банкя Рангел Марков каза, че е предал случаите на компетентните органи.\n\r\n\"Имаме сигнал с описани няколко случая на отровени кучета, домашни, в дворовете на хората в различни части на града – случаят е доста обезпокоителен и веднага сме го изпратили на полицията, защото това е опасно не само за животното, но и за хората. Има малки деца в къщите\", коментира Марков.", "date": "2019.02.25", "title": "Избиват домашни кучета в Банкя, отровата - директно в двора"}
{"url": "https://www.dnes.bg/obshtestvo/2019/02/25/sobstvenikyt-na-agenciia-fokus-pochina-iznenadvashto.403026", "text": "Изненадващо тази сутрин в 04.00 часа почина собственикът на най-голямата българска Радиоверига и Агенция \"Фокус\" Красимир Узунов.\r\nТой си отиде на 56 години.\r\nКрасимир Узунов е журналист и бизнесмен. \n\r\nОснова първата частна информационна агенция през 2000 г.  Оттогава досега той беше и президент на агенцията. \r\n\"Фокус\" предлага денонощно новини на български и английски език. \n\r\nУзунов е роден в Пещера. Завършва с отличие Висшето военно артилерийско училище (ВНВАУ) \"Георги Димитров\" в Шумен през 1985 година, специалност Политически профил.\n\r\nПроизведен е в чин лейтенант на 31 август 1885 г. Випуск \"Сливнишки\". Служи във ВНВАУ през 1985 – 1987 г. През 1987 г. печели конкурс във вестника на Сухопътните войски.\n                    \n                    \n                \r\nПрез 1989 г. вестникът е закрит.\n\r\nПрез 1990 г. с конкурс е назначен за заместник-началник на Международни информация във вестник \"Народна армия\".\n\r\nПрез 1990 г. става известен с прякора \"Поручика\", след като публикува коментар във вестник \"Демокрация\", подписан като Поручик Красимир Узунов. \n\r\nПрез 1990 г. създава първия клуб на Офицерската Легия \"Раковски\" в Шумен. Заедно с подполковниците Митко Шопов и Петко Петков регистрира организацията в Хасково, където се среща с капитан Дойчин Бояджиев. Избран е за говорител на Легията. \n\r\nНапуска армията през септември 1991 г. заради участие в парламентарните избори на 13 октомври 1991 г. в листата на \"Конституционният форум\" на професор Николай Генчев, като водач на листата в Кюстендил. В края на октомври 1991 г. се завръща на военна служба и е назначен началник на отдел \"Информация\" в Министерството на отбраната в екипа на министър Димитър Луджев. През май 1992 г. подава оставка и напуска окончателно армията. Работи в Македония, Косово, Албания, Босна и Херцеговина. Пише коментари за различни издания и издава книги. \n\r\nНа 30 октомври 1998 г. е обявен за нежелана персона за комунистическото правителство на Македония на Бранко Цървенковски. Забраната да посещава Македония е отменена от правителството на ВМРО-ДПМНЕ на премиера Любчо Георгиевски. \n\r\nАвтор е на стотици публикации в български и чужди издания по проблемите на Македония, Западните Балкани, армията, националната сигурност, реформите в службите за сигурност и българската военна история. \n\r\nНа 20 септември 2016 г. заедно с началника на отбраната генерал Константин Попов и бившия командващ на ВМС адмирал Пламен Манушев организират военна церемония и заупокойна молитва в памет на загиналите български офицери и войници в боевете на връх Каймак-Чалан през септември и октомври 1916 г. \n\r\nУдостоен е за \"Следовник на народните будители\" за 2014 г. от Съюза на народните читалища. Награждаван е с лично оръжие от министъра на отбраната Николай Свинаров, с почетен \"Войнишки нож\" от началника на Генералния щаб генерал Никола Колев, със сабя от министъра на отбраната Николай Цонев, със сабя от ръководството на ДАНС, със знак \"За принос към Министерството на отбраната\" от министъра на отбраната Ангел Найденов през 2014 г. и със знак \"Достойнство и чест\" от министъра на отбраната Красимир Каракачанов през 2018 г. \n\r\nУдостоен е с титлата \"Доктор хонорис кауза\" на Военна академия \"Георги Раковски\" от 15 февруари 2017 г. \n\r\n", "date": "2019.02.25", "title": "Собственикът на Агенция \"Фокус\" почина изненадващо"}
{"url": "https://www.dnes.bg/politika/2019/02/25/evroizbori-na-horizonta-mladite-s-nai-slab-interes.403023", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Изборите за европарламент наближават, а разликата между двете основни политически сили ГЕРБ и БСП остава все така ниска – около 1%. Ново социологично проучване показва, че традиционните избиратели на двете опозиционни партии са в бойна готовност и определят настоящия вот като много важен.\r\n \r\nТази година за първи път ще има право на глас поколението на 21 век, което вече навърши 18 години. Изследването показва, че интересът на най-младите избиратели е много слаб.\n\n\r\n\"На тези избори активността ще бъде много голяма. Битката е цивилизационна. Решава се накъде отиваме. Не е вярно, че българина не го интересуват евроизборите. Все повече Европа има отражение върху живота на младите и по-възрастните. ГЕРБ претърпя щета, но я минимизира. БСП търпят по-голям отлив. Нали поправките в Изборния кодекс бяха оттеглени? Защо БСП са вън от парламента? До 2 седмици те ще се върнат. Те се държат безотговорно. Ще изпуснат ветото на президента. Изпускат гласуването на важни закони\", категорична бе журналистът Кристина Кръстева.  \n                    \n                    \n                \r\nТя припомни в ефира на \"България сутрин\", че машинното гласуване остава единственото неизпълнено условие от ГЕРБ.\n\r\n\"Но в последните 5-6 години никоя държава не използва машинно гласуване. По-добре да го махнат от Изборния кодекс\", отбеляза още Кръстева.  \n\r\n\"Хората се вълнуват повече от големите проблеми за България. Нито ГЕРБ, нито БСП могат да управляват сами. Активността на евроизборите не очаквам да бъде висока – под 50%. Българите се интересуват от това дали могат да работят в Европа, тъй като тук нямат прехрана. Няма какво да се хвалим със смешния ни брутен вътрешен продукт. С излизането си от парламента БСП могат да предизвикат предсрочни избори. В България цари тотална апатия и хората са доста обезверени\", посочи журналистът Иван Бакалов. \n\r\nТой подчерта пред , че е противник на електронното гласуване. Според него този тип гласуване не е тестван достатъчно.\n\r\n\"Много хора в България са убедени, че има манипулация на вота сега\", изтъкна още Бакалов.", "date": "2019.02.25", "title": "Евроизбори на хоризонта: Mладите – с най-слаб интерес"}
{"url": "https://www.dnes.bg/football/2019/02/25/imashe-li-cherven-karton-za-cska-sreshtu-levski-nova-gledna-tochka.403046", "text": "Вечното дерби между Левски и ЦСКА (1:0) предизвика куп скандали.\r\nНай-спортният момент в мач №1 на България беше изгонването на Едвин Джеси в края на първото полувреме. Телевизионните повторения не успяха категорично да покажат има ли удар на футболиста на \"армейците\" срещу Иван Горанов.\r\n \r\nСлед сблъсъка, всички от \"червения\" лагер хвърлиха основната вина за поражението върху главния съдия Владимир Вълков  и четвъртия Ивайло Стоянов. В интернет пространството обаче се появи нова гледна точка, която хвърля нова светлина върху единоборството.\r\n \r\nДжеси посяга с дясната ръка към лицето на Горанов, който държи с ръце своя опонент.\r\n \r\n", "date": "2019.02.25", "title": "Имаше ли червен картон за ЦСКА срещу Левски? Нова гледна точка "}
{"url": "https://www.dnes.bg/stranata/2019/02/25/jertva-na-zimata-pechka-predizvika-pojar-zagina-jena.403043", "text": "Жена на 86 години от Горна Оряховица е загинала при пожар в дома си, съобщиха от пресцентъра на ОД на МВР във Велико Търново.\r\nСигнал за случая е получен вчера.\r\nНа адреса незабавно са били изпратени екипи на пожарната и полицията. След потушаването на пламъците в една от стаите е намерено тялото на възрастната жена.\r\nОгънят е унищожил две от стаите на жилището и около 10 кв.м покривна конструкция. Тялото е изпратено за аутопсия. Предполагаемата причина за пожара е печка на твърдо гориво.\r\nПричините тепърва ще се изясняват. По случая е започнато досъдебно производство.", "date": "2019.02.25", "title": "Жертва на зимата: Печка предизвика пожар, загина жена"}
{"url": "https://www.dnes.bg/notifikacii/2019/02/25/borisov-problemite-pred-blizkiia-iztok-i-severna-afrika-i-za-es.403050", "text": "\"Предизвикателствата, пред които е изправен регионът на Близкия изток и Северна Африка, са предизвикателства и за ЕС. Това може да се обясни както с географската ни близост, така и с изградените в годините връзки в търговията, икономиката, образованието, културата и други“. Това посочи министър-председателят Бойко Борисов в изказването си на Първата среща на високо равнище между държавите членки на ЕС и на Лигата на арабските държави (ЛАД) в египетския град Шарм Ел-Шейх, цитиран от правителствената пресслужба.\n\r\nБългарският премиер акцентира, че е необходимо в рамките на наличния инструментариум и институционални възможности ЕС и ЛАД да намерят подходящия и възможен начин за справяне с общите проблеми и предизвикателства.\n                \n                \r\n\"България смята за изключително важна дейността на ЛАД и своето сътрудничество с нея в контекста на всеобщия стремеж за избягване на нови разделения и конфронтации на основата на религиозни или културни различия\", обърна се министър-председателят Борисов към световните лидери в Шарм ел Шейх.\n\n\r\nТой подчерта, че установеното тясно партньорство, основано на доверие, исторически връзки и споделени интереси, ще придобива още по-динамични измерения както в интерес на страните ни, така и за справянето с глобалните предизвикателства. \n\r\n„В тази връзка бих искал да повторя известното мото „Единни ще устоим, разделени ще загубим!”, каза премиерът Борисов по време на първия панел на срещата на върха. Той бе посветен на укрепването и задълбочаването на евро-арабското партньорство и справянето с глобалните предизвикателства.\n\r\nМинистър-председателят Борисов заяви, че настоящата Първа среща на върха между ЕС и ЛАД е логично продължение на вече съществуващите формати на провеждане на съвместни министерски срещи. Но тя е и нещо повече  - силен политически сигнал за ангажираност с проблемите на региона, които се обсъждат в Шарм Ел-Шейх.\n\r\n\"Нашето присъствие днес е категорично доказателство, че въпреки съществуващите различия между нас можем да водим честен и открит диалог. Уверен съм, че в дух на сътрудничество и взаимно доверие може да бъде намерен правилният подход за обсъждане на въпросите от взаимен интерес“, каза още българският премиер.\r\nВ изказването си той се спря още на сериозните промени в някои страни от Близкия изток и Северна Африка, които из основи промениха облика не само на региона, но и на света като цяло.\n\r\n„В тази връзка глобалните предизвикателства, пред които сме изправени, изискват глобални решения. ЕС и ЛАД трябва да се опитат да задълбочат сътрудничеството си в области като борбата с тероризма, превенцията на конфликти, ранното предупреждение и управление на кризи, в хуманитарната помощ, борбата с трансграничната организирана престъпност и неразпространението на оръжия“, изброи премиерът Борисов.\n\r\nМинистър-председателят добави, че фокус на общите действия трябва да се постави също върху неконтролираната миграция, трафика на хора, икономическата и социална несигурност, екологичните проблеми и др. Те също изискват многостепенни отговори, формирани на основата на солидарност и споделена отговорност.\r\n ", "date": "2019.02.25", "title": "Борисов: Проблемите пред Близкия изток и Северна Африка - и за ЕС"}
{"url": "https://www.dnes.bg/kino/2019/02/25/bylgarska-gordost-na-nagradite-oskar.403049", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Български актьор се качи на сцената на наградите \"Оскар\". За най-добър филм беше наградена лентата \"Зелената книга\", с участитето на Димитър Маринов. Най-бляскавото събитие в света на киноиндустрията приключи рано тази сутрин.\n\"Холивуд обожава филми за пътя на обикновения човек, който открива пътя на звездите. Тоест - обича продукции за себе си, за това как се отразява славата\", коментира в студиото на \"България сутрин\" филмовият критик Димитър Дринов.\n\r\nРежисьорът Ники Илиев пък отбеляза, че още с излизането на \"Зелената книга\" се говори за Димитър Маринов.\n                    \n                    \n                \r\n\"Все пак, за да влезе в нечие полезрение, човек трябва да има с какво да бъде забелязан. Той отдавна е в САЩ, изпълнявал е различни малки роли и смятам, че няма нищо лошо в това да бъде повод за гордост сред обществото ни\", коментира още той пред .\n\r\nВ \"Долби тиътър\" в Лос Анджелис бяха раздадени 24 златни статуетки. Рами Малек спечели \"Оскар\" за най-добра мъжка роля за изпълнението си в \"Бохемска рапсодия\". За най-добра женска роля беше отличена Оливия Колман за \"Фаворитката\".\n\r\nАлфонсо Куарон взе \"Оскар\" за най-добър режисьор. Реджина Кинг пък получи наградата за поддържаща женска роля за изпълнението ѝ във филма \"Ако Бийл стрийт можеше да говори\".", "date": "2019.02.25", "title": "Българска гордост на наградите \"Оскар\""}
{"url": "https://www.dnes.bg/stranata/2019/02/25/13-godishen-iznudva-tel-112-iska-1-mln-lv-za-da-ne-vzrivi-bomba.403051", "text": "Полицията разкри злоумишлено анонимно обаждане за бомба на тел.112, съобщи Областната дирекция на МВР в Плевен.\n\r\nВ полицията в Никопол на 23 февруари в 11.20 ч. чрез телефон 112 е получен анонимен сигнал от младежки глас: \"В село Гиген има бомба, искам 1 милион\". Обаждането е локализирано от град Оряхово.\r\nДеянието съставлява престъпление по Наказателния кодекс.\r\nПри бързи действия на полицаи от Гулянци и Оряхово е установен извършителят - 13-годишен от град Оряхово, област Враца. От малолетния е снето писмено сведение, в което той е направил пълни самопризнания, в които е посочил, че си е направил шега.\r\nМобилният телефон, заедно със сим картата, от който е направено обаждането, е иззет в РУ-Оряхово.\r\nПо случая продължава работа полицейски инспектор.", "date": "2019.02.25", "title": "13-годишен изнудва тел. 112, иска 1 млн. лв, за да не взриви бомба"}
{"url": "https://www.dnes.bg/football/2019/02/25/ekspertyt-neadekvaten-sydiia-oporochi-vechnoto-derbi.403052", "text": "Бившият международен съдия Детелин Баялцалиев направи анализ специално за  на .\r\nМач №1 у нас предизвика куп полемики заради изгонването на Едвин Джеси в края на първото полувреме и автогола на Стивън Перейра. \"Червените\" имат претенции, че при него Паулиньо е извършил нарушение срещу Иван Турицов.\r\n \r\n\r\n \r\n\r\n\r\n\r\n\r\n\r\n \r\n", "date": "2019.02.25", "title": "Експертът: Неадекватен съдия опорочи Вечното дерби"}
{"url": "https://www.dnes.bg/stranata/2019/02/25/turski-shofior-e-zaloven-s-35-kg-ekstazi-na-kapitan-andreevo.403041", "text": "Над 35 кг екстази задържаха митническите служители на пункта Капитан Андреево, съобщиха от Агенция \"Митници\". Дрогата е била открита при проверка на излизащ от България автобус с турска регистрация.\n\n\n\r\nТой е пътувал от Румъния през България за Турция. Шофьорът и пътниците не са декларирали лични вещи, стоки и валутни ценности. По метода \"анализ на риска\" митническите служители са селектирали превозното средство за щателна митническа проверка. При инспекцията в естествени кухини на автобуса са били открити 18 пакета с розови, сини, оранжеви, жълти и кафяви хапчета. При полеви наркотест таблетките са дали положителен резултат за екстази. Общото количество на откритото наркотично вещество е 35,160 кг на стойност по цени за нуждите на съдопроизводството 1 125 120 лева, уточняват от митницата.\n                    \n                    \n                \r\nШофьорът на автобуса - турски гражданин, е бил задържан за 72 часа. Образувано е било досъдебно производство от митнически инспектор под надзора на Окръжна прокуратура - Хасково.", "date": "2019.02.25", "title": "Турски шофьор е заловен с 35 кг екстази на Капитан Андреево "}
{"url": "https://www.dnes.bg/zvezdi/2019/02/25/kiira-naitli-spiram-s-golite-sceni.403054", "text": "Кийра Найтли обяви, че спира със снимането на голи сцени. 33-годишната актриса каза, че преди се е радвала, когато се е събличала пред камера, но вече държи каскадьор да изпълнява голите сцени. Причината е, че Кийра вече е майка и е минала 30-годишна възраст.\r\n\"Преди ми беше комфортно с разголените сцени, но сега не толкова. Имам дете, минах 30 години, щастлива съм, че имам такова тяло. Но не мисля, че вече трябва да го показвам толкова. Аз избирах каскадьорите за голите сцени. Процесът по селекциите е интересен\", обясни тя пред \"The Times\".\r\n \r\nЗвездата призна, че преди е понасяла много тежко критиките, тъй като кариерата ѝ започна, когато беше тийнейджърка. Но с годините е успяла да се пребори с тези негативни емоции.\r\n \r\n", "date": "2019.02.25", "title": "Кийра Найтли: Спирам с голите сцени!"}
{"url": "https://www.dnes.bg/notifikacii/2019/02/25/razklati-li-se-sauditska-arabiia-siriia-shte-e-kato-pionerska-organizaciia.403055", "text": "Саудитска Арабия е важна държава за арабския свят - ако нещо се разклати в Саудитска Арабия, Сирия ще е като \"пионерска организация\" пред нея, каза премиерът Бойко Борисов. \n\r\nМиналата седмица Саудитска Арабия взеха въоръжение от Индия за 100 милиарда долара и за 10 милиарда долара имат договори с Китай, каза Борисов. \n\r\nИнтересът на Саудитска Арабия към България е огромен и е препотвърден и от краля и от външния министър на страната, каза  Борисов, който участва в срещата на върха между страните от ЕС и Арабската лига в Шарм ел Шейх. \n\r\nПремиерът обясни, че е разговарял с министъра на външните работи на Кралство Саудитска Арабия Ибрахим Абдулазис ал-Асаф с цел привличане на повече участници в конкурса за изграждане на газовия хъб \"Балкан\".\n                \n                \r\nДекларацията, която очаквам да се приеме след края на форума да е в тон, че независимо от огромните различия само диалогът може да помогне в борбата с тероризма, нелегалната миграция, подпомагане на образованието и на културата, каза българският премиер.\n\n\n\r\nПример за преодоляване на различията в религията е реставрацията на църквата в Истанбул. Тя щеше да падне след няколко години, но сега се посещава от десетки хиляди туристи, посочи Борисов. Срещата беше тежка, но е по-добре да си говорим и да се съобразяваме, отколкото да има терористични актове или войни, каза Борисов.\n\r\nБългария е пример как работи добре едновременно с Турция и с Египет, с Ливан, с Гърция и Кипър. Ние не разваляме старите си приятелства в името на нови, а надграждаме старите си приятелства. Тук всички знаят, че когато се отнася за справяне с миграцията от Турция, позицията ни е ясна, че никой не си позволява и да пита за нея, каза Борисов.\n\r\nМиналата седмица с вицепрезидента на САЩ говорихме за НАТО, в четвъртък и петък пристига генералният секретар на НАТО Йенс Столтенберг с огромна делегация, а в понеделник пристига и премиерът на Русия Дмитрий Медведев. Никой от тях не си позволява да говори защо приемаме едните за сметка на другите, каза Борисов. \n\r\nБългария е изключително лоялен член на НАТО и на ЕС с прагматична политика, заради мястото, където се намираме - оттатък Черно море са Турция и Русия, каза Борисов.\n\r\nТемата за изнесените бежански центрове е деликатна - тя беше засегната в разговорите, но нито една държава не иска да каже, че може да поеме няколко милиона мигранти, това може да си го позволи само Реджеп Ердоган, другите са внимателни на тази тема, каза Борисов.\r\n ", "date": "2019.02.25", "title": "Разклати ли се Саудитска Арабия, Сирия ще е като пионерска организация!"}
{"url": "https://www.dnes.bg/politika/2019/02/25/nito-lev-za-deputat-ako-ne-stypva-v-plenarnata-zala.403059", "text": "След като депутатите от БСП бойкотираха парламента и през миналата седмица нито един от тях не влезе в пленарната зала, от мнозинството обявиха, че ще променят правилника за работата на Народното събрание, така че отсъстващите да не получат заплата. \n\n\n Съгласно действия народните избраници си взимат по 1/3 от възнагражденията, дори и да не ходят на работа. Това по груби сметки прави над 1000 лева на месец, което според мнозинството не е справедливо. \n\r\nЗа да се сложи край на тази практика от НФСБ внесоха в деловодството на Народното събрание промени в Правилника, съобщиха от пресцентъра на партията.\n\r\nТе искат при неоправдано отсъствие от три поредни или общо пет пленарни заседания за съответния месец на народния представител да не получава никаква заплата, а и да остане без парите, които му се полагат за гориво, за представителни разходи. \n                    \n                    \n                \r\nСпоред депутатите от НФСБ този начин на определяне на възнаграждението е по-справедлив, като законотворецът ще получава заплата само ако участва в пленарни заседания или при отсъствие по уважителни причини. \n\r\nОсвен това, обосновано е при отсъствие на три поредни или от общо пет заседания през месеца да не се поемат допълнителните разходи на народните представители.\n\r\nОт НФСБ предлагат също така, ако народен представител участва в по-малко от половината гласувания в едно пленарно заседание – да му се удържа половината от надницата.\n\r\nДепутатите на Валери Симеонов настояват още да се създаде нов текст в Правилника, в която да се регламентира максималния брой процедури по начина на водене по точка от дневния ред за работа на НС, на които една парламентарна група има право. \n\r\n\"За съжаление, през последните години, а особено – през последните месеци от работата на Народното събрание, се наблюдава груба злоупотреба с тази процедура. Тя се използва за политически декларации, лични обяснения междуличностни нападки, но не и за да бъдат посочвани нарушения при воденето на заседанието. Считаме, че с предложеното ограничение ще се дисциплинират както отделните народни представители, така и парламентарните групи да не злоупотребяват с тази процедура и по този начин да не се отнема парламентарно време за дебати по същество\", заявяват в мотивите си вносителите от НФСБ.", "date": "2019.02.25", "title": "Нито лев за депутат, ако не стъпва в пленарната зала!"}
{"url": "https://www.dnes.bg/mish-mash/2019/02/25/risunka-ili-snimka-s-tvorbite-na-uaris-ne-mojete-da-ste-sigurni.403057", "text": "\r\nВсеки детайл е от значение за Уарис Карим. 12-годишното нигерийско момче е може би най-младият представител на хиперреализма в изкуството. \n\r\nЧерпи вдъхновение от заобикалящата го среда и от битката на семейството му за оцеляване. \n\r\nУарис е на едва 3 години, когато започва да рисува комикси, а по-късно започва да учи във временен учебен център за децата от бедните квартали от нигерийския град Лагос. \n                    \n                    \n                \r\nУчителите му помагат да развие своят талант.\n\r\nИстинският пробив идва през 2018 г., когато 12-годишното момче нарисува портрет на френския президент Еманюел Макрон. \n\r\nТалантът на Уарис радва семейството му. Майка му казва, че винаги е подкрепяла творчеството на сина си, но никога не е очаквала успеха му. \n\r\n\"Не съм предполагала, че толкова рано ще го забележат толкова именити представители на изкуството. Бях решила да не го спирам в желанието му да рисува, все пак човек никога не знае по кой път ще тръгне едно дете\", казва Зейнаб Карим пред \"\".\n\r\nСлед успеха на Уарис семейството му получава нов дом, а той самият е преместен в ново училище. \n\r\nВ училището, където Уарис е почнал творческия си път се опитват да поощряват таланта и на други деца, за да не останат без препитание. А талантливото им откритие ги посещава всяка седмица. \r\n \r\n", "date": "2019.02.25", "title": "Рисунка или снимка? С творбите на Уарис не можете да сте сигурни!"}
{"url": "https://www.dnes.bg/world/2019/02/25/sasht-se-vryshtat-vyv-vietnam-trymp-shte-hvali-stranata-pred-kim.403039", "text": "Може би някои от вас си спомнят как преди 50 години младите хора по света протестираха срещу американската война във Виетнам.\r\nАзиатската страна се считаше за следващото блокче домино, което не трябва да попада в ръцете на комунистите - докато САЩ не се оттеглиха през 1975 година.\r\nКогато президентът на САЩ Доналд Тръмп се срещне през тази седмица с Ким Чен Ун в Ханой, всичко ще е различно. Тогава американецът ще похвали все още комунистическата страна като кооперативно икономическо чудо и дори ще я препоръча на севернокорейския диктатор като модел за развитие. Гостът от Пхенян от своя страна възнамерява да посети големия завод на Samsung във Виетнам.\r\nВъпреки това някои специалисти изказват опасения за прекомерно високите надежди.\r\n                    \n                    \n                \"Армията на Северна Корея остава заплашителна и опасна, без забележими изменения на структурата на живата сила, оперативната готовност или нападателния потенциал през последната година“, твърди щатският генерал Робърт Ейбрамс. Дипломатическият процес \"със сигурност предлага алтернатива на положението, съществувало през 2017 г.\", заявил той пред Сенатската комисия по отбрана, цитиран от Ройтерс.\r\nНо въпреки това самият факт, че двамата президенти се срещат за втори път за толкова кратко време, е може би повод за оптимизъм. А фактът, че срещата се състои именно във Виетнам, показва, че доминото често пада по различен начин от този, който големите догми на своето време предвиждат.\r\n", "date": "2019.02.25", "title": "САЩ се връщат във Виетнам, Тръмп ще хвали страната пред Ким"}
