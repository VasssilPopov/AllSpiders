{"url": "https://www.dnes.bg/eu/2018/11/06/polovinata-germanci-iskat-da-emigrirat-za-kakvo-mechtaiat.392755", "text": "Всеки втори германец иска да заживее в чужбина, сочат резултатите от проучване на института YouGov. Някои – за постоянно, други – само временно. Кои са основните причини, каращи германците да емигрират?\n\r\nВсеки втори германец мечтае да заживее в чужбина. Това става ясно от проучването на института YouGov, пише . Според резултатите 55% са готови да напуснат родината си - временно или завинаги. Една трета от потенциалните емигранти биха се изселили в чужбина за постоянно. 13% от анкетираните биха могли да си представят да живеят в някоя друга страна за срок от две до пет години. А 9% са готови да живеят в чужбина не по-дълго от една година. \n                    \n                    \n                \r\nСпоред проучването най-много кандидат-емигранти има сред германците над 55 години. Младите хора между 18 и 24 години проявяват по-скоро интерес за временно пребиваване зад граница.\n\r\n\n\r\nЖеланието за по-спокоен живот и по-малко стрес в ежедневието е основната причина, караща германците да се замислят за емигриране. Съгласно анкетата на YouGov на по-спокоен живот в други страни се надяват 38% от участниците. А 33% от анкетираните посочват като основна причина \"качеството на живот\". По-хубавото време е от значение за 31%. \n\r\nНе са малко и германците, търсещи живот в по-стабилна политическа обстановка и възможности за по-високи доходи. Много от участниците в анкетата споделят, че през последните години са променили своето отношение към миграцията.\n\r\nСтатистическите данни показват, че германците не само мечтаят. Много от тях действително реализират плановете си. Федералната статистическа служба във Висбаден съобщава, че през 2016 година 281 000 германски граждани са се заселили в чужбина. В предишните години средният брой на германските изселници е бил около 140 000 годишно.\n\r\nНай-често за чужбина заминават т.нар. романтици - хора, които са напуснали Германия по любов - става дума за 88% от изселниците. В повечето случаи те говорят много добре езика на съответната държава. Висок е и броят на висококвалифицирани специалисти, заселващи се в чужбина. Техният дял съставлява 27% и по правило те владеят езика на страната, в която се местят.\n\r\nНай-предпочитаните страни от германците са Швейцария, Австрия и Великобритания. Две трети от всички онези, които напускат Германия, се установяват в Европа. Сред по-далечните държави доминират САЩ, Австралия, Канада и Китай. Германците обичат и топлите страни с приятен климат като Турция, Испания, Франция и Италия. \n\r\nИма обаче и германски граждани, които се заселват в Русия. Така например през 2015 година 2341 души са се преселили за постоянно в Русия. А това надвишава броя на онези, които са отишли да живеят завинаги в Италия, в Канада или в Тайланд.\r\nЩо се отнася до броя на германските граждани в България, според телевизионен репортаж на германското предаване Stern TV през 2017 в източноевропейската членка на ЕС вече е имало над 45 000 германски заселници.\r\n", "date": "2018.11.06", "title": "Половината германци искат да емигрират. За какво мечтаят?"}
{"url": "https://www.dnes.bg/sport/2018/11/06/sensei-damianov-sled-kazahstan-borim-se-za-oshte-pyrvi-mesta.392785", "text": "\n\r\n\n\r\n– Силна конкуренция наистина. Връщаме се щастливи. Имаме световна шампионка.Направиха ми страхотен подарък за рождения ден.\n\n                    \n                    \n                \r\n\n\r\n- Отидохме с две жени в една категория – до 65 кг (подробности тук), а те и двете стигнаха до финал.\n\r\n\r\n- Да, това е много трудна ситуация, но все пак е състезание и в крайна сметка трябва да се излъчи победител. Казах им да излязат и да се борят, все пак е за световна титла.\n\r\n\n\r\n- Можеше и още, разбира се. Но с оглед, че имаме световен шампион, е добре. Всички се представиха добре. Те са млади момчета, които нямат още много опит. С това състезание трупат този опит. Ние с всяка загуба се учим.\n\r\n\n\r\n- Организацията беше много добра, бяха се постарали доста.\n\r\n\n\r\n- През месец декември имаме Световно първенство за юноши и девойки и Европейско за мъжете, жени и ветерани. Преди това сме лагер във Варна от 19-ти ноември до самото състезание.\n\r\n\n\r\n- Той вече е определен и с него ще направим лагер във Варна. При мъжете сме с пълен състав, като само в една категория заради травма момчето отпадна. При жените няма да имаме само в най-тежката категория.\n\r\n\n\r\n- Колкото се може повече първи места!\n\r\n\n\r\n- Да, надявам се колкото се може повече хора да дойдат. Това е голяма мотивация и преди, и по време на срещата. Като състезател веднъж имах възможност да изпитам това чувство – на Европейско първенство във Варна, и когато излизаш и публиката е с теб, е съвсем различно.\n\r\n\n\r\n- С медалите и титлата. Това беше най-голямата изненада. Пожелахме си здраве.", "date": "2018.11.06", "title": "Сенсей Дамянов след Казахстан: Борим се за още първи места!"}
{"url": "https://www.dnes.bg/obshtestvo/2018/11/06/orden-za-pande-eftimov-zashtitnik-na-bylgarshtinata.392765", "text": "Убеден съм, че Панде Ефтимов ще остане редом до плеядата будители и мъченици, които Македония от векове дава на нашия народ. Това каза президентът Румен Радев по време на официалната церемония, на която президентът удостои изтъкнати сънародници с държавни отличия, сред които и българинът от Македония. \n\r\n\"През 2017 г. си отиде Панде Ефтимов. Той се превърна в един от носителите на свободния творчески дух за цели поколения. Неслучайно е наричан пазителят не само на българската искра в Македония, но и на духовното единство на хората от двете страни на границата. Той беше достоен защитник на българското име в най-тежките времена на срамно и жестоко посегателство\", заяви държавният глава. \n                    \n                    \n                \r\n\"Панде Ефтимов не доживя своето отличие, но за мен е чест да го връча в присъствието на неговите близки, на неговите съратници\", каза още държавният глава и изброи хората от инициативния комитет за неговото награждаване.\n\r\nПанде Ефтимов беше награден посмъртно с орден \"Стара планина\" втора степен за изключително големите му заслуги за популяризирането на българската история през периода на войните за национално обединение и за съхраняване на българщината в Република Македония. \n\r\nПанде Ефтимов е роден през 1932 г. в преспанското село Претор, тогава в Кралство Югославия. Той открито се самоизявява като българин. През 1956 г.  Ефтимов уведомява българските власти за откриването на Битолския надпис на цар Иван Владислав, като тайно носи лентата със снимките в българското посолство в Белград.\n\r\nБитолският надпис е намерен е през декември 1956 г. в Македония при събарянето на Чауш джамия в Битоля. В него владетелят съобщава за обновяването на Битолската крепост и упоменава, че е цар на България и \"българин по род\".\n\r\nПанде Ефтимов участва в патриотични групи, целящи независимостта на Македония, заради което прекарва 7 години в затвора: между 1957 г. и 1961 г., както и от 1971 г. до 1974 г. След това отново е подложен на гонение от властите в Скопие. Работи като учител и журналист към скопския вестник \"Народна просвета\". Принуден е да смени няколко професии, но не се отказва от идеалите си. Панде Ефтимов почина през август 2017 г.", "date": "2018.11.06", "title": "Орден за Панде Ефтимов – защитник на българщината"}
{"url": "https://www.dnes.bg/sofia/2018/11/06/pytnicheski-samolet-se-prizemi-avariino-na-letishte-sofiia.392787", "text": "Пътнически самолет се приземи аварийно на Летище София, съобщи МВР.\r\nКацането се е наложило заради влошено здраве на пътник и необходимост да му се направи сърдечен масаж.\r\nПолетът е бил от Мюнхен за Измир. ", "date": "2018.11.06", "title": "Пътнически самолет се приземи аварийно на Летище София"}
{"url": "https://www.dnes.bg/politika/2018/11/06/za-3-godini-3-pyti-poveche-chujdestranni-turisti.392764", "text": "Българският туризъм е в подем, туристическите визити на чужденци за периода януари-септември 2018 г. са се увеличили с 31% спрямо същия период три години по-рано. Това заяви министърът на туризма Николина Ангелкова в интервю за National Geographic в Лондон, съобщи пресслужбата на МТ.\r\nАнгелкова изрази удовлетворението си, че резултатите бележат устойчив тренд на нарастване след създаване на министерството на туризма като самостоятелна институция.\r\nМинистър Ангелкова посочи също, че образът на България като дестинация претърпя забележителна трансформация, която се развива по иновативен път и в активно партньорство с всички заинтересовани фактори - публични, частни, неправителствени.\r\n                    \n                    \n                \"Този устойчив напредък трябва да се разбира като инвестиция за растежа на дестинацията като целогодишен маршрут и за благосъстоянието на местните общности\", настоява тя.\r\n\"Освен инвестиционната карта за туризма у нас, която надграждаме с втори етап за конкретни проекти по региони, създаваме условия за насърчаване на различни видове туризъм с фокус не само върху морския и зимния, но и много специализирани услуги, за които подготвихме тематични дестинации - балнео- и СПА, културно-исторически, винен, гурме и пр. Градският туризъм също е в експанзия заради улеснените авиовръзки и усилията за популяризиране на огромното материално и духовното наследство на България от минали епохи\", коментира българският министър на туризма.\r\nЕкипът на National Geographic е изразил интерес да направи ключово проучване на българското културно-историческо наследство с фокус върху съкровищата, открити по българските земи.", "date": "2018.11.06", "title": "За 3 години – 3 пъти повече чуждестранни туристи"}
{"url": "https://www.dnes.bg/cars/2018/11/06/riskov-vodach-na-pytia-grajdanskata-mu-poskypva.392762", "text": "Система \"бонус-малус\" за задължителната застраховка \"Гражданска отговорност\" е заложена в проект на Наредба, приета на първо четене от Комисията за финансов надзор.\r\nСистемата предвижда коригиране на  застрахователната премия в зависимост от поведението на водача.\n\n\n\r\nПредвидени са общо 20 класа, като базовият клас (8) е равен на базовата застрахователна премия, както е определена от застрахователя без допълнителни изменения.\r\nИма седем класа бонус (1-7), които ще се прилагат по отношение на собствениците на автомобили с безрисково поведение на пътя и за които премията ще се намалява. Максималното намаление ще бъде с 25 на сто от базовата премия.\r\n                    \n                    \n                Ще има и дванадесет класа за малус (9-20), които ще се прилагат спрямо собствениците на автомобили с рисково поведение на пътя. За тях премията ще се увеличава, като максималното увеличение ще бъде 400% (четири пъти) спрямо базовата премия.\r\nПри въвеждане на системата всички собственици на моторни превозни средства и автомобили ще бъдат поставени в базовия клас и няма да получават нито увеличение, нито намаление на застрахователната премия.\r\nАко в рамките на една година от започването на системата не са причинени нарушения на пътя, нито са изплащани обезщетения за причинени вреди, съответният собственик или автомобил ще преминава в следващия по-нисък бонус-малус клас и при следващо сключване на застраховката ще получава намаление.\r\nКогато са причинени вреди или нарушения при движението по пътищата \"бонус-малус\" класът на собственика, съответно на автомобила, ще расте и при последващо сключване на застраховка \"Гражданска отговорност\" на автомобилистите премията ще се увеличава.\r\nНарушенията в зависимост от тяхната тежест са класифицирани в 7 категории. Най-леките нарушения са в първа категория и ще увеличават \"бонус-малус\" класа с една степен. Най-тежките нарушения са класифицирани в седма категория с деветнадесет степени, като собственикът или автомобилът отиват в най-високия \"бонус-малус\" клас.\r\nЗа да се избегнат манипулации, \"бонус-малус\" класът на автомобила ще се запазва и при неговото прехвърляне, както и при прекратяване на регистрацията.\r\nС проекта се цели да има механизъм за по-справедливо разпределение на застрахователната премия между лицата, които сключват застраховка \"Гражданска отговорност\", като бъдат стимулирани водачите с безрисково поведение.\r\nПроектът на наредба и мотивите, както и докладът на консултанта, са публикувани на страницата на Комисията за финансов надзор за обществено обсъждане.", "date": "2018.11.06", "title": "Рисков водач на пътя? \"Гражданската\" му поскъпва!"}
{"url": "https://www.dnes.bg/science/2018/11/06/uspeshnoto-stareene-moje-da-byde-norma.392726", "text": "Има ли технология, по която да страреем \"успешно\" и да се наслаждаваме на късните години от живота ни? Професорът по психология на UCLA Алан Кастел, в новата си книга \"По-добре с възрастта: психологията на успешното стареене\" казва, че \"успешното\" стареене може да бъде норма, пише Медикъл Експрес. \n\r\n\"Има много митове за стареенето и хората често имат негативни стереотипи за това какво означава да остарееш\", казва Кастел.\r\n\"Някои книги се съсредоточават върху това как да се опитаме да предотвратим или забавим стареенето, но идеята е да можем успешно да се наслаждаваме на предимствата на старостта\", допълва той.\r\n\"Успешното\" стареене включва физическа продуктивност, психическа адаптивност и най-важното - водене на смислен живот\", пише Кастел.\r\n                    \n                    \n                \n\r\n1. Ходенето. Физическите упражнения са най-добрият начин да се осигури здравето на мозъка и тялото.\n\r\nВ проучване от 2011 г., по-възрастни хора са били разпределени на случаен принцип в 2 групи: Една, която ходи по 40 минути три пъти седмично и друга, която прави стречинг за същото време. След шест месеца и отново след една година ходещата група превъзхожда групата за стречинг на паметовите и когнитивните функционални тестове. Твърде много физическо натоварване, от друга страна, може да доведе до болки в ставите и наранявания.\n\r\nОсвен това, след една година, тези, които са ходели по 40 минути на ден, три пъти седмично, са показали 2% увеличение на обема на хипокампуса - най-важният мозъчен регион, що се касае до паметта. Обикновено хипокампусът намалява с около 1% годишно след 50-годишна възраст.\n\r\nБританско проучване от 2014 г. е установило, че хората, които биха могли да станат от един стол и да седнат повече от 30 пъти в минута, са по-малко склонни да развият деменция и е по-вероятно да живеят по-дълго от тези, които не могат. В друго упражнение, при което се стои на един крак с отворени очи за 60 секунди или повече, тези, които не успяват да се справят, са изложени на по-голям риск от инсулт и деменция.\n\r\n2. Мултиезичност/ мултилингвизъм. Хората, които говорят повече от един език, са с намален риск от развитие на деменция.\n\r\nДруго проучване установява, че сред хората на възраст от 75 до 85 години тези, които се занимават с четене, игри на дъски, свирят на музикални инструменти и танцуват, имат по-малък риск от деменция от тези, които не са вършили тези дейности. \"Четенето през целия живот, особено в по-напреднала възраст, може да бъде една от тайните за запазване на умствените способности\", пише Кастел.\n\r\n3. Социалните връзки. Липсата им може да се окаже много по-вредна за здравето ни, отколкото предполагаме.\r\nСтепента на самота сред по-възрастните хора се увеличава, а хроничната самота представлява голям риск за дългосрочното здраве и дълголетие и може да бъде два пъти по-вредна за пенсионерите, отколкото затлъстяването. Има доказателства, че хората с по-голяма социална подкрепа са склонни да живеят по-дълго от тези, които са по-изолирани и, че по-възрастните, които водят активен социален живот с други, са по-малко склонни да развият деменция и имат по-силна имунна система, чрез която се борят с болестите. \"Да останеш здраво мислещ\", казва Касъл, \"означава да останеш свързан, но не към Интернет, а към хората около теб и към възможностите, които живота предоставя\".\r\n4. Щастието. Според скорошен преглед на тези и други подобни изследвания, то увеличава живота ни с от четири до десет години.\r\nЕксперимент с мъже, на които им е било казано да се държат, сякаш са с  20 години по-млади за една седмица, показва, че в края на тази седмица  те притежават по-голяма гъвкавост в мисленето и дори изглеждат  \"по-млади\", според наблюдатели, които са видели снимки от тях в началото  и в края на седмицата.\n\r\nВ друго изследване, изследователите  анализират вписванията в дневниците на католическите монахини, направени  през 30-те и 40-те години, когато монахините са били на 20-годишна  възраст, и определят нивото на тяхното щастие от тези дневници. Повече  от 50 години по-късно, 75% от \"най-веселите\" монахини са оцелели до  80-годишна възраст, докато само 40% от най-малко щастливите монахини са  оцелели до същата възраст. Оказва се, че най-щастливите монахини са  живели 10 години по-дълго от най-малко щастливите монахини.\n\r\nТези 4 фактора, на пръв поглед елементарни, могат да се окажат изключително голяма спънка в опитите ни да ги направим част от живота ни. Но те могат да са от полза, както за възрастните, за да се справят с предизвикателствата, пред които ги поставя стареенето, така и за по-младите, за да поддържат жизнените си функции и психическите си показатели на добро ниво.", "date": "2018.11.06", "title": "\"Успешното\" стареене може да бъде норма!"}
{"url": "https://www.dnes.bg/akoshtete-vqrvaite/2018/11/06/esen-zima-kosi-v-cherveno-kadife.392718", "text": "Червеното кадифе става все по-популярен нюанс за прическите през есента, съобщават от Pop Sugar.\r\nТози цвят е в тон със сезона - навсякъде е пълно с златни, черевеникави и кафеникави листа, а и червената коса се свърза с вещиците - символ на есенния празник Хелоуин.\r\nТози нюанс вероятно ще е хитов и през зимата, тъй като червеното се свързва и с коледните празници - Дядо Коледа е с червен костюм. \r\nТвърди се, че червеното кадифе за косите е измислено от стилистката на много знаменитости - Ники Лий. Тя е правила забележителни прически на Хилари Дъф, Селена Гомес и Лиа Мишел.\r\nФризьорката сравнява този цвят на косите с \"лъскав коледен подарък\".", "date": "2018.11.06", "title": "Есен/зима: Коси в червено кадифе!"}
{"url": "https://www.dnes.bg/politika/2018/11/06/koi-sa-mishki-skandal-mejdu-bsp-i-gerb-a-sled-tova-nakazaniia.392788", "text": "Депутатите от ГЕРБ и БСП влязоха в остър спор по време на дебатите на първото четене на Закона за ДОО. Те обаче не обсъждаха пенсиите и заплатите, а поименната проверка на народните представители по-рано през деня, а накрая бяха наказани със забележка двама народни представители - Данаил Кирилов от ГЕРБ и Цветан Топчиев от левицата.\n\r\nПо-рано днес шефът на правната комисия Данаил Кирилов предложи на всички, които не са участвали в поименната проверка, поискана от ГЕРБ, да не им се признаят транспортните разходи при пътувания, както и да нямат право на квартирни и дневни за сметка на Народното събрание.\n\r\nГеорги Свиленски от БСП призова Кирилов да аргументира това предложение и настоя, че днес има командировани депутати, включително и от ГЕРБ.\n                    \n                    \n                \r\n\"Председателката на НС Цвета Караянчева командирова депутати, а Данаил Кирилов отнема командировъчните. Трудно е да се направи кворум от 121 депутати в една разбита коалиция\", отсече Свиленски.\n\r\nВ отговор пък Данаил Кирилов припомни поведението на мнозинството по време на кабинета \"Орешарски\".\n\r\n\"На Корнелия Нинова й липсват спомените през 2013 година. Председателят на парламента Михаил Миков определяше кворума като казваше: \"Има видимо мнозинство\", каза той.\n\r\nТой коментира и че след поименната проверка депутатите от БСП са \"влезли в залата като мишки\".\n\r\nИменно това определение разгневи опозицията и тя поиска Кирилов да бъде наказан.\n\r\n\"Сравняването на народни представители с различни биологични видове е нарушение на правилника\", скочи соцдепутатът Иван Иванов.\n\r\n\"Вие не водите заседанието като председател на парламента, а като мишка\", обърна се пък депутатът от БСП Цветан Топчиев към председателстващия Емил Христов.\n\r\nВ крайна сметка Христов наложи и на двамата народни представители наказание забележка.", "date": "2018.11.06", "title": "Кои са \"мишки\"? Скандал между БСП и ГЕРБ, а след това - наказания"}
{"url": "https://www.dnes.bg/rusia/2018/11/06/rusiia-kym-uk-kyde-e-ruskata-grajdanka-iuliia-skripal.392783", "text": "Русия няма за какво да говори с Великобритания по случая Скрипал. Лондон не е предоставил консулски достъп до Юлия Скрипал и до този момент, заяви руският министър на външните работи Сергей Лавров, цитиран от ТАСС.\n\n\r\n\"Няма конкретни факти по случая Скрипал, но дори и да имаше ние сме готови да ги разгледаме. В момента най-главното ни искане към Лондон е да покаже руската гражданка и нейния баща\", продължи Лавров.\r\n\"Сергей Скрипал е поданик на Великобритания, но неговата дъщера е само гражданка на Русия\", припомни руският външен министър.\r\n\"Половин година Великобритания изразява високомерна позиция и отказва на Русия среща със Скрипал. Ние не знаем дали е жива – това е неприемливо\", настоя Лавров.\r\nРусия очаква факти по делото Скрипал. \"Докато такива не бъдат представени, няма какво да се говори по тази тема\", категоричен бе той. \r\n ", "date": "2018.11.06", "title": "Русия към UK: Къде е руската гражданка Юлия Скрипал?"}
{"url": "https://www.dnes.bg/politika/2018/11/06/ns-prodyljava-s-danychnite-zakoni-i-biudjeta-za-dogodina.392789", "text": "Управляващи и опозиция се разбраха утре първо да гледат данъчните закони, а след това бюджета за догодина на първо четене\n\r\nУправляващи и опозиция се разбраха да променят дневния ред на утрешното пленарно заседание и първо да гледат данъчните закони, а след това проекта на държавния бюджет за 2019 г. Това стана след председателски съвет и прекъсване на извънредното пленарно заседание, поискано от лидера на БСП Корнелия Нинова.\n\n\r\nВ проектопрограмата за утре се предвиждаше депутатите да дебатират първо по предложената от правителството проект-сметка на държавата за следващата година, след като тази вечер бъдат изчетени докладите на всички парламентарни комисии.\r\n                    \n                    \n                Решението на председателския съвет съобщи пред журналисти председателят на бюджетната комисия Менда Стоянова.\r\nПостигнахме компромис и съгласие през утрешния ден да продължим първо с второто четене на промените в закона за корпоративното подоходно облагане, а след това с първото четене на държавния бюджет, обясни тя.\r\nЗа тона по-рано в пленарната зала Корнелия Нинова посочи, че не е бил нормален и това не е равнището на институцията \"български парламент\", каквато БСП би искала тя да бъде.\r\nЗатова направихме този председателски съвет, за да няма утре подобен тон в залата, коментира и Стоянова. (БТА)\r\n ", "date": "2018.11.06", "title": "НС продължава с данъчните закони и бюджета за догодина "}
{"url": "https://www.dnes.bg/eu/2018/11/06/merc-ot-politicheskoto-nebitie-skacha-kym-vyrha.392750", "text": "Завърналият се от политическото небитие бизнесмен Фридрих Мерц бързо зае челна позиция в надпреварата кой да замести Ангела Меркел на лидерския пост на германския Християндемократически съюз и да си подсигури участието в битката за длъжността канцлер, което е възможно да се случи още следващата година.\n\r\nМерц бе отстранен като лидер на парламентарната група на християндемократите от Меркел през 2002 г., като по този начин тя бетонира своя контрол върху партията по пътя си към канцлерския пост, който зае през 2005 г. Сега в случай на успех борбата за власт на Мерц може да ускори края на Меркел, пише Ройтерс.\n\r\nМерц е извън Бундестага от 2009 г., но запази здрава и влиятелна мрежа от контакти, докато градеше успоредно с това успешна кариера в бизнеса. \n                    \n                    \n                \r\nПериодът преди завръщането му на фронтовата линия в политиката бе дълъг, добре позициониран във времето и прекаран по добър начин. Мерц е на 62 години, по-малко от две години по-млад от Меркел, но се представя за кандидата на бъдещето, който взима всичко най-добро от миналото. Той е широко известен с предложението си за опростяване на декларацията за възстановяване на данъци дотолкова, че да може да се побера на бирена подложка. \"Имаме нужда от събуждане и обновление\", заяви Мерц пред журналисти в Берлин миналата сряда, докато излагаше програмата си.\n\r\n\"Аз съм убеден икономически либерал, обществен консерватор и обществено ангажиран човек\", посочи Мерц, казвайки нещата, притежаващи способността да мобилизират членовете на Християндемократическия съюз, мнозина от които се чувстваха неловко от центристкия подход на Меркел през нейните 13 години като канцлер.\n\r\nСпоред депутат от християндемократите, който още не е убеден от Мерц, риториката му има за цел \"завръщане към корените\" и представлява обществено консервативен и бизнес ориентиран призив към партийното ядро, състоящо се от мъже католици от Западна Германия, според които Меркел (протестантка от Източна Германия) е аномалия.\n\r\nДо този момент дясното говорене работи.\n\r\nСоциологическите проучвания показват, че избирателите смятат Мерц за по-подходящ за лидер на консерваторите от другите двама обявени кандидати: генералният секретар на Християндемократическия съюз Анегрет Крамп-Каренбауер и министърът на здравеопазването Йенс Шпан.\n\r\nМерц, който бе първият обявил намерението си да участва в надпреварата за лидерския пост миналия понеделник, след като изтече информацията, че Меркел няма да се кандидатира за водач на християндемократите идния месец, получи вътрешнопартийна подкрепа.\n\r\nПредседателят на Бундестага Волфганг Шойбле и повечето високопоставени политици от Християндемократическия съюз изразиха одобрението си за кандидатурата на Мерц за лидер на партията и откриха пред него възможността да оглави християндемократите, написа седмичното списание \"Шпигел\".\n\r\nМерц е близък с лидера на християндемократите в Северен Рейн - Вестфалия Армин Лашет. Тази германска провинция излъчва близо една трета от 1001 делегати, които ще гласуват за лидер на Християндемократическия съюз на партийния конгрес в началото на следващия месец и по тази причина подкрепата на Лашет може да се окаже решаваща.\n\r\nМерц има и силни връзки в бизнес средите. Той е опитен адвокат, който заема голям брой неизпълнителни длъжности в управителни съвети на компании, а също така е и председател на германския клон на американския инвестиционен фонд BlackRock, на когото е помагал да се утвърди в Германия.\n\r\n\"Той бе много добър в започването на преговори с потенциални клиенти\", отбелязва източник от бизнеса, който твърди, че познава Мерц лично.\n\r\nДруг човек, който познава Мерц, посочва, че той е общителен, непретенциозен и разговаря както с ръководителите, така и със служителите по-надолу в корпоративната йерархия.\n\r\nЧрез способността си да се разбира и с обикновените хора Мерц започна да набира скорост за завръщането си преди година, когато медиите предадоха думите му пред членове на Християндемократическия съюз в Дюселдорф: \"Стратегията да караш избирателите от всички части на политическия спектър да си остават вкъщи трябва да приключи\". Това бе обида, насочена към Меркел, известна със стратегията си за \"асиметрична демобилизация\", при която симпатизантите на противниковите партии си остават у дома, а твоите собствени гласуват.\n\r\nМерц иска да спечели подкрепа с повече визия, включително и с по-детайлен отговор на предложенията на френския президент Еманюел Макрон за задълбочаване на европейската интеграция.\n\r\nВ края на миналия месец преди да обяви кандидатурата си за лидер на християндемократите Мерц написа в съавторство статия, в която призовава Германия да предприеме \"дръзки действия за засилването на икономическия и паричен съюз\".\n\r\nАнегрет Крамп-Каренбауер е най-голямото препятствие пред Мерц по пътя към лидерската позиция. Тя е протеже на Меркел и разполага с предимството, че вече е печелила на избори (въпреки че става дума за изборите в малката провинция Саар в Западна Германия) и е била регионален премиер на Саар.\r\n\"Тя притежава способността да обединява различните крила и интереси на Християндемократическия съюз\", заяви високопоставен представител на партията, пожелал анонимност.\n\r\nВ качеството си на приемник на центристкия курс на Меркел Крамп-Каренбауер вероятно би съжителствала като партиен лидер с канцлер Меркел, която желае да остане на поста до края на парламентарния мандат през 2021 г.\n\r\nПодобна договорка би била трудна, ако партиен лидер стане Мерц, предвид старото им съперничество с Меркел. Развръзката би могла да настъпи след евентуални предсрочни избори за парламент догодина, особено като се отчита и неяснотата на социалдемократите по отношение на това дали да останат част от управляващата коалиция на Меркел.\n\r\nНа едни евентуални избори дясната риторика на Мерц би привлякла обратно някои от симпатизантите на Християндемократическия съюз, гласували на миналите избори за \"Алтернатива за Германия\", въпреки че завоят вдясно не помогна нито на баварския Християнсоциален съюз, нито на френските консерватори.\n\r\nАнегрет Крамп-Каренбауер по-скоро би формирала правителство с набиращата скорост сила в германската политика - Зелените, които сега са втората най-популярна партия.\n\r\n\"Той е доста уважаван, но това е уважение, базирано в миналото. Изкуството сега е да си готов да работиш с другите\", казва Мерц един от политиците от Християндемократическия съюз.\r\n/БТА/", "date": "2018.11.06", "title": "Мерц: От политическото небитие скача към върха"}
{"url": "https://www.dnes.bg/notifikacii/2018/11/06/ryanair-tarikateiat-s-bagaja-a-pytnicite-izobretatelni.392776", "text": "Ryanair се опита да прецака пътниците, въвеждайки нова политика за безплатния багаж. Ала никой не е по-изобретателен от хората, които се опитват да спестят някое и друго евро.\r\n30-годишният британец Лий Кимино си купува билет за полет до Белфаст, два дни, преди авиокомпанията да въведе промените. Ryanair намали безплатния багаж от две, на една съвсем малка чанта.\r\nКимино обаче нямал желание нито да плати 6 паунда за допълнителен багаж, нито 8 паунда за куфар до 10 килограма. Затова взима нещата в собствените си ръце.\n\n\r\nВъв видео, което публикува в интернет, британецът разказва за своето приключение, което включва едно голямо и доста старомодно палто, няколко шивачки и щипка изобретателност.\r\n                \n                \"Летял съм с Ryanair до различни краища на света, но тези нови промени... Те ми идват в повече\", казва Лий в клипа, добавяйки, че компанията е \"стигнала прекалено далеч“ и този път е ядосан. Мъжът, който е организирал пътуването като подарък за рождения си ден, вади от дъното на гардероба си старо палто и го носи в шивашко ателие. За сумата от 25 паунда, дрехата е оборудвана с допълнителни вътрешни джобове и дори няколко чифта боксерки.\r\nЦелта на Лий е проста – вместо да навлече 10 тениски, както често се е случвало по летищата, той иска палтото му да се превърне в преносим гардероб, който да събере съдържанието на един малък куфар с колелца. И успява.\r\nВъв видеото се вижда как британецът успява да натъпче в джобовете няколко ризи, бельо и дори чифт резервни обувки.\r\nАла това е само началото – Лий е притеснен, че планът му няма да проработи и той няма да успее да се качи на самолета. Опасенията му обаче се оказват безпочвени. На летището в Манчестър охраната не го спира, никой не обелва и дума за обемното му яке и той абсолютно безпроблемно се качва на борда на самолета.\r\nДоволен от резултата, Лий е категоричен, че ще продължи да използва преносимия си гардероб и съветва всички да го изпробват, ала Ryanair не са доволни от иновацията.\r\nГоворител на компанията заяви, че според него, цените за допълнителен багаж не са никак големи, а пътниците могат да съберат всичко нужно дори в най-малкия куфар, без да се налага \"да приличат на човечето Мишелин\".", "date": "2018.11.06", "title": "Ryanair тарикатеят с багажа, а пътниците – изобретателни!"}
{"url": "https://www.dnes.bg/za-da-se-razbirame/2018/11/06/ot-kakvo-se-strahuvame-spored-zodiiata.392775", "text": " \r\nПредставителите на този знак се стремят към съвършенство във всички аспекти на живота. Те са упорити и способни да постигнат целите си. Те работят усилено и не се страхуват да полагат всички усилия по пътя към своята мечта. Най-големият им страх е да не се провалят.\r\n \r\n\r\n \r\nАбсолютното щастие на представителите на зодия Телец може да се опише с една-единствена дума – стабилност. За тях е важно не само да постигнат поставените цели, но и да запазят получените привилегии за възможно най-дълго време. Поради тази причина Телецът се страхува най-вече от промяната. Тя може да застраши спокойствието и уюта му.\r\n \r\n\r\n \r\nНай-трудното нещо за Близнаците е да вземат важни решения и да поемат отговорност за тях. Те винаги се съмняват във всичко, тъй като се страхуват от последиците от грешни действия. По тази причина може да се каже, че те се боят да погледнат към бъдещето.\r\n \r\n\r\n \r\nПовечето хора от този зодиакален знак са много чувствителни. Дори и най-незначителната и конструктивна работна забележка, бива незабавно възприемана от тях лично, вземат я присърце. Често им се струва, че колеги и приятели ги атакуват или подценяват. Основният страх на Раците е да чуят критика.\r\n \r\n", "date": "2018.11.06", "title": "От какво се страхуваме според зодията? "}
{"url": "https://www.dnes.bg/stranata/2018/11/06/obshtinski-nevoli-problemi-pred-gradovete-i-selata.392784", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Каква беше 2018 година за българските общини и кои са бързоразвивщите се села около големите градове в страната - равносметката в предаването \"Директно\" по телевизия Bulgaria ON AIR от Силвия Георгиева - изпълнителен директор на Националното сдружение на общините в България.\n\r\n\"През изминалите 8 месеца тече интензивна дискусия в общините кой е най-добрият вариант за прерайониране. Това има значение от гледна точка на европейското финансиране. Това се налага, за да отговорим на европейските изисквания за размер на населението в даден район\", коментира Георгиева. \n                    \n                    \n                \r\nТова прерайониране се налага, тъй като в България има два района, които не отговорят на изисканите от ЕС цифри, заяви още директора на Националното сдружение на общините. \n\r\nЛошата пътна инфраструктура в малките градове и села в страната също е един от належащите проблеми на общините, които трябва да ги поддържат със собствени средства. Според Георгиева най-трудна е поддръжката на четвъртокласната пътна мрежа в страната и увери, че парите със сигурност не са достатъчни за това. \n\r\nНаскоро стана ясно, че от догодина ще има увеличение на местните данъци и такси. Трябва ли да се притесняват хората, че това ще се отрази на джоба им?", "date": "2018.11.06", "title": "Общински неволи: Проблеми пред градовете и селата"}
{"url": "https://www.dnes.bg/eu/2018/11/06/evrosydyt-obezshtetenieto-za-otpusk-se-naslediava.392731", "text": "Наследниците на починали работници имат право на обезщетение за невзет от покойника платен отпуск. Това реши Съдът на ЕС в Люксембург, отсъждайки, че смъртта на работника не погасява правото му на годишен отпуск.\n\r\nСпоред топ магистратите на ЕС “наследниците на починалия могат да искат финансово обезщетение за неизползвания от него платен годишен отпуск”, като задължението на работодателя важи както за обществения, така и за частния сектор.\n\r\nВ мотивите за решението Съдът на ЕС приема, че “смъртта на работника неизбежно води до невъзможност той да ползва времето за почивка и отдих, свързано с правото на платен годишен отпуск, на което е имал\r\nправо”.\n                    \n                    \n                \r\nДължимата финансова компенсация има строго имуществен характер и поради това може да се смята за част от наследството на покойника. Неговото неизползване не може да бъде изключено от имуществото с обратна сила поради кончината на работника.\n\r\nВисшият съд на ЕС се произнесе по дело на две германски вдовици, на които такова обезщетение е било отказано, но решението им е задължително за всички европейски съдилища, към които се обърнат ищци с подобни жалби.\n\r\nМагистратите посочват, че ако националното законодателство на съответната европейска държава не предвижда такова наследяване, то ищците трябва да поискат да се приложи директно правото на ЕС. Правото на платен отпуск и на парично обезщетение, когато той не е използван при прекратяване на трудовото правоотношение, са гарантирани от Хартата на основните права на ЕС.\n\r\nПо друго дело, свързано с трудовото право, Европейският съд отсъди, че при прекратяване или приключване на договор работникът не губи автоматично правото си на отпуск и на дължимото обезщетение за невзетите дни.\r\nАко обаче работодателят докаже, че работникът съзнателно и като е бил напълно наясно с последиците не е взел платения си годишен отпуск, това право се губи при прекъсване на правоотношението. Преценявайки наемния работник като слабата страна, магистратите препоръчват на европейските съдилища да изискват при гледане на такива спорове работодателят да докаже, че е информирал работника за последствията от отказ да излезе в отпуск и че му е предоставил реална възможност да се възползва от правото си на почивка.\r\nВ случай че работникът не е пожелал да взема отпуск, за да увеличи възнаграждението си обаче, той остава без финансово обезщетение при приключване или прекратяване на договора.", "date": "2018.11.06", "title": "Евросъдът: Обезщетението за отпуск се наследява!"}
{"url": "https://www.dnes.bg/zvezdi/2018/11/06/a-ap-rocky-shokira-fenovete-s-dryzka-viziia.392779", "text": "Преди няколко дни звездите се надпреварваха коя ще представи по-зашеметяваща визия по време на LACMA арт и филмовата гала в Лос Анджелис. \r\nИзмежду Ким Кардашян Уест, Салма Хайек, Лана Дел Рей и Кортни Лав се открои... A$AP Rocky!\r\n \r\nИзпълнителят се появи във визия, в която абсолютно никой друг мъж вероятно не би се осмелил.\r\n \r\nРапърът се появи от глава до пети в Gucci, а визията беше поравно неочаквана и мегазашеметяваща.\r\n \r\nНесъмнено, най-голямо внимание привлече шалът на главата на певецът. Черните панталони и връхни дрехи останаха абсолютно в сянката на дръзкия сатенен шал с флорални мотиви, който той постави драматично около главата си, подобно на старлетки като София Лорен и Одри Хепбърн, например.\r\n \r\nРазбира се, огромните масивни слънчеви очила не бяха забравени и допълниха меко казано модната визия на A$AP Rocky.\r\n \r\nИ след това, не можем да кажем нищо, освен – евала, A$AP Rocky, че не ти пука от нищо и никакви предразсъдъци не са в състояние да те бутнат!\r\n \r\n\r\n ", "date": "2018.11.06", "title": "A$AP Rocky шокира феновете с дръзка визия "}
{"url": "https://www.dnes.bg/stranata/2018/11/06/policiiata-v-dobrich-izdirva-59-godishniia-rumen-raichev.392777", "text": "Областната дирекция на МВР в Добрич издирва 59-годишен мъж, който е в неизвестност, съобщават от полицията.\r\nРумен Йорданов Райчев е напуснал дома си на 31 октомври и оттогава няма връзка с него. Мъжът се издирва по молба на близките му.\r\nИздирваният е висок около 168 сантиметра, със слабо телосложение, има кафяви очи. Райчев се придвижва с личния си автомобил \"Фолксваген\", модел \"Голф 3\", с регистрация ТХ1070МХ, посочват от полицията.\r\nОт областната дирекция на МВР апелират към гражданите, които имат информация къде може да бъде открит издирваният мъж, да сигнализират на телефон 112 или в най-близкото полицейско управление.", "date": "2018.11.06", "title": "Полицията в Добрич издирва 59-годишния Румен Райчев"}
{"url": "https://www.dnes.bg/notifikacii/2018/11/06/asteroidyt-oumuama-sonda-pratena-ni-ot-izvynzemni.392757", "text": "На 19 октомври 2017 година, астрономът Роб Верик от Хавайския университет разглежда снимки, направени от месния телескоп Pan-STARRIS-1, когато нещо привлича вниманието му. Бързата му реакция допринася за едно от най-големите открития в Космоса – Оумуама. \r\nАстероидът е широк почти 400 метра и е 10 пъти по-дълъг. Формата му е като на молив и се движи през Слънчевата система с много голяма скорост от 157 715 км/ч. Най-интересното обаче е, че Оумуама е първият ни посетител от външна галактика и обърква до толкова учените, че и до днес се води спорът – огромен камък ли е това или извънземен кораб? \r\nНа хавайски името му означава \"пратеник отдалеч, който пристига първи\". Астрономите го наблюдават около 30 дни, но отговорите, които получават за произхода на Оумуама са минимални.\r\n                \n                Той изминава 87 км. в секунда, докато астероидите в Слънчевата система са значително по-бавни. Те се движат с 19 км. в секунда. А възрастта му никак не е малка – според учените, той обикаля космоса от милиарди години.\r\nТова означава, че не мога да определят кое е родното място на натрапника от друга галактика, тъй като преди толкова много време звездите са били подредени по различен начин. \r\nАстрономите знаят, че е навлязъл в Слънчевата система от посоката на съзвездието \"Лира\", а през януари тази година с бясна скорост се е отправил към съзвездието \"Пегас\" и е напуснал пределите на нашата галактика без изгледи да се завърне.\r\nСпоред тях той има има тъмно-червеникав цвят, но не знаят какъв е химическият му състав. Само предположение е, че заради дългото си пътуване през Космоса е покрит с дебел слой прах и лед. Странно е и движението му – той се върти като \"акробат, който прави салта\" или по-скоро като повреден космически кораб. \r\nНяма как мистерията, която обгражда Оумуама, да не създаде конспиративни теории. В края на миналата година излязоха множество изследвания, които имаха за цел да докажат, че посетителят от друга галактика не е извънземен кораб. Но днес, група астрономи са на друго мнение. \r\nСамюел Биали и Ейбрахам Лоеб от Университетът \"Харвард\" са достигнали до извода, че Оумуама е сонда, изпратена от чужда цивилизация, която се захранва със слънчева светлина и търсела проби от други галактики. Или пък умишлено е изстреляна точно към родната ни планета? \r\nТе не изключват и възможността обектът да е само отломка, например светлоотразител от разпаднал се извънземен кораб.  \r\nНа Земята, учените от години се опитват да изобретят подобна машина, която има продълговата форма и се задвижва от светлината на Слънцето, но не оспорват, че някой, някъде там, е успял да ги изпревари в строежа.", "date": "2018.11.06", "title": "Астероидът Оумуама – сонда, пратена ни от извънземни? "}
{"url": "https://www.dnes.bg/eu/2018/11/06/ustoichivi-na-lekarstva-bakterii-ubili-33-hil-evropeici.392782", "text": "Резистентните на лекарства бактерии са убили повече от 33 000 души в ЕС през 2015 г. според проучване, публикувано в списание \"The Lancet Infectious Diseases\". \n\r\nОт данни на Европейската мрежа за наблюдение на антибактериалната резистентност, събрани между 1 януари 2015 г. и 31 декември 2015 г., е оценено, че са причинени над 670 000 инфекции с резистентни на лекарства бактерии. Тези инфекции възлизат на около 33 110 смъртни случая. По-голямата част от смъртните случаи е настъпила при кърмачета и хора на възраст над 65 години. Най-засегнати са Италия и Гърция - общо 21.3% от всички случаи. Само Италия отчита повече от една трета от всички над 33 000 смъртни случая, причинени от супербактериите в ЕС през изследваната година. \n                    \n                    \n                \r\nСтраната ни също е била засегната като от около 5400 подобни случая са починали около 280 души през 2015 година.\r\nВ съобщение на Европейския център за  превенция и контрол на заболяванията пък се казва, че всъщност около 33 000 души умират всяка година заради инфекции с резистентни на  антибиотици бактерии и подобни случаи растат от 2007 година насам.\n\r\nТъй като консумацията на антибиотици се увеличава в световен мащаб, лекарите често са алармират за многобройни резистентни бактериални щамове.\n\r\nЕкип от учени в Австралия предупреди през септември за разпространението на бактерии, имунизирани срещу всички известни лекарства. Превъзходният, стафилококов епидермидис например, може да причини тежки инфекции и смърт.\n\r\nОт тези над 670 000 инфекции със супербактерии в Стария континент през 2015 г., близо две трети са настъпили в болнични заведения, където по принцип се чувстваме най-сигурни що се касае до нашето здраве.", "date": "2018.11.06", "title": "Устойчиви на лекарства бактерии убили 33 хил. европейци!"}
{"url": "https://www.dnes.bg/sofia/2018/11/06/cigansko-liato-a-toplofikaciia-reshi-puska-parnoto-v-sofiia.392758", "text": "Топлофикация София\" започва от утре, 7 ноември, поетапно пускане на отоплението в столицата. От дружеството отчитат, че нормативно определените за това метеорологични условия вече са налице, а именно три последователни дни със средноденонощна температура по-ниска от +12 градуса и прогноза за трайно застудяване. ОЩЕ ПО ТЕМАТА акви сметки ни очакват за парно след двойния скок? \"Топлофикация\" следи – 3 дни под 12°C и... парно риоритетно ще бъде пуснато парното в детските градини, учебните и здравните заведения. Следват жилищните сгради във всички райони, административните и стопанските сгради, отчитат от дружеството. От особена важност преди пускането на парното е клиентите да приключат всички ремонти по вътрешната отоплителна мрежа и да запълнят източените инсталации. В сградите, в които това условие не е изпълнено, няма да има техническата възможност парното да бъде пуснато. Необходимо е и вентилите на радиаторите да бъдат отворени на максимална степен, за да не се налага допълнително обезвъздушаване. Също така е важно електронните уреди за дялово разпределение да бъдат проверени. В случай, че дисплеят им е угаснал, абонатите трябва незабавно да потърсят съдействие от топлинния си счетоводител. \"Топлофикация София\" ЕАД дава възможност на клиентите, които желаят включване на отоплението в сградата на по-късен етап, да подадат заявление в обслужващия ги топлорайон заедно с подписано за целта решение от общото събрание на етажната собственост. За допълнителна информация във връзка с началото на отоплителния сезон и за всякакви въпроси гражданите могат да потърсят съдействие на телефона за обслужване на клиенти - 0 700 11 111. ", "date": "2018.11.06", "title": "Циганско лято, а... \"Топлофикация\" реши: Пуска парното в София!"}
{"url": "https://www.dnes.bg/stranata/2018/11/06/sali-pticata-koiato-iska-da-donese-proletta-s-malka-goliama-kauza.392748", "text": "\n\r\nПреди по-малко от седмица България отбеляза Деня на народните будители. Тъжната истина е, че обикновено се сещаме за силата на словото, мисълта и просвещението два пъти в годината – на празници, които почитаме от куртоазия, или пък заради социален натиск, но невинаги осъзнаваме какво всъщност означават.\r\nПочитаме онези, които са дали много, за да може ние днес да се наречем свободни и мислещи хора. Просветителите от миналото, които са осигурили нашето бъдеще. Рядко, обаче, сякаш си даваме сметка, че будители има и днес и те са навсякъде около нас, а сред тях има и много млади хора, които сякаш напук на стереотипа, напук на статуквото, правят всичко възможно да държат обществото будно.\r\n                    \n                    \n                Едно такова момче е 21-годишният Сали Светославов – студент от Варненския свободен университет, който решава да стартира една малка и наглед незначителна кампания, която обаче има огромно значение и много смисъл.\r\nПреди време Сали се натъква на стара къщичка за книги във варненския квартал \"Аспарухов\", която била направена от стар хладилник. Идеята била на НЧ \"Просвета 1927\". С години от читалището са сменяли многократно къщичките за книги, която често ставала жертва на вандалски прояви.\r\nТака Сали се вдъхновява и решава всяка седмица да ходи до импровизираната къщичка за книги и да се грижи тя винаги да е пълна. И така цяло лято. В началото книгите са били системно разграбвани, но постепенно отношението се променило.\r\n, сподели Сали пред Dnes.bg.\r\nИдеята му харесала много и вдъхновен от инициативата решава да предложи на ВСУ \"Черноризец Храбър\", като университет и център за образование и развитие да се поставят 10 къщички пред различни училища.\r\n, разказва още варненецът.\r\nВ началото много хора не виждат никакъв смисъл в неговата кауза и не вярват, че къщичките за книги ще станат реалност. Сблъсква се с голям песимизъм, но въпреки това не се отказва. Среща подкрепа от местното читалище, а после и от Студентския съвет на своя университет, които решават да финансират кампанията. Напук на отрицателното отношение, достатъчно хора прегръщат идеята на младежа.\r\n споделя 21-годишният Сали.\r\nКъм момента тече усилена кампания за намиране на фирма, която да изкове новите къщички за книги, които да бъдат поставени в дворовете на учебните заведения до 24 май догодина. Чертежите и концепцията са напълно готови. Остава само изпълнението, а финалната права не изглежда толкова далеч, когато вярваш в своята кауза.\r\nВъпреки своите крехки 21 години, Сали ясно осъзнава важността на своята кауза. Ясно осъзнава, че будителите са сред нас, но скромно заявява, че той не е един от тях.\r\n, споделя Сали.\r\nИ той чете. Спомня си, че любовта му към литературата е пламнала от историческите книги. Едно лято прочел четирилогията на Стефан Цанев \"Български хроники\" и това го мотивирало да зарови себе си в страниците и хилядите истории още повече.\r\nСали е поредният, един от многото, които напълно се противопоставят на статуквото. Напълно опровергават стереотипа за младите - че са апатични към заобикалящата ги среда, че са необразовани, неграмотни, нелюбознателни, невъзпитани, неспособни. Че младите са част от бъдеще, в което възрастните не биха искали да живеят. Защото изглежда мрачно, неперспективно, неугледно, неприветливо. Защото \"заради такива млади няма да има бъдеще\". И това се повтаря като черна станция.\r\n\r\n", "date": "2018.11.06", "title": "Сали – птицата, която иска да донесе пролетта с малка голяма кауза"}
{"url": "https://www.dnes.bg/obshtestvo/2018/11/06/helpbook-izostaveni-koli-schupeni-kofi-za-bokluk.392770", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПрез изминалите дни отново получихме сигнали чрез платформата за проблеми, свързани със сметосъбиращите контейнери, но и не само.\n\r\nПървият се отнася за квартал \"Манастирски ливади\", в който е описано как повече от месеци едни от малкото са напълно разбити, без капаци и хвърлянето на боклук в тях е почти невъзможно.\r\n\"Съседите изхвърлят строителните си отпадъци извън тях и иначе чистата ни улица вече прилича на кофа за смет. Общината не реагира, а в района непрекъснато се разхождат майки с колички и малки деца. Настоявам кофите да бъдат подмнени, за да може кварталът да възвърне нормалния си вид.“\n                    \n                    \n                \r\nсе установява и в квартал \"Слатина\" на ул. \"Велчо Атанасов\" и ул. \"Погледец\". Самите кофи за боклук са така поставени, че блокират достъпа на придвижващите се хора по пешеходната алея и кръстовището. Видно от изпратената снимка е, че това не е единствената нередност в района. \n\r\nСигнал за почти  е регистриран отново в същата община и отново за същите улици. Боята на зебрата се нуждае от спешно освежаване. Реален е рискът за участниците в движението да не забележат остатъците от пътната маркировка, а това е възможна предпоставка за ПТП.\n\r\nПреминаваме към темата за из страната. Днешният сигнал за пореден път касае квартал \"Младост\" в столицата. \"Пред блок 365 и 366 на места за паркиране от години се намират няколко изоставени автомобила, които никой не премахва. Някои от тях не са помествани с години - доказателство за това са порасналите около тях растения.“ От изпратените снимки личи, че многобройни и различни по марка и цвят автомобили, пребивават там от години.\n\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в HelpBook!\n\r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.11.06", "title": "HelpBook: Изоставени коли, счупени кофи за боклук"}
{"url": "https://www.dnes.bg/eu/2018/11/06/shofior-na-avtobus-v-solun-slizaite-ot-tuka-bejanci.392736", "text": "Шофьор на градски автобус в Солун е разследван за расизъм. Той не пожелал да превози малолетни бежанци, съобщава БНР. \n\r\nШофьорът принудил трима малолетни незабавно да слязат от автобуса, защото били мигранти. Останалите пътници реагирали остро на поведението на шофьора, но той отказал да продължи по курса си.\r\nСлучаят изнесе неправителствената организация \"Арсис\", която се занимава със закрила на деца в рисково положение.\r\nПътниците от автобуса също дали показания за поведението на шофьора и настояват да бъде съден.\r\nРъководството на Държавни превози - Солун се извини за инцидента и съобщи, че се води разследване по случая.\r\nМеждувременно расте напрежението в Солун от пристигащите ежедневно стотици мигранти, които преминават през сухопътната граница с Турция.\r\n                    \n                    \n                Властите полагат максимални усилия да ги настанят в приемни центрове, но местата са ограничени. Често мигрантите се самонастаняват в паркове и на обществени места, което буди недоволството на жителите.\r\nПовечето гърци обаче оказват доброволна помощ на бежанците с храна и дрехи. Единични са случаите и на реакция на родители, които не пускат децата си на училище, ако в същата сграда учат и деца на бежанци.", "date": "2018.11.06", "title": "Шофьор на автобус в Солун: Слизайте от тука, бежанци! "}
{"url": "https://www.dnes.bg/temida/2018/11/06/bachkovo-kasichka-po-praznicite-2-lv-na-chas-za-kola.392753", "text": "Община Асеновград и местен бизнесмен съдят Бачковския манастир за собствеността на 2,116 декара имот. Земята се намира под манастира, в непосредствена близост до пътя от Асеновград в посока Смолян. В момента по-голямата част от имота се използва за паркинг, като цената е 2 лева на час за автомобил.\r\nГрубата сметка сочи, че през уикендите и по време на големи християнски празници паркингът е претъпкан, а печалбата може да надмине и 5 000 лева за ден. Парите събира фирмата на местен бизнесмен, пише \"Монитор\".\r\nПрез юли 2016-а делото, образувано от фирмата на местния бизнесмен и от Община Асеновград срещу обителта завършва с решение на Районния съд в Асеновград, че Бачковският манастир не е собственик на 2,116 дка. имот, в по-голямата си част направен на паркинг. При обжалването в Окръжния съд в Пловдив ситуацията се преобърнала на 180 градуса.\r\n                    \n                    \n                Въззивната инстанция обезсилила решението на първоинстанционния съд, разказва отец Самуил. Със свое определение на 25 септември 2018г. от ВКС не допускат касационно обжалване в обжалваната от община Асеновград част. И до ден днешен обителта няма право да стопанисва имота, който се ползва от местния бизнесмен.\r\nПред съда той твърдял, че има специално право на ползване, дадено му от Агенция пътна инфраструктура (АПИ) на 3 май 2011 г. По време на същото дело позицията на Бачковския манастир била, че собствеността върху имота с площ 2,116 дка., е тяхна на основание давностно владение с начален срок 1083 г., когато е бил основан манастирът.\r\n\"Като граници спорният имот с площ 2,116 дка се появява през 2004 г., когато е изготвена първата за страната кадастрална карта. В редица дела пред Административен съд Пловдив, образувани по жалби на фирмата на местния бизнесмен и Община Асеновград срещу заповеди на началника на СГКК по повод издадени скици за същия имот, Бачковският манастир се е легитимирал, като собственик на имота, с нотариален акт от 1932г., където пише \"местност Клувията\". В местността \"Клувията\" категорично попада и този имот\", уточни адвокатът на Бачковския манастир Георги Пейчинов.\r\nПроверка в Областната администрация в Пловдив установява, че те нямат информация дали някому е давано специално право на ползване на пътища.\r\n\"Бизнесменът и пред наши служители е твърдял, че има договор с Областно пътно управление. Нямаме информация да му е давано специално право на ползване. Поне колегите не можаха да намерят документи\", съобщава Николай Аджеларов, директор Дирекция \"Административен контрол, регионално развитие и държавна собственост\" в областна администрация Пловдив.\r\nЗа имота има издадена скица от месец май 2018 г., в която като собственик се сочи Бачковска света обител и че няма данни за носители на други вещни права. Има, обаче издадена скица от месец август 2018 г., в която се сочи, че фирмата на местния бизнесмен е собственик на идеална част 170 кв.м. от правото на собственост, а за Бачковска света обител - че няма данни за идеалните части и липсва информация.\r\n\"Действително, че тези хора нямат страх от Бога\", заключи игуменът архимандрит Самуил.\r\nПо думите му, ако обителта влезе във владение на имота/паркинг, ще намали цената на паркиране до 1 лев на ден за автомобил.", "date": "2018.11.06", "title": "Бачково – касичка по празниците! 2 лв. на час за кола"}
{"url": "https://www.dnes.bg/science/2018/11/06/mrysniiat-vyzduh-uvelichava-shansa-za-autizym.392737", "text": "Изследователи от университет \"Монаш\" в Шанхай съобщават, че децата, изложени на фини прахови частици от външно замърсяване, имат повишен риск от развитие на аутизъм с до 78%, пише Neurosciencenews.\r\nФините прахови частици са отговорни и за широк спектър белодробни заболявания. Годишно, заради такива проблеми, в България умират повече от 18 000 души, а в световен мащаб жертвите на мръсния въздух са около 7 милиона.\r\nМикроскопичните частици от отработените газове на колите, съдържащи олово, манган, живак и метиленов хлорид засягат мозъчните функции и развитието на детето и могат да доведат до сериозни последствия и хронични заболявания при по-малките.\n\r\n\"Факторите на околната среда все повече се признават в допълнение към генетичните и другите фактори, свързани с развиването на аутистичния спектър\", казва доц. Гуо от Университета по здравеопазване и превантивна медицина \"Монаш\".\n                    \n                    \n                \r\nПо думите на доц. Гуо, дори излагането на много малки количества фини прахови частици е свързано с преждевременно раждане, забавено обучение и редица сериозни нездравословни състояния, включително сърдечни заболявания. При майки, които са били изложени по време на бременността си на замърсяване на въздуха, има и засилен риск от раждане на деца с аутизъм.\r\nКакво се случва с децата в София и тяхното здраве вследствие на превишените норми на фини прахови частици във въздуха?\n\r\nПрез миналата зима замърсяването на въздуха в София с фини прахови частици достигна нива до 6 пъти над нормите. В първата половина на 2017 г. България бе осъдена от Съдът на ЕС за това, че е виновна за системно и постоянно превишаване на дневните и годишните норми на замърсяване на въздуха с фини прахови частици (ФПЧ10) на територията на цялата страна. Тогава беше констатирано, че българските власти са закъснели с предприемането на мерки за подобряването на въздуха във възможно най-кратък срок. \n\r\nОсъдителното решение на Европейския съд само констатира нарушението без да налага санкции на страната ни. През тази и миналата година от Столичната община, както и други български общини, бяха предприети редица мерки за справяне с този проблем - по-екологичен градски транспорт, насърчаването на използването му, изграждане на велоалеи, въвеждането на норми за битовото отопление, енергийна ефективност на сградите и др. Резултатът от тези предстои да наблюдаваме през тази зима.\r\nРедица изследователи съветват, а местната власт насърчава хората да се ориентират към използване на велосипеди или други превозни средства, които не замърсяват въздуха и така да гарантират по-доброто здраве както на себе си, така и на своите деца.\r\nСтатистиката показва, че със 118 смъртни случая на 100 000 души, България се нарежда сред първенците в света по смъртност заради мръсния въздух. Като следствие от превишените норми на замърсения въздух се отчита силно увреждане на т. нар. \"мазолесто тяло\" - проводникът на нервните окончания между лявото и дясното полукълбо на мозъка. Това от своя страна причинява на индивите сериозни конгитивни, социални и поведенчески разстройства, напълно съвпадащи с основните симптоми, характерни за аутизма и шизофренията. Какви ще са последствията за растящите в момента деца в райони с превишени норми на фините прахови частици, ако ситуацията не се промени, предстои да разберем в следващите години.", "date": "2018.11.06", "title": "Мръсният въздух увеличава шанса за аутизъм"}
{"url": "https://www.dnes.bg/obshtestvo/2018/11/06/piianiiat-shofior-u-nas-sravnitelno-mlad-no-opiten-zad-volana.392754", "text": "Все още българи сядат зад волана след употреба на алкохол, преценявайки, че консумираното количество е в рамките на допустимото, сочат резултатите от национално проучване, част от кампанията \"Алкохолът е лош шофьор\".\r\nБлизо 95% от българите не смятат за допустимо шофирането след употреба на алкохол, но въпреки това цели 59% от хората, които са отговорили така, признават, че са шофирали след консумация на алкохол.\r\nДанните от проучването сочат, че като цяло жените са по-отговорни и по-малко склонни да рискуват да се качат зад волана, ако са употребили алкохол. Същото важи и за по-възрастните хора.\r\nНай-склонни да седнат зад волана след консумация на алкохол за опитни, но сравнително млади шофьори. Важно да се отбележи е, че по-неопитните и млади шофьори (с книжка от по-малко от 2 години) проявяват значително по-малка склонност да шофират след употреба на алкохол в сравнение с другите групи - 70% спрямо 51%.\r\n                    \n                    \n                Над една трета от всички отговорили в проучването на \"Каменица\" АД споделят, че шофьорите не карат пили най-вече поради страх за живота им или този на околните. Сравнително висок е обаче и процентът на хора (15%), които приемат, че нищо не може да окаже влияние на шофьорите да не карат пили. Положителна тенденция е, че спрямо миналата година, делът на тези хора е намалял с 8%.\r\nИнтересен факт е, че над 68% от всички участвали не приемат за безопасно шофирането на следващия ден след вечер на консумация на алкохол.\r\nДругата група хора (41.5%) посочват като най-честа причина да го приемат за безопасно това, че количеството алкохол е в рамките на допустимото.\r\nДанните от проучването сочат още, че около 90% от всички респонденти не биха се качили при шофьор, който е пил.\r\nБлизо 60% от запитаните дори смятат, че трябва да има наказание и за пътниците в кола, управлявана от шофьор, консумирал алкохол.\r\nПродължава обаче да съществува убеждението, че опитите да бъде спрян човек, който е употребил алкохол, не са успешни почти никога - 43% от всички отговорили смятат така. Според тях обаче, ролята на пътниците може да бъде увеличена, ако се наблегне повече на евентуалните последици след шофиране в нетрезво състояние.", "date": "2018.11.06", "title": "Пияният шофьор у нас: Сравнително млад, но опитен зад волана"}
{"url": "https://www.dnes.bg/politika/2018/11/06/ns-prie-na-pyrvo-chetene-i-biudjeta-na-doo.392786", "text": "Парламентът гласува на първо четене Закона за бюджета на Държавното обществено осигуряване /ДОО/ за 2019 г. със 112 гласа \"за\". Депутатите от БСП и ДПС очаквано скочиха срещу разчетите на управляващите за пенсии и заплати.\n\r\nОт левицата настояват, че бюджетът на ДОО не решава основните проблеми на българите като демографската криза, неравенството и бедността. Социалистите настояха максималният осигурителен доход да се увеличи по-драстично, а не само от 2600 на 3000 лева. \n\r\n\"Максималният осигурителен доход трябва да бъде увеличен много повече. Отново бедните ще дават повече от богатите. Запазва се и обезщетението от 380 лева за втората година от майчинството, което е крайно недостатъчно. Как стимулираме раждаемостта? Трябва обезщетението да бъде обвързано с минималната работна заплата\", скочи соцдепутатката Надя Клисурска.\n                    \n                    \n                \r\nОт ДПС пък искат максималният осигурителен доход да се запази 2600 лева. Те скочиха и срещу това, че таванът на пенсиите не е отпаднал, а само е увеличен от 910 лева на 1200 лева.\n\r\n\"С какъв мотив вдигате максималния осигурителен доход. От ДПС ще предложим той да остане 2600 лева. Кого наказваме? Тези, които са високо образовани!\", настоя Хасан Адемов.\n\r\nСветлана Ангелова от ГЕРБ пък настоя, че предвиденото увеличение на пенсиите с 5,7% е най-голямото през последните години и припомни, че когато БСП са управлявали ръстът на пенсиите е бил по-малък.\n\r\n\"Популизмът е ваша запазена марка. Увеличението на пенсиите ще бъде с 5,7%, което е най-голямото увеличение. А вие като управлявахте, увеличихте пенсиите с 3 лева и няколко стотинки\", отсече тя.\n\r\nС проекта за закона за бюджета на ДОО се предвижда увеличение на всички пенсии с 5,7% от 1 юли.\n\r\nОт същата дата минималният размер на пенсията за осигурителен стаж и възраст ще се повиши на 219,43 лв. \n\r\nМаксималният размер на получаваните една или повече пенсии пък се увеличава от 910 лв. на 1200 лв. \n\r\nПрез 2019 г. за изплащане на пенсии са предвидени 9 988,2 млн. лв. - с 533,8 млн. лв. повече в сравнение с очакваните разходи през настоящата година.\n\r\nПроцентът за всяка година осигурителен стаж в пенсионната формула ще се увеличи от 1,169 на 1,2.\n\r\nС проекта максималният осигурителен доход скача от 2600 лв. на 3000 лв. Повишава се и минималният осигурителен доход за самоосигуряващите се лица от 510 лв. на 560 лв., както и за земеделските стопани и тютюнопроизводители от 350 лв. на 560 лв.\n\r\nЗапазват се минималният дневен размер на обезщетението за безработица на 9 лева и максималният дневен размер - 74,29 лв.\n\r\nЗапазва се и размерът на обезщетението за отглеждане на дете от една до двегодишна възраст - 380 лв.\r\n ", "date": "2018.11.06", "title": "НС прие на първо четене и бюджета на ДОО"}
{"url": "https://www.dnes.bg/notifikacii/2018/11/06/baba-i-vnuche-praviat-dozi-prodavat-narkotici.392740", "text": "77-годишна жена е обвинена за участие в организирана престъпна група за разпространение на наркотици в столичния жк \"Люлин\". Пенсионерката е задържана за постоянно в ареста, реши спецсъдът.\r\nНай-тежката мярка за неотклонение е наложена и на останалите трима от групата, включително на внука на възрастната жена, който ръководел престъпната група.\r\nОт всичките участници в групата само тя не е осъждана. Внукът й е в изпитателен срок на предходно условно осъждане за разпространение на наркотици.\r\nСпоред данните по делото, когато той отсъствал, бабата разфасовала  кокаин и марихуана на дози и го продавала в дома си на клиенти след  уговорка по телефона.\r\nУчастниците в групата са задържани на 1 ноември 2018 г. при операция на ГДБОП и Специализираната прокуратура. У всеки от тях са намерени и иззети различни количества наркотици.\r\n                \n                Малко преди разследващите да влязат в жилището на възрастната жена, тя изхвърлила през прозореца плик с близо четвърт килограм марихуана, опитала да се освободи от друго количество в тоалетната чиния.", "date": "2018.11.06", "title": "Баба и внуче – правят дози, продават наркотици..."}
{"url": "https://www.dnes.bg/sofia/2018/11/06/ninova-shte-objalva-reshenieto-na-syda-za-g-ja-lyja.392766", "text": "Корнелия Нинова ще обжалва решението на Софийския градски съд, който отхвърли исковете на Корнелия Нинова и Бойко Борисов един срещу друг. \n\r\nЧервената шефка заведе дело срещу премиера заради определението му за нея \"Госпожа Лъжа\", както и заради твърденията, че е била активист на СДС. Борисов пък се засегна от казаното от Нинова по негов адрес, че \"Крадецът вика: \"Дръжте крадеца\". Днес стана ясно, че съдът е отхвърлил и двата иска.\n\r\nКорнелия Нинова каза, че в съдебното решение обвиненията, че е била член на СДС са определени като неистинни и няма данни \"ищцата Корнелия Нинова действително някога да е била член на СДС\". За \"г-жа Лъжа\" заключението на съда било, че това обвинение е \"безлично и безадресно и се касае за жена политик, но не и за Корнелия Нинова\".\n                    \n                    \n                \r\n\"На основание на тези мотиви на съда ще обжалвам решението, защото заключението е, че и двете неща – неистинните твърдения, че съм била в СДС и безадресното \"Г-жа Лъжа\", не би трябвало да са ми причинили обида или притеснения. Но при такива ясни мотиви нямам друг избор, освен да обжалвам това решение на втора инстанция\", закани се червената шефка.\n\r\nТя обясни, че искът на Борисов също е отхвърлен, тъй като изказването на Нинова е българска поговорка.\n\r\n\"Според съда \"Крадецът вика: \"Дръжте крадеца\" е цитиране на българска поговорка и не е моя обида към него\", добави Нинова.\n\r\nСоцлидерката уточни и че сумата от 1680 лв. , която Борисов трябва да й плати като разноски по делото, тя ще дари на дете с увреждане.\n\r\nКорнелия Нинова настоя и че нерегистрирането на БСП в пленарната зала ще продължи. Тя обаче уточни, че за дните, в които соцдепутатите не са на работа, не получават заплати.\n\r\n\"Парите не ни интересуват. Така или иначе сме казали, че когато отсъстваме, не искаме заплати и не ги получаваме - вече 2 месеца\", обясни Корнелия Нинова.", "date": "2018.11.06", "title": "Нинова ще обжалва решението на съда за \"Г-жа Лъжа\""}
{"url": "https://www.dnes.bg/stranata/2018/11/06/styrchashta-metalna-shina-reje-gumi-na-hainboaz.392756", "text": "Метална шина стърчи над асфалтовото покритие и вече е спукала гумите на две коли в прохода Хаинбоаз. \r\nТя се намира на моста преди Вонеща вода и към момента заплашва всички преминаващи автомобили, обявиха от ОДМВР - Велико Търново.\n\n \r\nПроблемът е още от лятото, а ако не бъде отстранен шефката на Областно пътно управление във Велико Търново инж. Петя Каразахова може да бъде глобена с 5000 лв.\r\nСигналът е бил подаден от собственик на вила във Вонеща вода, който се свързал с полицията. Мигновено е уведомено и Областно пътно управление.\r\n\"От ОПУ ни увериха, че са предприети мерки за подновяване на маркировките в Хаинбоаз и запълване на дупки. Издадени са общо три разпореждания до началника на ОПУ за обезопасяване на участъци. Те трябва да се изпълнят в едномесечен срок. Срокът за отстраняване на металната шина изтича всеки момент. Ще бъде извършена проверка и ако предписанията не са изпълнени, ще бъде наложена глоба\", обясни пред \"\" комисар Стефан Николов.\r\n                    \n                    \n                По заповед на шефа на областната полицейска дирекция старши комисар Димитър Машов са обходени всички пътища в областта. \r\nСлед огледите са изпратени общо 566 писма до стопаните на пътищата за отстраняване на констатирани нарушения. Преди дни беше сформирана и работна група с представители от полицията, Областна администрация и ОПУ.\r\nДруг критичен участък в областта е кръстовището до Горна Студена на пътя Плевен-Русе. Там през септември загинаха четиримата футболисти от Павликени.\r\n\"Предприети са спешни мерки за подмяна на знаците. Ще има знак на жълт фон, указващ, че районът е с концентрация на ПТП и ще бъде положена оптична маркировка\", обясни старши комисар Машов.", "date": "2018.11.06", "title": "Стърчаща метална шина реже гуми на Хаинбоаз "}
{"url": "https://www.dnes.bg/rock/2018/11/06/uriah-heep-shte-otbelejat-polovin-vek-v-sofiia.392725", "text": "Легендарната английска група Uriah Heep пристига за концерт в София на 6 февруари в зала \"Универсиада\", който ще бъде част от европейското им турне, съобщават организаторите от BGTSC. \r\nС него те ще отбележат 50 години на сцена. През септември музикантите извадиха своя 25-ти албум \"Living The Dream\". \r\nОт създаването на бандата през 1969 г. досега те са над 45 млн. албума по света и са изнесли концерти в над 60 държави. В САЩ са били подгрявани от банди като Kiss, ZZ Top, Foreigner и др.\r\nПрез 1987 г. пък стават първата западна група с концерт в СССР. На Олимпийския стадион в Москва се събират над 180 000 фенове.\r\nБилетите вече са в продажба онлайн и в мрежата на Eventim. \r\nДо 11 ноември, включително, цената на билетите ще е 40 лева. След това и до деня на концерта - 45 лв. При останали билети в деня на шоуто те ще се продават за 50 лв.", "date": "2018.11.06", "title": "Uriah Heep ще отбележат половин век в София"}
{"url": "https://www.dnes.bg/sofia/2018/11/06/zali-za-sybitiia-a-ne-spa-v-baniata-teatyr-na-absurda.392705", "text": "Социалистите в местния парламент в София скочиха срещу проекта за разширяването на Регионалния музей на София, който е в сградата на Централната баня, със зали за събития.\n\r\n\"Да имаш създадена инфраструктура за минерална баня и да направиш в басейните й \"зали за събития\" е театър на абсурда!\", скочиха те в позиция до медиите.\r\nПредложението на Столичната община да кандидатства с проект за адаптация на останалата част от Централната минерална баня за Музей \"Българският ХХ век\" идва от зам.-кмета по културата Тодор Чобанов.\r\nПреустройството ще ангажира около 7000 кв. м. от северната част на банята.\r\n                    \n                    \n                Само преди година обаче СОС гласува Програма за развитие на минералните извори, внесена от главния архитект Здравко Здравков, според която в северното крило на Централната минерална баня ще бъде изграден модерен СПА център, припомнят от левицата. \r\nСега се оказва, че емблематичната за столицата Централна минерална баня ще бъде превърната изцяло в музей.\r\nМъжкият и женският басейн ще станат \"зали за обществени мероприятия\" като цената на преустройствата е около 9 млн. лв. и около 50% от тях трябва да бъдат осигурени от общинския бюджет.\r\nОт БСП обаче са категорично против предложението на управляващите: \"Подобна идея, като тази да бъде преобразувана Централната минерална баня в музей, не трябва да бъде реализирана, без съгласието на столичани\".\r\nЗаради това те настояват да бъде проведено обществено допитване, за да  се чуе мнението на софиянци за тази идея на управляващите.\r\n\"Преди повече от 100 г. Столичната община, с помощта на талантливи архитекти и художници, е изградила Централната минерална баня като архитектурен шедьовър, дворец, достоен за животворната минерална вода. Като такъв той работи до 1986 г., след което започва разрухата... За да настъпи днешното време, в което ръководената от ГЕРБ Столична община да си присвои правото да отнеме завинаги на гражданите на София възможността да ползват по предназначение този \"Храм на здравето\", пише още в позицията на БСП.", "date": "2018.11.06", "title": "Зали за събития, а не СПА в банята – театър на абсурда! "}
{"url": "https://www.dnes.bg/notifikacii/2018/11/06/vnimanie-falshivi-meili-ot-imeto-na-nap-kradat-danni.392728", "text": "Националната агенция по приходите (НАП) отново предупреждава, че от нейно име се разпространяват фалшиви имейли, които целят да измамят потребителите. \r\nТе са написани на английски език като информират получателите им, че имат право на възстановяване на суми. \r\nПисмата приканват да се последва линк, за да се попълни формуляр за получаване на парите. \r\nОт НАП предупреждават, че това представлява класическа форма на \"фишинг\" атака, чрез която се цели опит за кражба на лична информация от интернет - потребителски имена за достъп, пароли, банкови сметки и други.\r\nТекстът на фалшивите електронни съобщения гласи:\r\n\"We are glad to inform you that you were entitled to a refund of 499 BGN.\r\nPlease fill out the form on our website to get your payment.\r\nImportant! Ensure that the bank account on page 2 of the bulletin (template 2001) that you have declared that you want to receive the overpayment is correctly filled in\".", "date": "2018.11.06", "title": "Внимание! Фалшиви мейли от името на НАП, крадат данни "}
{"url": "https://www.dnes.bg/stranata/2018/11/06/ne-moralnite-sydnici-oskverneni-grobove-ili-milostinia-za-bednite.392710", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПреди дни православните християни почетоха паметта на покойните си близки на Архангелова задушница. По традиция близките на починалите се събират, за да направят помен на загиналите и да им покажат, че не са забравени.\r\nТази година, обаче, обществото видя една друга страна на Архангеловата задушница. Страна, която много бързо и лесно поляризира мненията. Онлайн пространството беше взривено от видео, на което се вижда как напориста група роми с раници и чанти за секунди опосква храната, оставена върху паметните плочи.\r\nВидеото скандализира едни, а други подчертаха, че милостинята е предназначена именно за бедни и гладни.\n\r\n                    \n                    \n                Когато се говори за етнически конфликт, обаче, фитилът е къс и бомбата избухва бързо, а клечката кибрит драсва само при думата \"роми\".\r\n\"Не можах да разбера всички коментари, които говориха за кощунство. Тази храна ще бъде разграбена от кучета, котки и гарги, ако не бъде разграбена от деца\", коментира отец Рафаил пред .\r\nПо думите му на Задушница раздаваме храна в памет на покойника, но съществува и традиция да се оставя храна върху паметните плочи за бедните. Божият служител подчерта, че без съмнение българските гробища са разграден двор и се съгласи, че това не е начинът храната да бъде взета, но все пак е по-добре да бъде изядена.\r\n\"Това е грозно. Да крадеш от гробовете... Да се минава и опосква всичко е наистина е грозно. Показва разделението на обществото ни. Ако са толкова бедни, нека да я вземат, но не по този начин. Далеч съм от мисълта, че тази храна ще нахрани тези деца\", заяви столичният общински съветник Светослав Витков.\r\nЗа него няма съмнение, че родителите са виновни за поведението на децата, които стъпват върху гробовете.\r\n\"То така се започва - първо да взимаш оставена храна, после да си крадеш други неща\", отбеляза той и добави, че в тези дни на Задушница охраната трябва да бъде засилена.\r\nА по повод зачестилите случаи на ромска агресия срещу органите на властта, Виктов подчерта, че е недопустимо да се посяга организирано на полицаи, както и че това не трябва да се толерира.\r\n\"Православен българин с народна носия уби жената и детето си. Ние не сме общество. Трябва да се научим да живеем заедно\", каза още отец Рафаил.", "date": "2018.11.06", "title": "(Не)Моралните съдници: Осквернени гробове или милостиня за бедните?"}
{"url": "https://www.dnes.bg/pop/2018/11/06/ogyn-ot-grafa-indiia-otvyd-turisticheskiia-obraz.392717", "text": "\r\nВладимир Ампов-Графа представи новия си сингъл \"Огън\", който е по негови музика, текст и аранжимент.\r\nБезспорно проектът му ще привлече внимание и със своето видео, което бе заснето в далечна Индия, дестинация, която не е характерна за снимки на родните певци.\r\nГрафа и неговият екип са представили страната в близо 4-минутния клип не с най-големите й забележителности, а отвъд туристияеския й образ.\r\n\"Когато написах песента знаех, че тя заслужава по-специален клип. Посланията, които носи текстът на парчето ме отведоха мислено до места, където хората живеят семпло, но щастливо. Отдавна исках да посетя Индия и затова, когато Башмоушън и екипа на Монте се навиха да се включат в това предизвикателство, скочихме директно в организацията. Истината е, че каквото и да си представяш, каквото и да си чел, то е нищо в сравнение с това, до което се докосваш в тази необикновена страна.\r\n                    \n                    \n                Тя притежава магнетизъм и енергия, които те карат да се чувстваш щастлив. Там хората са усмихнати, научили са се да живеят с това, което имат и да правят всеки момент щастлив. Индийското ми пътешествие запали в мен пламък, който още гори и ме зарежда. Нямам търпение чрез \"Огън\" да предам енергията си на всички, които ще я чуят за първи път на живо на двамата ми поредни концерта на 27 и 28 ноември в Зала 1 на НДК\", разказа Графа.\r\nОрганизацията на снимки в страна като Индия е била неповторим опит – от издаването на визи, до това, което се случва на място.\r\nБлагодарение на \"Намасте България\" от музикалната компания се свързват с боливудския продуцент Рохит Кхайтан, който заедно с екипът си от Glamour Stuck Production се заемат с подготовка на локации, кастинг и цялостната логистика. Задачата е трудна, защото Графа и Башмоушън са решени да отидат до далечни села, да снимат обикновени хора и да разкрият Индия отвъд нейния туристически образ. Международния екип пътува над 5000 километра вътрешни полети, за да снима в Мумбай, Джайпур, синия град Джодпур и други.", "date": "2018.11.06", "title": "\"Огън\" от Графа: Индия, отвъд туристическия образ"}
{"url": "https://www.dnes.bg/stranata/2018/11/06/pochinaloto-15-dnevno-bebe-treto-zagubeno-za-semeistvoto.392703", "text": "15-дневното  бебе, което почина в Харманли, е било предадено на Спешна помощ на улицата, тъй като семейството трудно можело да обясни къде живее. Откарано е в болница в критично състояние и часове по- късно е починало.\r\nОказва се, че това не е първият случай на смърт на дете в семейството. Родителите на починалото дете загубили още 2 деца.\n\r\nПо данни на Социално подпомагане семейството има общо 12 деца. Реално обаче това може и да не е така. Преди 6 години стана известен случаят с починалото 5-месечно бебе Михаил в село Константиново, в същото семейство.\r\nТогава съседите разказаха, че семейството няма с какво да храни децата си, но и не прави достатъчно, за да има. Няколко години пък преди този случай умира 35-дневното им бебе от пневмония.\n\r\n                    \n                    \n                \"Няма какво да ядат. Не работят никъде. Бащата ходи да работи, днес ако изкара 20 лв., утре 30 лева. Предлагали сме му работа – не иска\", обясни кметът на Константиново Димитър Дончев.\r\nБлизките твърдяха, че знаят как да се грижат за децата си. Но според медиците причината за смъртта и тогава и сега е системно недохранване и инфекции.\r\nСлучаят повдигна отново и въпроса с личните лекари, които не достигат. Детето не е имало личен лекар. Според лекарската колегия обаче прегледи не са му оказвани от Спешна помощ.\r\n\"Не става дума за отказ от преглед, а става дума за отказ от поемане на дългосрочен ангажимент. Това е един системен проблем и той съвсем не е от сега. Отговорът е в организация, финансиране и възможност за навлизане на млади колеги в професията\", каза пред Нова тв д-р Николай Колев, председател на РКЛ – Хасково.\r\nПреди 6 години социалните отнеха останалите живи деца на семейството и ги дадоха на вуйна им. Днес ситуацията е същата.", "date": "2018.11.06", "title": "Починалото 15-дневно бебе – трето загубено за семейството"}
{"url": "https://www.dnes.bg/obshtestvo/2018/11/06/otbeliazaha-6-godini-ot-smyrtta-na-patriarh-maksim.392738", "text": "В Троянския манастир \"Успение Богородично\" бяха отбелязани шест години от кончината на българския патриарх и Софийски митрополит Максим. \n\r\nМитрополити, духовници и миряни се поклониха пред гроба на Негово светейшество, намиращ се в храма на манастира, зад чудотворната икона на Света Богородица Троеручица. Отслужена бе и заупокойна Света литургия и панихида, с участието на патриарх Неофит. \n\r\n\"Мир и покой за душата му и милост за нас и за светата ни църква, която Господ ни е дарил със всеотдаен и ревностен пастир, достоен монах и епископ, благ и мъдър архиерей, отдал целия си живот дълголетен на Бога и на нашия благочестив православен народ\", заяви патриарх Неофит. \n                    \n                    \n                \r\nТой добави, че в този ден, години след раздялата ни с патриарх Максим, отново си спомняме за благия старец, който с много любов, благост и твърдост повече от четири десетилетия премъдро направляваше църковния живот в условията на всевъзможни изпитания за вярата и за единството на светата ни църква, и който с архипастирското си дело завинаги е останал в църковната и народностната ни памет като образец за истински духовник и пример за подражание за всички нас.\n\r\nПатриарх Неофит припомни, че именно от Светата Троянска обител е започнал монашеският път на неговия предшественик - \"манастирът, който той истински обичаше и линееше за него до сетния си дъх, заради което го бе избрал и за постоянен свой земен дом\".\n\r\nПо думите на Пловдивския митрополит Николай, патриарх Максим трябва да го запомним със силната му вяра, непоклатимата християнска надежда и искрена любов към Бога и човеците, с достойно изпълнен архипастирски дълг на предстоятел на светата ни църква в много трудни времена на изпитания за вярата на нашия народ.\r\n ", "date": "2018.11.06", "title": "Отбелязаха 6 години от смъртта на патриарх Максим"}
{"url": "https://www.dnes.bg/sofia/2018/11/06/dete-v-bolnica-prebito-ot-uchitel-po-fizichesko.392742", "text": "11-годишно момче е в \"Пирогов\" със съмнения за комоцио след инцидент в столично училище, съобщиха от Центъра за спешна медицинска помощ в София.\r\nДетето се оплакало от световъртеж пред пристигналите на осмата минута лекари. Те установили и следи от удари по тялото му.\r\nМомчето заявило, че е било пребито от учителя си по физическо.\r\nДиректорът на училището отрича за насилие, но преподавателят не е в сградата, съобщи bTV.\r\nНа този етап няма повече подробности за обстоятелствата около инцидента.", "date": "2018.11.06", "title": "Дете в болница, пребито от учител по физическо?"}
{"url": "https://www.dnes.bg/knigi/2018/11/06/strasti-pytuvaniia-i-edna-jiteiska-ravosmetka-vie-ste-tuk-na-petyr-punchev.392715", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСтраници, изпълнени със страсти, пътувания и срещи, които не могат да бъдат забравени. Страници, които описват равносметката на един журналист. Петър Пунчев казва \"Вие сте тук\" със своята книга, в която авторът описва срещите и преживяванията си по време на своите пътувания. \n\r\nПетър Пунчев е познат на пубиката като дългогодишен радиоводещ, автор на програми, мениджър и орагнизатор.В нея, обаче, авторът решава да остави любовта си към радиото леко встрани и да се фокусира върху своите житейски преживявания. \n\r\n\"Вие сте тук\" е нещо, което виждаме в картите на големите градове. Заставате и там пише \"Вие сте тук\" и вие знаете откъде да тръгнете и къде да се върнете. И в книгата вложих именно този смисъл\", сподели пред  журналистът\n                    \n                    \n                \r\nЧрез собствената си биография и пътувания по света, авторът представя една панорама на културния, обществения и политическия живот.\r\n ", "date": "2018.11.06", "title": "Страсти, пътувания и една житейска равосметка: \"Вие сте тук\" на Петър Пунчев"}
{"url": "https://www.dnes.bg/snimka-na-denia/2018/11/06/toplo-i-slynchevo-i-prez-idnite-tri-dni-do-18-c.392739", "text": "През следващото денонощие времето ще се задържи почти без промяна. \n\r\nВ равнините ще бъде мъгливо или с ниска слоеста облачност и на отделни места в южните и източните райони ще преръми. \n\r\nНад планинските райони ще бъде предимно слънчево. Ще духа слаб вятър от изток-североизток,  от НИМХ. \n\r\nМинималните температури ще са предимно между 4 и 9 градуса, в отделни котловини - до около 0 градуса, максималните - между 13 и 18 градуса.\n\r\nНад Черноморието ще бъде с ниска облачност или мъгла и на места ще преръми. Ще духа слаб до умерен североизточен вятър. Максималните температури ще бъдат 14-16 градуса. Температурата на морската вода е 17 градуса. Вълнението на морето ще бъде 3 бала.\n                \n                \r\nНад планините ще бъде предимно слънчево. Ще продължи да духа слаб до умерен вятър от изток-югоизток. \n\r\nМаксималната температура на височина 1200 метра ще е около 12 градуса, на 2000 метра - около 6 градуса.\n\r\nВ четвъртък и петък в нощните часове и преди обяд в равнинната част от страната ще бъде с ниска облачност или мъгла, от които в отделни райони ще преръмява. \n\r\nВ следобедните часове облачността ще намалява, видимостта ще се подобрява. \n\r\nПовече слънце ще има в петък над Западна България. Вятърът ще е от изток, по Черноморието - и от североизток, предимно слаб, в нощните часове и рано сутрин ще стихва. \r\nМаксималните температури най-често ще са между 13 и 18 градуса, а преобладаващите минимални - между 2 и 7 градуса.", "date": "2018.11.06", "title": "Топло и слънчево и през идните три дни, до 18°C"}
{"url": "https://www.dnes.bg/world/2018/11/06/poroi-v-kuveit-blokira-dyrjavata.392734", "text": " \r\nВсички държавни институции в Кувейт днес не работят заради поройните дъждове, връхлетели емирството през изминалата нощ, предаде ТАСС.\r\n\"Прекратява се работата на всички министерства и държавни институции заради лошото време. Призоваваме гражданите да останат по домовете си\", заяви кувейтското външно министерство в Тwitter.\r\nПо данни на метеорологичната служба на Кувейт снощи в емирството са паднали 58 мм валежи, а скоростта на вятъра е достигала 30 м/с. \r\n                    \n                    \n                Стихията парализира автомобилното движение в редица райони и наводни жилищни сгради, но пострадали няма, пише БТА.\r\nСпоред държавната агенция КУНА заради лошото време днес ще остане затворена кувейтската борса. Главното управление на гражданската авиация обаче съобщи, че стихията не е повлияла на въздушния транспорт и няма отменени или закъснели полети.  ", "date": "2018.11.06", "title": "Порой в Кувейт блокира държавата "}
{"url": "https://www.dnes.bg/politika/2018/11/06/bsp-iska-reviziia-na-pytishta-nezavisima-ekspertiza.392714", "text": "Депутатите от левицата поискаха независима техническа експертиза на проблемните пътища в страната.\r\nСпоред Елена Йончев, ако няма от какво да се притеснява, правителството би трябвало да подкрепи искането на БСП.\r\nЧервените внесоха искане в АПИ  за независима техническа експертиза на автомагистралите \"Тракия\", \"Хемус\", \"Струма\" и \"Марица\", както и на Околовръстното на София и първокласния път Видин - Кула.\r\nОт БСП предлагат експертизата да се направи независима европейска лаборатория, за да бъдат резултатите реални и безпристрастни.\r\nЦелта на проверката е да се покаже дебелината на пластовете на пътищата, техният състав и да се сравни даденият участък с първоначалните планове.\r\n                    \n                    \n                \"Искаме да получим отговор краде ли се от българските магистрали, защото тяхното състояние е видимо за всеки от нас, без да се прави техническа експертиза. Много често след като бъдат направени пътищата, започва и техният ремонт\", коментира Йончева.\r\nСпоред нея доста хора смятат, че голям процент от обществените поръчки за магистрали, се връща към властта.\r\nТя смята, че независимата техническа експертиза не дискредитира българските строители, напротив – това било единственият начин професионалистите да бъдат защитени.\r\n\"Имаме прекрасни пътни строители, прекрасни инженери и те вероятно са принудени да правят компромиси, попадайки в определена среда, в която се дават обществените поръчки. Те са длъжни да правят компромиси, за да получат работа\", допълни още Йончева.", "date": "2018.11.06", "title": "БСП иска: Ревизия на пътища, независима експертиза "}
{"url": "https://www.dnes.bg/obshtestvo/2018/11/06/siderov-ubedeno-dialogyt-sred-patriotite-vyrvi.392745", "text": "Шефът на патриотите в парламента Волен Сидеров заяви, че диалогът в малката коалиция върви.\r\nСпоред него няма нужда да има \"притеснения в обществото\".\n\n\r\n\"Обединените патриоти\" проведоха заседание на групата в кабинета на вицепремиера Валери Симеонов в Министерския съвет.\r\nСидеров обясни пред журналисти, че то не е нищо специално, но обстановката в правителствената сграда била по-тържествена. \r\nТой обясни, че са разглеждали картини - творби на Никола Танев и Димитър Гюдженов, предаде .\r\nДнес патриотите уточняват последни подробности за  бюджета, който се гледа в парламента. \r\nСбирката е и за позатягане на  редиците заради кворума на парламента, след като БСП и ДПС бойкотират  заседанията.\r\n \r\n \r\n ", "date": "2018.11.06", "title": "Сидеров убедено: Диалогът сред патриотите върви!"}
{"url": "https://www.dnes.bg/sofia/2018/11/06/ucheni-umuvat-taksa-zadrystvane-i-krai-na-trafika-v-sofiia.392719", "text": "Една от мерките срещу големия трафик в столицата е въвеждане на такса \"задръстване\", която да регулира навлизането на автомобили в тежконатоварени пътни артерии.\r\nТова посочи Теодор Караколев по време на представянето на доклада \"Градоустройствена политика в София\" на Експертния клуб за икономика и политика.\r\nАвтори на доклада са Георги Вулджев и Теодор Караколев.\n\n\r\nПриходите от Синя и Зелена зона трябва отново да се използват за подобряване на обществения транспорт, смята Караколев.\r\n\"Повишаването на таксите от зоните носят ползи заради намаляване на натиска на трафика в центъра на столицата\", смята той.\r\n                    \n                    \n                Проблемите на градоустройството изискват по-децентрализиран подход, отбеляза на свой ред Георги Вулджев.\r\n\"Настоящата роля на общината от гледна точка на централно ниво трябва да се намали на по-ниско ниво\", настоя той.\r\nСпоред него отрицателните ефекти от регулаторната тежест на пазара на имоти са повече от положителните ефекти и водят до повишаване на цените.\r\n\"Позитиви от ограничаване на регулацията са създаване на повече имоти, по-ниски цени, повече работни места\", категоричен бе Вулджев.\r\nПо-високото строителство в столицата, според него, ще доведе до по-малко унищожаване на природа, по-ниски разходи за самата община за изграждане инфраструктура, по-малко ползване на автомобили с по-кратка дистанция.", "date": "2018.11.06", "title": "Учени умуват: Такса \"задръстване\" и край на трафика в София!"}
{"url": "https://www.dnes.bg/temida/2018/11/06/sydiat-kmeta-na-shabla-za-zloupotreba-s-evrosredstva.392747", "text": "Окръжната прокуратура в Добрич предаде на съд кмета на Шабла Мариян Жечев заради злоупотреба със средства от фондовете на Европейския съюз, съобщават от Апелативната прокуратура във Варна. \r\nДелото е насрочено за разглеждане на 6 декември тази година в Добричкия окръжен съд.\r\nПрез 2015 г. Жечев, в качеството си на кмет, е представил неверни сведения за изпълнени строителномонтажни работи по Програмата за развитие на селските райони пред Регионалната разплащателна агенция. \r\nПодсъдимият е представил като изпълнени дейности, които не били извършени от избраната фирма-изпълнител \"Шабла спорт 2015\".\r\nЦелта била да се получат средства в размер на 525 488 лева без ДДС. Към 21 декември 2015 г. вече са били отпуснати над 250 хил. лв. от заявените средства. \r\n                    \n                    \n                По проекта е трябвало да бъдат изградени стадион, помощно игрище, игрище за волейбол, баскетбол и тенис, водна площ за гребни спортове, паркинг, ограда, вертикална планировка, обслужваща сграда с трибуни, СОТ и пожароизвестителна система.\r\nНякои от вече платените дейности и към момента не са изградени. По делото срещу действащия и в момента кмет на община Шабла са назначени 2 експертизи, разпитани са десетки свидетели. \r\nПричинените имуществени вреди се изчисляват на близо 300 хил. лв., които не са възстановени, пресмятат от прокуратурата.", "date": "2018.11.06", "title": "Съдят кмета на Шабла за злоупотреба с евросредства"}
{"url": "https://www.dnes.bg/cars/2018/11/06/dvigatel-na-mig-23-kupe-na-bmw-3-sdelano-v-rossii.392713", "text": "\r\nРуският блогър-изобретател Игор Негода от Ростов на Дон се прочу преди време, след като създаде велосипед с реактивен двигател. Сега младежът отиде още по-далеч, като постави на старо BMW 3-Series газово-турбинен двигател от съветски изтребител МиГ-23.\r\nМоторът бил подарен на руснака, който го ремонтирал и го свързал със скоростната кутия на автомобила. Как е станало това, Негода обяснява в публикуваното видео. В него се вижда, че при тестовото пускане на машината, под капака излизат огромни пламъци, а звукът е като на излитащ самолет.\n                    \n                    \n                \r\nДвигателят е стартиран в гаража на изобретателя, който след това прави и пробно шофиране на колата. Тя е напълнена с 50- литра керосин, като тръгва без проблеми. Пътуването продължава десетина минути, през които BMW-то развива 50 км/ч. След което Негода и приятелите му решават да проверят какво е максималната скорост на колата.\r\nВ крайна сметка автомобилът развива 87 км/ч, като достига до 4-а предавка, а 5-а отказва да се включи. Тогава блогърът решава да дрифтира, което за малко не му струва живота. Салонът на колата се напълва с дим, а това принуждава Негода да избяга, преди да се е задушил.\r\nРуснакът и приятелите му обаче смятат, че са изпълнили целта си и се готвят да продадат колата на някое от големите изложения за подобни автомобили. Интерес към проекта вече проявиха няколко американски издания.\r\n", "date": "2018.11.06", "title": "Двигател на МиГ-23, купе на BMW 3: Сделано в России "}
{"url": "https://www.dnes.bg/rusia/2018/11/06/putin-iska-da-vyrne-strahovitoto-nazvanie-gru.392685", "text": "В редакционен коментар \"Ведомости\" анализира идеята на Владимир Путин да върне на руското военно разузнаване \"страховитото название ГРУ\". \"Не е ясно къде изчезна думата \"разузнавателно\", трябва да се възстанови името Главно разузнавателно управление\", каза президентът тези дни на прием по повод 100-годишния юбилей на агенцията и бе аплодиран от присъстващите.\n\r\nСпоред вестника преименуването е адресирано най-вече към Запада, който впрочем и без това продължава да нарича руската тайна служба GRU.\n\r\n\"Ведомости\" вижда в идеята на Путин намек, че \"са минали вече времената на сътрудничеството, на безименните управления с неясно предназначение\".\n                    \n                    \n                \r\n\"Връща се съкращението, което означава за Европа и САЩ страховита и зловеща структура, способна да наводнява със свои агенти военни и държавни учреждения, да разкрива важни военни и технически тайни, разполагаща с подразделения добре подготвени диверсанти, способни да разрушават тила\" на противника, се казва в материала.\n\r\nПреименуването е и \"явен знак за обикновените хора у нас, които изпитват носталгия по подвизите на Рихард Зорге, по героичните фронтови разузнавачи от Великата отечествена (война) и се радват на успехите на \"учтивите хора\" в Крим и Сирия\", пише руското издание. Според него Кремъл може би цели да внуши, че е способен да върне на руското военно разузнаване могъществото от съветско време, а на Русия - статута на велика сила.\n\r\n\"Голям въпрос е обаче доколко е възможно това с оглед скорошните шумни провали\" на бившето ГРУ, напомня \"Ведомости\" обвиненията на Запада срещу руското военно разузнаване в кибератаки по целия свят и в отравянето на двойния агент Сергей Скрипал в британския град Солсбъри.\n\r\nПреименуването е \"символичен жест, който сам по себе си не може да върне предишното влияние и уважение\" на руските военни разузнавачи, смята всекидневникът, цитиран от Би Би Си.\n\r\n\"Ведомости\" иронично предлага руската Федерална служба за сигурност също да си върне съветското име - \"страшното съкращение\" КГБ: това \"ще накара по-силно да треперят онези, които помнят времената на Студената война, и същевременно ще зарадва хората с носталгия по СССР\".\r\n \r\n/БТА/\r\n ", "date": "2018.11.06", "title": "Путин иска да върне страховитото название ГРУ"}
{"url": "https://www.dnes.bg/za-da-se-razbirame/2018/11/06/zashto-vse-oshte-ne-ste-otkrili-srodnata-si-dusha.392661", "text": "Всеки е имал своите любовни разочарования. Някои от тях вероятно са били дори истински бедствия. Трудно е да открием своята сродна душа в морето от неподходящи партньори. Въпреки искрата в началото, въпреки заблудата, че най-накрая сме попаднали на точния човек, всеки път нещата приключват по един и същи начин. Къде грешим? Защо все още търсим сродната си душа след толкова много опити?\r\n\r\nКогато се повтарят неуспех след неуспех, човек започва да губи търпение. Оглежда се в приятелите си, които имат щастливи връзки и се чувства изостанал и нещастен. Пита се колко още трябва да чака, за да открие точния човек. Колко още провали трябва да изтърпи, за да открие любовта.\r\n                    \n                    \n                Годините напредват и докато близките ви един по един стават родители, вие все още сте на началната права. Нормално е да започнете да проявявате нетърпение и да се впускате във всяка следваща любов с устрем и желание, с вяра, че това е истинската любов този път.\r\nИменно това ви пречи да виждате несходствата и червените флагове, които неминуемо след време се проявяват и провалят връзката. Партньорите ви също биват отблъсквани от вашето нетърпение, защото се чувстват притиснати. Опитайте се да успокоите топката.\r\n\r\nКогато дълго сте били необвързани е нормално да започнете да гледате на себе си с друго око. Подценявате се, самочувствието и самоуважението ви намаляват, защото смятате, че щом никой не ви обича силно и истински, за да пожелае да остарее с вас, значи нещо ви има.\r\nТова се усеща от партньорите, с които излизате по срещи. Инстинктивно човек бива отблъснат от хора, които не харесват самите себе си, които се смятат за по-маловажни от другите. Опитайте се да обичате и харесвате себе си повече, за да получите същото и от другите. Така шансовете да откриете любовта са по-големи.\r\n", "date": "2018.11.06", "title": "Защо все още не сте открили сродната си душа?"}
{"url": "https://www.dnes.bg/world/2018/11/06/devetima-bezsledno-izcheznali-v-srutenite-sgradi-v-marsiliia.392690", "text": "Най-малко девет души се смятат за безследно изчезнали след срутването на две сгради във френския град Марсилия, предадоха ТАСС и ДПА.\r\nСпоред местните власти сред тях са седем живущи в едната сграда и двама минувачи, засечени от улични камери близо до местопроизшествието.\n\r\nСпасителните служби продължават да разчистват отломките, но задачата бе определена като \"надпревара с времето\" от представител на властите.\r\nМестни медии съобщават, че трета сграда е била разрушена, тъй като е била опасна.\r\nВчера сутринта двете сгради, разположени в един от централните квартали на Марсилия, рухнаха, припомня БТА. По предварителни данни в момента на инцидента в една от тях може би е имало 12 души. Живущите в другата сграда вече са били разселени, но не се изключва в нея да е имало бездомници.\r\n ", "date": "2018.11.06", "title": "Деветима безследно изчезнали в срутените сгради в Марсилия"}
{"url": "https://www.dnes.bg/usa/2018/11/06/zaharieva-v-sasht-za-vizite-triabva-da-padnat-do-3.392687", "text": "Вицепремиерът и министър на външните работи Екатерина Захариева и държавният секретар на САЩ Майк Помпео обсъдиха позитивното развитие в отношенията между двете страни и препотвърдиха техния стратегическия характер.\n\r\n\"Срещата беше отлична възможност да препотвърдим стратегическото си партньорство и отличните контакти между двете страни\", коментира министър Захариева пред журналисти след края на срещата. \r\nБългарският вицепремиер и държавният секретар на САЩ разговаряха във Вашингтон, където министър Захариева е на посещение по покана на Майк Помпео, съобщиха от пресцентъра на външното ни министерство.\n\r\nСред основните теми на разговора бе въпросът за включване на България в Програмата на САЩ за безвизови пътувания. \r\n                    \n                    \n                \"САЩ ще продължат да подпомагат страната ни в процеса на намаляване на броя на отказаните американски визи за български граждани, който е един от критериите за включване в Програмата\", заяви министър Захариева. \r\n\"Разбира се, ние също полагаме усилия, като в тясно сътрудничество с посолството на САЩ в София информираме българските граждани за условията, на които трябва да отговарят, за да получат виза\", допълни тя.\r\nЗа да се стигне до безвизов режим на пътуване до САЩ, отказите за издаване на визи на българи трябва да спаднат до 3%. През последната година те са намалели, но все още са около 14%.\r\nБългарският вицепремиер постави и въпроса за сключване на спогодба за социална защита. \r\n\"САЩ имат социална спогодба с редица европейски страни, но не и с България\", припомни тя.\r\n\"Подобна спогодба ще помогне много на живеещите в САЩ 400 000 българи. Работим последователно по въпроса и сме облекчили доста процедурите, но сега потвърдихме желанието на България да бъде включена в списъка със страни, с които да се преговаря приоритетно по сключването на спогодба\", посочи министърът.\r\nТя сподели получената от държавния секретар Помпео висока оценка за първото българско Председателство на Съвета на ЕС.\r\n\"Получих благодарности и поздравления за подкрепата на България към нашите съседи и приятели от Западните Балкани. Изразих убеждението ни, че мястото на онези страни от региона, които го искат, е в НАТО и ЕС. Имаме сходни виждания със САЩ по този въпрос\", каза министър Захариева пред журналистите.\r\nСъбеседниците обсъдиха също стратегическото партньорство в областта на отбраната и плановете за модернизация на българските въоръжени сили.\r\nСред темите бяха усилията на България за диверсификация на източниците и трасетата на енергийни доставки. \r\n\"Говорихме за интерконектора с Гърция и за терминала за втечнен природен газ до Александруполис, както и за усилията ни по изграждане на газовия хъб \"Балкан\", който ще доведе до конкуренция на доставките по отношение на маршрутите и източниците на доставка на природен газ\", посочи министърът.\r\nДвамата обсъдиха също близкоизточния мирен процес. \"Съгласихме се, че ситуацията в региона на Близкия изток е напрегната и е необходимо да бъде намерено решение на израелско-палестинския конфликт, за което САЩ ще представят своя план до края на годината, както ме увери Майк Помпео\", каза министър Захариева.\r\nПо време на посещението си тя се срещна по-рано с представители на българската общност в столицата Вашингтон. Предстоят ѝ разговори със съветника на президента на САЩ по въпросите на националната сигурност и член на неговия кабинет Джон Болтън, с изпълнителния вицепрезидент на Международния републикански институт Джуди Ван Рест и с регионалния директор за Централна и Източна Европа в Националния демократически институт Робърт Бенджамин. ", "date": "2018.11.06", "title": "Захариева в САЩ за визите: Трябва да паднат до 3%"}
{"url": "https://www.dnes.bg/video-prognoza/2018/11/06/oblachno-i-myglivo-no-vse-oshte-toplo-noemvriisko-vreme.392688", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВремето днес ще се задържи почти без промяна – в равнините ще бъде мъгливо или с ниска облачност и на отделни места там ще преръми, а в планинските райони ще бъде ясно, през деня предимно слънчево. Ще духа слаб до умерен вятър от изток-североизток. \n\r\nМинималните температури ще бъдат от минус 1°-0° на отделни места в котловините и равнините до 13-14° по морския бряг. Максималните ще бъдат предимно между 12° и 17°, в югозападните райони до 21°, съобщи синоптикът на  Симеон Матев.\n\r\nНад Черноморието ще бъде с ниска облачност, видимостта ще бъде намалена. На места ще има и ръмежи. Ще духа слаб до умерен североизточен вятър. Максималните температури ще бъдат между 14° и 16°. Температурата на морската вода - 16-17°.\n                \n                \r\nНад планините пък ще бъде предимно слънчево. Ще духа слаб до умерен вятър, предимно от изток. Максимална температура на височина 1200 метра ще е около 14°, на 2000 метра – около 9°.\n\r\nОблачно и мъгливо ще е и в следващите дни в равнинната част от страната, в отделни райони ще преръмява. \n\r\nПовече слънце ще има в петък, както и в планините, посочи още Симеон Матев в \"България сутрин\".\r\n ", "date": "2018.11.06", "title": "Облачно и мъгливо, но все още топло ноемврийско време"}
{"url": "https://www.dnes.bg/stranata/2018/11/06/masova-strelba-po-kone-v-botevgradsko.392689", "text": "Собственици на коне от Правец и Ботевград се оплакват, че само през изминалата седмица са убити над 20 коня.\r\nРосен Николаев и Найден Методиев са двама от тримата стопани на коне, чиито животни са простреляни през изминала седмица в района.\r\nДвамата са дребни стопани. Твърдят, че нямат врагове.\r\nСтреляно е и по няколко коня на бизнесмен от Правешко. Различният социален статус на пострадалите собственици и типове коне изключва версията за лично отмъщение.  \r\nОт районната прокуратура в Ботевград потвърдиха пред bTV за два убити и осем простреляни коня до село Калугерово, община Правец. Именно от там е подаден и сигналът за простреляни коне на 1 ноември.\r\nВоди се досъдебно производство за извършено престъпление – \"проява на жестокост към животно и причиняване противозаконно на смърт или трайно увреждане\", за което се предвижда до 3 години затвор и глоба от хиляда до 5 хил. лева.", "date": "2018.11.06", "title": "Масова стрелба по... коне в Ботевградско"}
{"url": "https://www.dnes.bg/politika/2018/11/06/ot-niakogashnata-postna-pica-niama-i-korichka-biudjetyt-sega-tlysta-lazania.392694", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНа извънредно заседание парламентът ще гласува бюджета за 2019 г. Вчера БСП отправи заплахи към управляващите, че няма да се регистрира в залата, тъй като това било конституционно задължение на управляващото мнозинство.\r\nМиналата седмица от опозицията се обявиха против начина на приемане на бюджета за следващата година и обвиниха правителството, че не се е вслушало в препоръките им.\n\n\n\n\n\n\r\nОсновната финансова рамка в проекта предвижда дупка в бюджета от 600 милиона лева, по-високи доходи, но и повече удръжки за работещите.\r\n\"Бюджет 2019 е най-щедрият в историята на България. Той не е \"постна пица\", а \"тлъста лазаня\", защото се наблюдава рязък изпреварващ ръст на всички разходи. За никого не е изненада, че през последните десет години не се наблюдават никакви реформи в нито един сектор на държавата\", коментира пред икономистът и бивш вицепремиер Николай Василев.\r\n                    \n                    \n                \"Не всички проекти, планирани в даден бюджет, могат да бъдат изпълнени. Има и такива, които се забавят и това води до излишък накрая\", отбеляза финансистът Емил Хърсев.\r\nПо думите му обаче 37% от БВП на страната ни е сравнително ниска данъчно осигурителна тежест. Темата пък с преките чуждестранни инвестиции се преекспонирала от години, а данните, изнесени в публичното пространство, били неверни, настоя той.\r\nБюджетите на Здравната каса и на Държавното обществено осигуряване за догодина трябва да бъдат гласувани на първо четене днес. Те вече бяха приети на съвместно заседание на ресорните парламентарни комисии.\r\nСред най-спорните акценти в здравния бюджет е преминаването на Агенцията за трансплантации и Фонда за лечение на деца към касата.\r\nА по отношение на общественото осигуряване - увеличаването на максималния осигурителен доход от 2 600 на 3 000 лева е основната промяна, върху която се очаква управляващи и опозиция да противопоставят аргументите си.", "date": "2018.11.06", "title": "От някогашната \"постна пица\" няма и коричка. Бюджетът сега: \"Тлъста лазаня\""}
{"url": "https://www.dnes.bg/politika/2018/11/06/ombudsmaia-s-vlaka-traka-traka-8-chasa-do-varna-pishe-jalbi-v-kupeto.392692", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОмбудсманът Мая Манолова въобще нито се притесни, нито се оплака, че финансовият министър Владислав Горанов я остави без кола на НСО, за да прави икономии в бюджета.\n\n\r\n\"В крайна сметка всяко зло за добро, сега имам повече време да се срещам с граждани, защото времето никога на стига\", призна тя пред  от второкласното купе на експреса от София до Варна.\r\nИ макар че мястото е далеч от удобствата на офиса, Мая Манолова и екипа й, изслушваха жалбите на хората, които ги потърсиха с молба за помощ. Вчера тя постъпи по същия начин, само че в автобуса за Стара Загора.\r\n                    \n                    \n                Омбудсманът смята, че нейното пътуване с автобус и влак не трябва да се преекспонира, защото хиляди хора се придвижат така всеки ден и това не е изключително събитие.\r\n\"Надявам се, че скоро ще дойде денят, в който представители на институции и политици ще ползват обществения транспорт. За мен и екипа ми е най-удобно да ползваме тези 8 часа път,  тук са хора, които са се записали за приемната дори и през нощта, за да тръгнат с мен, а след това има записани и за обратно от Варна до София\", обясни тя. \r\nА хората, които я търсят обикновено се оплакват от събиране на дългове, реализиране на правата на поръчители, които са платили чужд дълг, колекторски фирми, продажба на дългове от страна на банки на колекторски фирми.\r\nИначе Манолова благодари на всички, които й предложиха помощта си, след като остана без кола на НСО, но не смята да приема предложените от тях коли и шофьори.\r\nЕдин от ентусиастите, които искат да й осигурят кола,е шоуменът Слави Трифонов, но тя призна, че изобщо не се е чувала с него и не знае за предложението му.\r\n\"Но нямам нужда нито от кола, нито от шофьор, с моя екип ще се справим, мисля че това да пътуваш с обществен транспорт е нормално\", посочи Манолова.\r\nТя обясни още, че не може да вземе и кола от тези, с които разполага институцията, защото  те си имали своето предназначение.\r\n\"Тези коли имат работен график, работа на институцията е на терен, тя е национален превантивен механизъм, което означава, че колегите отговарят за затвори, психиатрии, домовете за възрастни хора, следствени арести, бежански лагери, места до които не се стига без кола\", разясни тя.\r\nТака че вариантът да взема колите на колегите си не стоял като възможност пред нея. \r\nОсвен двете коли, които се ползват от нейните колеги, институцията имала и една \"баничарка\", която ще се опитат да приведат в движение. Имало още един автомобил, който получили от Агенция \"Митници\" миналата година, обаче и той не бил годен да се използва за движение по пътищата.\r\nВъпреки несгодите Манолова не се нае да коментира дали това, че остава без кола на НСО, е политическа атака спрямо нея. Тя смата, че това дори няма значение.\r\n\"Първоначалното ми притеснение беше дали ще успея да си върша работата без колата, която ползвах, но се оказа, че мога, така че мисля повече да не информирам за пътуванията ми с обществения транспорт, защото хиляди хора го правят всеки ден и си имат достатъчно проблеми, за да ги занимавам и с моя транспорт\", обобщи омбудсманът.", "date": "2018.11.06", "title": "ОмбудсМая с влака –  трака - трака 8 часа до Варна, пише жалби в купето!"}
{"url": "https://www.dnes.bg/rusia/2018/11/06/v-sasht-priznaha-armiiata-na-rusiia-e-nai-silnata-v-evropa.392691", "text": "Въоръжените сили на Русия са признати за най-силни в Европа. Руската армия уверено заема първото място в класация на авторитетното американско издание \"Бизнес инсайдър\", изреждаща 25-те най-силни армии от Европа, пише московският официоз \"Росийская газета\".\n\r\nРейтингът отчита броя на въоръженията и военната техника, степента на развитие на дадената страна като цяло, както и ред допълнителни условия като военната логистика, уточнява вестникът.\n\r\nСпоред \"Бизнес инсайдър\" армията на Русия наброява над 3,5 милиона военни. По руски официални данни за 2018 г. обаче въоръжените сили на страната включват 1 902 758 души, от които военнослужещи са 1 013 628, а останалите - граждански персонал.\n\r\n                    \n                    \n                \"Росийская газета\" предполага, че \"американските експерти са преброили и наборниците, и офицерите, отдавна излезли в запас, и военнослужещите от другите силови ведомства\".\n\r\nПо данни на американските експерти руската армия разполага с над 20 000 танка, близо 4000 самолета и един самолетоносач, а военният бюджет на Русия е около 47 милиарда долара – \"това число впрочем също е спорно\", коментира \"Росийская газета\".\n\r\nНа второ място в рейтинга е Франция с около 40 милиарда долара разходи за отбрана годишно. Според проучването във френската армия служат 388 600 души, тя има 406 танка и 1200 самолета. Последна в тройката европейски армии е британската с годишни военни разходи към 50 милиарда долара, 279 000 военнослужещи, 832 самолета и 227 танка.\n\r\nСледват армиите на Турция, Германия, Италия, Испания, Полша и Гърция. Последна в десетката най-силни е украинската армия, досега заемала далеч по-ниски позиции, отбелязва руският официоз и помества подробности: според американските аналитици Украйна харчи за отбрана над 4,8 милиарда долара годишно, а в армията й служат 1,1 милиона души, тя има 2200 танка и 240 военни самолета.\n\r\nПо-долу в списъка са поставени армиите на Чехия, Швеция, Швейцария, Норвегия, Холандия, Румъния, Беларус, Дания, Унгария, Финландия, България, Австрия, Словакия и Португалия. На последно място е белгийската армия с по-малко от 40 хил. военнослужещи, 164 самолета и нито един танк.\n\r\nМосковският официоз изтъква \"кардиналните промени, настъпили през изтеклите 6 години\" в армията на Русия. \"Днес наборниците не бягат от окръжията, а се редят на опашка пред тях. Службата се сви на една година, разрешено е наборниците да служат близо до вкъщи, на практика е решен жилищният въпрос в армията. Значително се вдигна паричното доволствие на професионалните военни, войските редовно получават най-модерни оръжия. Армията и флотът провеждат учения практически непрекъснато\", добавя \"Росийская газета\", цитирана от БТА.\n\r\nПо-рано бе съобщено, че през 2017 г. военните разходи на Москва са намалели за пръв път от 19 години (от 1998 г.), и то с цели 20 на сто - с 13,9 милиарда долара, и са възлизали на 66,3 милиарда долара, напомня във връзка с американската публикация руският сайт \"Накануне\".\n\r\nСъответно делът на военните разходи в БВП на Русия е намалял от 5,5 на 4,3 процента. \"Модернизирането на армията остава приоритет за Русия, но икономическите проблеми, срещани от страната след 2014 г., ограничиха военния бюджет\", констатира експертът Симон Веземан от Стокхолмския институт за изследване на мира (СИПРИ).\n\r\nПрез февруари т. г. президентът на Русия Владимир Путин подписа нова държавна програма по въоръженията, за която се предвижда да бъдат отпуснати 19 трилиона рубли, посочва списанието \"Експерт\".", "date": "2018.11.06", "title": "В САЩ признаха: Армията на Русия е най-силната в Европа!"}
{"url": "https://www.dnes.bg/stranata/2018/11/06/ot-speshnoto-v-peshtera-vkyshti-izpisvat-malkiiat-ahmed.392697", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМалкият Ахмед, който се роди в Спешната помощ в Пещера, скоро ще бъде изписан и задно с майка си Сибел ще се приберат при семейството си. \r\nРаждането на малкото момченце ще остане незабравим спомен за две лекарки - д-р Гергана Папазова от Спешната помощ в Пещера и д-р Елисавета Генчева от пазарджишка частна болница.\n\r\nСибел е от баташкото село Нова махала. Само преди дни тя получила родилни болки и още на първите контракции семейството потеглило с кола към пазарджишката болница. \r\nБебето, обаче, не можело да чака и затова бъдещите родители спрели във филиала на Спешната помощ в Пещера, защото болницата в града е пред закриване, съобщи .\r\n                    \n                    \n                Въпреки че Спешното не е пригодено за подобни извънредни  ситуации, раждането на малкия Ахмед е било безпроблемно. Бебето се  появява на бял свят минути по-късно.\r\nМомченцето е напълно здраво, високо е 49 см и тежи 2 750 грама, а съвсем скоро ще е заобиколен от всички свои близки.", "date": "2018.11.06", "title": "От Спешното в Пещера – вкъщи! Изписват малкият Ахмед"}
{"url": "https://www.dnes.bg/sofia/2018/11/06/chasti-ot-sofiia-ostavat-bez-voda-v-sriada.392698", "text": "\"Софийска вода\" временно ще прекъсне водоснабдяването в някои части на столицата в сряда, съобщават от дружеството.\n\r\nНа 07 ноември 2018 г., във връзка с реконструкция на уличен водопровод на ул. „Зорница“ с. Волуяк, се налага спиране на водоподаването от 09:00 до 21:00 часа на клиентите на „Софийска вода”, живеещи в района на ул. \"Зорница\" от ул. \"Малина \" до Гара Волуяк, ул. \"Минзухар\", ул. \" Свобода \" № 44, № 46, № 48 , ул. \"50\", ул. \"41\", ул. \"Лозичка\", ул. \"Котешка стъпка\", ул. \"Детелина\", кв.Гара Волуяк.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.“ Зорница“ ъгъла с ул. 50.\n                    \n                    \n                \r\nСъщо на 07 ноември 2018 г. (сряда), във връзка с подмяна на спирателен кран на бул. „Вардар“ жк. „Красна поляна“ 1, се налага спиране на водоподаването от 10:00 до 16:00 часа на клиентите на „Софийска вода”, живеещи в района на Локално платно на бул. „Александър Стамболийски“ от ул. „Проф. Вайганд“ до бул. „Вардар“, както и по бул. „Вардар“ от бул. „Александър Стамболийски“ до бл. 137Б и блок 137Б. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: Локално платно на бул. „Александър Стамболийски“ пред бл. 2.\n\r\nНа 07 ноември 2018 г. (сряда), във връзка с подмяна на спирателни кранове и пожарен хидрант на ул. „Чавдар войвода“ с. Световрачене , се налага спиране на водоподаването от 09:30 до 19:30 часа на клиентите на „Софийска вода”, живеещи в района на ул. „3-ти март“, ул. „Миладин Цветков“, ул. „Поляната“, ул. „Черковна“, ул. „Чавдар войвода“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Пробуда“ ъгъла с ул. „Искър“.\n\r\nСъщо в сряда, във връзка с реконструкция на уличен водопровод на ул. „Здравец“ с. Кътина, се налага спиране на водоподаването от 09:30 до 16:30 часа на клиентите на „Софийска вода”, живеещи в района на ул. \"Езеро“, ул. „Пирамидите“, ул. „Сини вир“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.“ Езеро“ ъгъла с ул. „Сливница“.\n\r\nНа 07 ноември 2018 г. (сряда), във връзка с подмяна на сградно водопроводно отклонение на ул. 202 вилна зона „Малинова долина“, се налага спиране на водоподаването от 10:00 до 17:00 часа на клиентите на „Софийска вода”, живеещи в района на ул. 192, ул. 193, ул. 194, ул. 195, ул. 196, ул. 197 и ул. 198, ул. 201, ул. 202 и ул. 203. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 196 ъгъла с ул. 195.\n\r\nНа 07 ноември 2018 г. (сряда), във връзка с извършване на стоително-монтажни работи на бул. „Витоша“ Център , се налага спиране на водоподаването от 10:30 до 15:30 часа на клиентите на „Софийска вода”, живеещи в района на бул. \"Витоша“ от ул. „Позитано“ до бул. „Тодор Александров“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул.“ Александър Стамболийски“ ъгъла с бул. „Витоша“.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването, отчитат от дружеството. \n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез  .\r\n“Софийска вода” АД предварително се извинява на своите клиенти за причинените временни неудобства!\n\r\n дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.11.06", "title": "Части от София остават без вода в сряда"}
{"url": "https://www.dnes.bg/obshtestvo/2018/11/06/nso-nai-tainstvenata-i-nepublichna-slujba.392686", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВече стана ясно, че почетният лидер на ДПС Ахмед Доган ползва охрана от НСО още от 2009 г. заради заплахи за живота му. Случаят е следен изкъсо от вицепремиера Валери Симеонов, който поиска информация от НСО защо Доган има гардове, а след като службата за охрана му отказа такава, той поиска отговор на въпроса си от президента Румен Радев, под чийто контрол е НСО.\n\n\n\n\r\nОмбудсманът Мая Манолова също бе атакувана по темата и вчера пътува от София до Стара Загора с автобус, а днес организира приемна във влак, пътувайки за Варна.\r\n\"На Мая Манолова ѝ направиха голямо добро. Подхвърлиха ѝ топка, тя я отигра блестящо. Почти всички телевизии са в нейния влак. Тя по закон има право на тази охрана. Въпросът е защо омбудсманът е включен в този списък и заплашена ли е тя, за да ползва кола и охрана от НСО?\", коментира журналистът Валерия Велева.\r\n                    \n                    \n                Пред  тя посочи, че служба като НСО е признак на тоталитарните управления. По думите ѝ НСО е най-тайнствената и непублична служба и би трябвало да мине към режим на публичност.\r\nПолитологът доц. Минчо Христов изрази мнение, че НСО се занимава с неприсъщи и излишни неща в обществото.\r\n\"На един бивш председател на парламента му разхождаха кученцето, пазаруваха... Това е срамота. Това е разгул. Вижте с колко автомобила се движат кортежите\", каза той на свой ред.\r\nВалерия Велева подчерта, че случаят с Ахмед Доган е друг и поясни, че заплахите за сигурността му идват от позициите му спрямо държавните лидери в Турция.\r\n\"Доган е част от българския политически елит и трябва да има охрана, за да не се повтарят случаи като този с Андрей Луканов\", смята тя.\r\n\"Това е безобразие. Доган не е никой в момента. Не е беден човек. Купи си ТЕЦ \"Варна\" за 200-300 хил. лева, а тя струва сигурно 200 млн. ДПС може да си му плаща каквито си иска охрани, но не и държавата да прахосва невероятен ресурс\", изрази несъгласието си доц. Христов.\r\n\"Народното събрание има 130 автомобила, в Швеция са 3, в Германия са максимум 5 - невероятно прахосничество\", отбеляза политологът.", "date": "2018.11.06", "title": "НСО – най-тайнствената и непублична служба"}
{"url": "https://www.dnes.bg/temida/2018/11/06/heroin-za-1465-lv-vkara-v-zatvora-za-4-g-kiustendilec.392700", "text": "4 години лишаване от свобода и 6000 лева глоба ще трябва да изтърпи кюстендилец, хванат с хероин за 1465 лева, стана ясно от решение на Районна прокуратура – Кюстендил.\n\n\r\nЕфективната присъда е водена по бързо производство срещу С.Я., обвинен за извършено от него престъпление по чл. 354а, ал. 3, пр. 2, т. 1 от Наказателния кодекс.\n\r\nПрез м. октомври 2018 г. в РУ Кюстендил била получена информация за това, че С.Я. ще пътува до конкретен град с цел закупуване на наркотици. В тази връзка била сформирана група от полицейски служители, които го проследили. \r\nМъжът се качил на автобус в Кюстендил, като няколко часа по-късно бил задържан и отведен в Районното управление в града. При извършен обиск и изземване в джоба на якето на С.Я. било открито едно топче, съдържащо прахообразно вещество.\r\n                    \n                    \n                Физико-химическата експертиза е установила, че държаното от С.Я. високо рисково наркотично вещество представлява \"хероин\" с тегло 9.16 грама и активен компонент \"дицетилморфин\" 72.08%. Стойността на откритата у подсъдимия дрога е 1465 лв.\r\nСъдът е постановил присъда, с която е признал С.Я. за виновен, като му е наложил наказание \"лишаване от свобода\" за срок от четири години при \"общ\" режим на изтърпяване и глоба в размер на шест хиляди лева.\r\nПрисъдата подлежи на жалба и протест пред Кюстендилски окръжен съд. Подсъдимият е осъждан и друг път за незаконно държане на наркотици.", "date": "2018.11.06", "title": "Хероин за 1465 лв. вкара в затвора за 4 г. кюстендилец"}
{"url": "https://www.dnes.bg/usa/2018/11/06/vot-test-promenili-li-trymp-traino-amerika.392696", "text": "Светът извън Америка обикновено стои буден цяла нощ да проследи американските президентски избори. На междинните избори обаче не се гледа като на глобално събитие. Само че този път нещата са различни. По цял свят резултатите от тазгодишните междинни избори в САЩ ще се разглеждат като ключов тест дали Доналд Тръмп е променил трайно Америка. Залозите не са били по-големи от десетилетия, отбелязва британският в. \"Файненшъл таймс\" в навечерието на вота.\n\r\nАко републиканците се справят добре, мнозина ще заключат, че \"тръмпизмът\" е тук задълго. Останалият свят ще трябва да се настрои дългосрочно за една Америка, силно протекционистка и по принцип подозрителна към споразуменията, независимо дали те се отнасят за климатичните промени, оръжейния контрол, бежанците или миграцията. Ако тази нощ обаче успеят демократите, чуждестранните критици на американския президент ще се вкопчат в надеждата, че годините на Тръмп може да се окажат просто аномалия и предишна Америка ще се върне.\n                    \n                    \n                \r\nНа днешните междинни избори президентът на САЩ използва разделението в страната, за да запази надмощието си, посочва френският в. \"Фигаро\". Две години след изненадващото му избиране Доналд Тръмп отново залага всичко на урните. Междинните избори ще дефинират следващите му две години в Белия дом, а може би и повече.\n\n\n\r\nПрезидентът напълно осъзнава какъв е залогът и вложи цялата си енергия в кампанията, играейки дръзко с картата, че изборите са референдум за собственото му управление. Изоставяйки на втори план повечето от президентските си задължения, Тръмп прекара цялата изминала седмица на път, участвайки в по две-три публични прояви дневно, за да мобилизира привържениците си. Въпреки масовото убийство в синагога в Питсбърг в края на октомври той бързо захвърли имиджа на обединител и се върна на любимата си тема: имигрантската заплаха, олицетворена от \"керван\" от хора, които се движат пеш и са на 1500 км от границата. Макар да изтъкна положителните икономически показатели, той не се фокусира твърде върху тях, убеден, че добрите новини \"приспиват\" избирателите, допълва вестникът.\n\r\nДоналд Тръмп е оптимист, докато допитванията предричат \"синя вълна\" на междинните избори, пише в. \"Ню Йорк пост\". Синята вълна ще връхлети с пълна сила на днешните избори според агенциите за социологически проучвания, според които демократите ще спечелят безпроблемно 23-те места, които са им нужни, за да получат контрол в Камарата на представителите в Конгреса. Оптимистично настроеният Тръмп обаче прогнозира победа в Сената (където, пак според сондажите, републиканците имат добри изгледи да запазят или увеличат мнозинството си), а дори и в Камарата. Какъвто и да е изходът, Тръмп ясно даде да се разбере, че тези междинни избори всъщност са вот за него. В определен смисъл се гласува и за мен, заяви той на митинг.\n\r\nДоналд Тръмп завърши една предизборна кампания, основаваща се на страха, гнева и разделението, гласи заглавие във в. \"Ню Йорк таймс\". Президентът Тръмп приключи кампания в стил \"ние срещу тях\", изградена върху мрачни теми като страха, национализма и расовата неприязън, опитвайки се да спаси контрола на републиканците върху Конгреса през следващите две години от мандата си. \n\r\nВ резултат на подстрекателската, изпълнена с нападки кампания на Тръмп сме свидетели на вероятно най-поляризираните междинни избори в новата ни история. Тръмп се заигра с разривите в американското общество, както никой друг президент, откакто настъпи епохата на гражданските права. Противоречията, извадени на бял свят и задълбочили се в последните седмици, изглежда ще се запазят доста след изборния ден, прогнозира вестникът.", "date": "2018.11.06", "title": "Вот-тест: Променили ли Тръмп трайно Америка?"}
{"url": "https://www.dnes.bg/stranata/2018/11/06/katastrofi-prichiniha-zadrystvaniia-na-okolovrystnoto.392708", "text": "Две катастрофи причиниха задръстване и в двете посоки на Околовръстния път в София.\r\nЕдната катастрофа е станала преди моста за кв. \"Драгалевци\" в посока Пловдив, а другата - в посока Центъра.\n\n\r\nДвижението е затруднено. Все още не са ясни причините за катастрофите.\r\nШест души са загинали, а 18 са пострадали при катастрофи в страната през изминалото денонощие, съобщиха от МВР.\r\nОбщо в страната са станали 17 тежки пътнотранспортни произшествия.\r\nВ София са регистрирани 33 леки и 4 тежки катастрофи, при които е загинал един човек, а петима са пострадали.", "date": "2018.11.06", "title": "Катастрофи причиниха задръствания на Околовръстното"}
{"url": "https://www.dnes.bg/notifikacii/2018/11/06/temperatura-i-travma-zastrashili-macha-na-kobrata-s-fiuri.392702", "text": "Само няколко дни преди мача с Хюи Фюри, най-добрият български боксьор Кубрат Пулев бил изправен пред поредица от трудности.\r\nТой бил повален от висока температура и травма, подобна на тази, която преди месеци го спря да се изправи срещу Антъни Джошуа.\n\n\n\r\n\"Имах 39 градуса, но ми мина за един ден. На човек му минават всякакви мисли, но бях решил дори и така да се кача на ринга. Не можех да предам хората. Освен това имах контузия като тази, която ме спря за мача с Джошуа, но по-малка. А и вече имаме опит. Не е само до стискането на зъби, важна е вярата - почваш да търсиш изход от ситуацията. А той е само един - продължаваме напред и победата!\", сподели той пред bTV.\r\n                \n                Пулев не скри, че от тима на Фюри е имало опити за подливане на вода: \"Преди мача от щаба на Фюри имаше много мръсни номера, но им казах: Отидете и му кажете, че ще го бия. Той беше много сериозно подготвен, но видя, че никъде няма пролука. Загубата от Кличко не бе никакъв край за мен. Яд ме е за българите, които ме подкрепяха в Хамбург. За първи път ме свалиха в бокса, а имам над 300 мача при аматьорите\", допълни Кобрата. \r\nБоксьорът ни е уверен, че до мач с Антъни Джошуа ще се стигне. По пътя към него обаче трябвало да се изправи срещу двама по-слаби противници.\r\n\"Няма как да няма мач с Антъни Джошуа. Аз съм официален претендент за световната титла. Този мач, да се надяваме, догодина към края ще се осъществи. Преди това ще трябва да изиграя един-два мача и да победя. Те ще са в Америка\", обяви Пулев.\r\n ", "date": "2018.11.06", "title": "Температура и травма застрашили мача на Кобрата с Фюри"}
{"url": "https://www.dnes.bg/travel/2018/11/06/skyp-benzin-skypa-2019-ta-posreshtame-ia-u-nas-s-okolo-275-lv.392680", "text": "Коледните и новогодишните празници ще ни излязат между 7 и 11 на сто по-скъпи, прогнозира пред БТА директорът на Института за анализи и оценки в туризма Румен Драганов. Според него причината е поскъпването на горивата.\n\r\nНай-много ще се оскъпят пътуванията, които са били по-евтини миналата година, а по-високобюджетните ще запазят цената си. Поскъпването ще е най-голямо за тези, които не са ползвали екстрите от 1500 лева и нагоре за апартамент, а настаняване в двойна стая в тризвезден хотел.\n\r\nКоледа е семеен празник и хората ще го посрещат с роднините си, докато Нова година се приема за корпоративен празник или се свързва със събиране с приятели, коментира Драганов. Повечето от пътуванията по Коледа ще са свързани с посещение при близки и роднини, докато около Нова година и между двата празника най-много ще се търсят балнео, спа и уелнес почивки, културен, градски и исторически туризъм.\n                    \n                    \n                \r\nСред другите предпочитания за празнично посрещане ще са курортите, които предлагат ски и сноуборд, от тях по-търсени ще са тези, в които има и спа услуги. Ще се търсят и каменни къщи, места, в които се предлага храна на бавен огън, семейни хотели и вили.\n\r\nМалък дял са хората, които ще посетят за Нова година планински хижи - около 1200 души, каза Драганов.\n\r\nИ тази година българите, които ще посрещат новогодишните празници в чужбина, ще изберат близките дестинации - Гърция, Македония, Сърбия, Турция и Румъния. Германия, Италия и Испания са най-предпочитани от европейските страни, защото там е най-голямата българска диаспора, коментира Драганов.\n\r\nВ по-голямата част от българите няма нагласа за пътуване по Нова година в екзотични дестинации. Обикновено около 3200 души са тези, които заминават на малко по-различни дестинации, като от тях на екзотични са единици, коментира експертът. В тази бройка са и хора, които ще посрещат празника на кораб със свои близки, които работят в чужбина на по-отдалечени места.\n\r\nЗа почивка в чужбина по новогодишните празници българинът средно ще изхарчи около 485 лева, а в България - около 275 лева. Чужденците ще похарчат у нас средно около 285 евро.\n\r\nЗа чужденците, които ще посрещнат празниците в България, има организирани програми, като най-атрактивни се предлагат за тези гости, които са от далечни дестинации - Япония, Китай, Северна и Южна Америка.\n\r\nЕвропейци от Австрия, Германия, които многократно идват в България, гостуват повторно у нас от една страна, защото имат свои близки и познати, а от друга - ползват Airbnb настаняване, отбеляза Драганов. Чужденците, които идват за празниците у нас от по-далечни дестинации, нощуват предимно хотели с четири и пет звезди. Гърците отиват в Банско, Сандански, Кюстендил, Смолян и Ивайловград, румънците предпочитат Северното Черноморие - Варна, сърбите, македонците и турците - София и Пловдив, които са любими и за японците и китайците.", "date": "2018.11.06", "title": "Скъп бензин, скъпа 2019-та: Посрещаме я у нас с около 275 лв."}
{"url": "https://www.dnes.bg/science/2018/11/06/gen-na-prestypnostta-kakvo-prevryshta-chovek-v-kriminalno-proiaven.392634", "text": "\r\nГрабежи, насилия, убийства... Какво кара човек да нарушава закона и да извършва подобни тежки престъпления?\r\nОт години изследователите питат какво превръща един човек в престъпник – тежкото детство, лошата семейна среда или пък всичко това си има съвсем научно обяснение и причината се крие в гените?\r\nНавремето нацистите са вярвали, че \"престъпниците с долнокачествени гени\" притежават особени белези. Доказано е обаче, че това е пълна глупост.\r\n                    \n                    \n                Най-новите проучвания, обаче, показват, че някои генни разновидности могат да увеличат до известна степен склонността към насилие. Майката на известният сериен убиец Чарлз Менсън също е била криминално проявена.\r\nГените, обаче, не са отговорни за никакви особени белези, а за химическите вещества в мозъка. При много жестоки престъпници хормонът серотонин е в изключително занижени количества. Ако в предния мозък нивото му е ниско, то насилието излиза извън контрол.\r\nДруги фактори също са от решаващо значение. Един от тях са душевните травми през детските години, причинени от малтретиране или сексуални посегателства. В много случаи страхът също може да подейства като катализатор на агресията.\r\nОказва се, че комбинация от генетична предразположеност и тежки емоционални и психически травми от миналото могат да предопределят престъпното бъдеще на човек. Ген на престъпността, обаче, не съществува, предават пишат \r\n", "date": "2018.11.06", "title": "Ген на престъпността? Какво превръща човек в криминално проявен? "}
{"url": "https://www.dnes.bg/usa/2018/11/06/votyt-v-sasht-vsichko-ima-znachenie-i-e-zalojeno-vsichko.392644", "text": "Денят на равносметката за американската политика почти настъпи. Днес гласоподавателите ще решат дебата за 5 милиарда долара между безкомпромисната политика на президента Доналд Тръмп и свръхнапрегната кампания на Демократическата партия за прекратяване на монопола на Републиканската партия във Вашингтон и в щатските парламенти в цялата страна, пише Асошиейтед прес.\n\r\nИма признаци, че често обсъжданата \"синя вълна\" може да помогне на Демократическата партия да си върне контрола над поне една камара на Конгреса. Но две години след избори, които доказаха грешката на проучвания на общественото мнение и прогнозите, в навечерието на първите национални избори по време на президентския мандат на Тръмп нищо не е сигурно.\n                    \n                    \n                \r\n\"Не мисля, че има демократ в тази страна, дълбоко в който да не е останала малко тревога от 2016 г.\", казва Стефани Скриок, председателка на комитета за политическа дейност \"EMILY's List\", която е похарчила повече средства отвсякога - общо близо 60 милиона долара - за подкрепа на кандидатки от Демократическата партия през този сезон.\n\r\n\"Всичко има значение и всичко е заложено на карта\", казва Скриок.\n\n\n\r\nВсичките 435 места в Камарата на представителите на САЩ подлежат на преизбиране. Заложени са и почти 35 места в Сената, както и близо 40 губернаторски поста и балансът на силите в почти всички щатски парламенти.\n\r\nМакар че неговият пост не зависи пряко от изборите, самият Тръмп призна, че изборите в средата на мандата тази година са преди всичко референдум за неговата политика.\n\r\nАко Демократическата партия спечели контрол над Камарата на представителите, както стратези и на двете партии смятат за вероятно, тя ще може да спъва законодателната програма на Тръмп през следващите две години. Може би дори по-важното е, тя ще получи достатъчно правомощия да призовава свидетели, за да може да разследва множеството лични и професионални прегрешения на президента.\n\r\nИзборите ще подложат на изпитание и стабилността на промяната на политическите нагласи от ерата на Тръмп, определяно от засилващите се разделения сред избирателите по раса, пол и особено образование.\n\r\nРепубликанската коалиция на Тръмп става все по-застаряваща, по-бяла, в нея преобладават мъжете и е по-малко вероятно членовете й да са завършили колеж. Демократите разчитат повече на жени, хора от други раси, младежи и завършили колеж.\n\r\nПромяната на политическите нагласи, ако има такова, може да промени политиката на САЩ за поколение напред.\n\r\nСамо преди пет години Националният комитет на Републиканската партия съобщи, че самото й оцеляване зависи от привличането на повече жени и хора от малцинствата. Тези гласоподаватели все повече напускаха Републиканската партия на Тръмп, отблъснати от хаотичния му лидерски стил и ксенофобска риторика. Мъжете от работническата класа обаче прегърнаха неконвенционалния президент.\n\r\nЕдин от авторите на доклада на Националния комитет на Републиканската партия - Ари Флайшър, призна, че републиканските лидери никога не са предвиждали да разширят редиците си с бели мъже от работническата класа.\r\n\"Значението на това да бъдеш републиканец се пренаписва, докато говорим\", каза Флайшър. \"Доналд Тръмп държи химикалката, и почеркът му не винаги е красив\".\n\r\nНационално проучване, публикувано в неделя от Ен Би Си нюз и в. \"Уолстрийт джърнъл\", показва колко дълбоки са демографските промени.\n\r\nДемократите водят сред вероятните гласоподаватели от афроамерикански произход (84 срещу 8 на сто), латиноамерикански произход (57 срещу 29 на сто), гласоподавателите на възраст от 18 до 34 години (57 срещу 34 на сто), жените (55 срещу 37 на сто) и независимите (35 срещу 23 на сто).\r\nСред белите жени с колежанско образование демократите имат 28 на сто преднина: 61 на сто срещу 33 на сто.\n\r\nОт другата страна, републиканците водят сред избирателите на възраст от 50 до 64 години (52 срещу 43 на сто), мъжете (50 срещу 43 на сто) и белите (50 срещу 44 на сто). А сред белите мъже без колежанско образование Републиканската партия води с 65 на сто срещу 30 за Демократическата партия.\n\r\nДемократите се надяват да изберат в Конгреса рекорден брой жени. Те се готвят да влязат в историята и с броя на ЛГБТ-кандидатите и мюсюлманите в избирателните си списъци.\n\r\nБившият президент на САЩ Барак Обама наблегна на разликите между партиите през последните дни в опитите да мотивира избирателите в цялата страна.\n\r\n\"Едни избори няма да елиминират расизма, сексизма или хомофобията\", заяви Обама на проява във Флорида. \"Това няма да се случи с едни избори. Но ще бъде едно начало\".\n\r\nТръмп използва много различен заключителен аргумент, като порица имигрантите от Латинска Америка, които искат убежище на границата със САЩ.\n\r\nМакар керванът да е на седмици път от границата на САЩ, Тръмп изпрати над 5000 войници в региона. Президентът заяви освен това, че войниците ще използват смъртоносна сила срещу мигрантите, които хвърлят камъни. По-късно той се отказа от думите си.\n\r\nВъпреки това ксенофобските му изявления са безпрецедентни за американски президент в модерната история. \"Правилно използвана, бодливата тел може да бъде прекрасна гледка\", каза Тръмп пред гласоподаватели в Монтана.\n\r\nОчаква се свръхнапрегната обстановка да доведе до рекордна избирателна активност на някои места, но в навечерието на изборите далеч не е сигурно коя страна ще участва най-активно.\n\r\nРезултатът се замъглява от коренно различното положение в Камарата на представителите и в Сената.\n\r\nДемократите са най-оптимистично настроени за Камарата, обширно бойно поле, простиращо се от Аляска до Флорида. Повечето от най-важните избори обаче са в американските предградия, където по-образованите и заможни гласоподаватели от двете партии са недоволни от бурния президентски мандат на Тръмп въпреки засилването на националната икономика.\n\r\nДемократите имат нужда да спечелят две дузини места, за да получат мнозинство в Камарата на представителите.\n\r\nМилиардерът Майкъл Блумбърг, бивш кмет на Ню Йорк, който тази година инвестира лично 110 милиона долара, за да помогне на демократите, особено в Камарата, наблегна на равнището на образованост, когато избираше на кои изборни надпревари да се концентрира, казва старшият му помощник Хауърд Уулфсън.\n\r\n\"В този /изборен/ цикъл, изглежда имаше непропорционално висока негативна реакция към Тръмп сред високообразованите избиратели\", заяви той.\n\r\nВ резултат екипът на Блумбърг наля пари в иначе пренебрегвани предградия в щати като Джорджия, Вашингтон и Оклахома, защото данните показаха, че избирателите в тях са по-добре образовани.\n\r\nДемократическата партия е изправена пред далеч по-голямо предизвикателство в Сената, където са принудени да преминат предимно в отбрана в провинциални щати, в които Тръмп запазва популярност. Сенатори демократи се съревновават за преизбиране в Северна Дакота, Западна Вирджиния и Монтана - щати, в които Тръмп спечели със средно 30 на сто преди две години.\n\r\nДемократите трябва да спечелят две места, за да получат мнозинство в Сената, макар че повечето политически експерти в двете партии очакват републиканците да увеличат мнозинството си.\n\r\nМакар че Тръмп е готов да обяви победа, ако партията му запази контрола си над Сената, най-малко един от влиятелните му съюзници се опасява, че загубата на дори една от двете камари на Конгреса би била катастрофална.\n\r\n\"Ако си върнат Камарата, той ще стане президент с малка реална власт и няма да бъде преизбран\", каза Ейми Кремър, активистка на Чаеното парти, която ръководи групата \"Жени в подкрепа на Тръмп\".\n\r\n\"Те ще направят всичко по силите си, за да постигнат импийчмънт\", заяви тя.\n\r\nИ наистина, могъщи сили в Демократическата партия вече оказват натиск за импийчмънт на Тръмп, макар че лидерите на Демократическата партия не са готови да стигнат толкова далеч.\n\r\nЛибералният активист Том Стайър е изхарчил около 120 милиона долара през този предизборен сезон. Голяма част от тях са отишли за повишаване на избирателната активност сред младите, но той организира и национална рекламна кампания, призоваваща за импийчмънт на Тръмп.\n\r\nСтайър твърди, че повечето демократи са съгласни.\n\r\n\"Ние не сме някакъв си краен елемент в Демократическата партия. Ние сме Демократическата партия\", заяви той.\n\r\nОчаква се до деня на изборите двете страни да похарчат над 5 милиарда долара, според Центъра за отговорна политика. Потокът от средства за предизборна кампания, рекорден за избори в средата на мандата, беше подхранван предимно от енергията от лявата част на политическия спектър.\n\r\nКато оставим настрани парите, Стайър каза, че той и притеснени гласоподаватели в цялата страна са вложили сърцата и душите си в борбата да накажат партията на Тръмп.\n\r\n\"Това е залогът: сърцето и душата ми, както и тези на всички останали\", заяви той.\r\n/БТА/\r\n ", "date": "2018.11.06", "title": "Вотът в САЩ: Всичко има значение и е заложено всичко"}
{"url": "https://www.dnes.bg/rusia/2018/11/06/ruski-voenni-vodolazi-s-rekord-416-m-v-iaponsko-more.392650", "text": "\r\nРуски военни водолази успешно се потопиха на 416 м. дълбочина в Японско море. Екипажът достигна рекордната дълбочина с помощта на специална подводница, информират световните медии.\n\n\r\nВодолазите не само са успели да стигнат рекордната дълбочина, но са провели и учение за спасителна операция.\r\nЗа отбелязване на събитието руснаците разгънаха държавния си флаг, заснет от обектива на камерата, която засне гмуркането.\r\nСлед инцидента с подводницата \"Курск\" в Баренцово море преди 18 години, средствата, отделяни за техника и спасителни операции под вода са приоритет за руския флот.", "date": "2018.11.06", "title": "Руски военни водолази с рекорд – 416 м в Японско море "}
{"url": "https://www.dnes.bg/stranata/2018/11/06/gurbetchii-mamiat-ne-stypvali-v-ispaniia-a-pribirat-pari.392681", "text": "ДАНС разследва схема в Неделино, в която гурбетчии вземат обезщетения от Испания. Някои са работили по три дни, други въобще не са стъпвали там. Срещу 42-ма се водят дела. Те имат трудови договори за земеделска работа в Аранда де Дуеро, Испания, за по 10-15 дни, пише \"\". \n\r\nРазследващите се натъкват, че всъщност са били на гурбет едва по 3 дни или изобщо не са излизали от България.\n\r\nНеделчани имат договори с Любомир Стефанов, собственик на фирма и насаждения в Испания. Те се ползват от Европейския регламент, според който, когато се работи в страна - членка на ЕС, и имаш осигуряване, получаваш обезщетение от 60% от заплатата, която си получавал от последния работодател. Гурбетчиите били осигурявани на висок праг и след като работодателят ги съкратил, обезщетението им като безработни било по 74 лв. на ден.\n                    \n                    \n                \r\nВъзникнали подозрения, че чрез фиктивните договори със Стефанов се точи социалната система, а схемата се разследва и от ДАНС.\n\r\nПо 34 от 42-та случая административният съд в Смолян потвърждава решенията на НОИ за спиране на обезщетенията. \n\r\nИзпратено било запитване до Главна дирекция \"Национална полиция\" дали тези хора изобщо са излизали от страната. Според отговора има разминаване в дните на пребиваване и много от жителите на Неделино не са били в Испания през цялото време. Преди да им бъдат спрени обезщетенията, получената сума възлиза на 240 хил. лв. Делата продължават с обжалване пред ВАС.\n\r\n\"Касае се за изключително кратки периоди на трудов договор - 3-10 дни. Има и такива, които изобщо не са стъпвали в Испания. Част от тях са назначавани в Испания, а след това командировани в пловдивското село Войводиново, където работодателят им има имот. При командировките не е сезирана Инспекцията по труда\", съобщи местният шеф на осигурителния институт Валентин Гаджев.\n\r\n7 пенсионери от Неделино пък ще трябва да връщат над 70 хил. лева, ако се докаже, че са получили фалшив стаж. \n\r\nРазследването води до подозрения, че те са си купили стажа от длъжностно лице, което им е изработило документите за софийски предприятия - жп завод \"Георги Димитров\", \"Строймашинженеринг\" и \"Строймашремонт\". Всички представили стажове първа и втора категория. Повечето обаче не можели да отговорят на разследващите кога и къде са живели в София, когато са се трудили там.\n\r\nС този стаж те получавали по над 500 лв. пенсия на месец. Ако се докаже, че стажовете са фалшиви, всеки ще връща по около 10 000 лв. на държавата.\r\n ", "date": "2018.11.06", "title": "Гурбетчии мамят! Не стъпвали в Испания, а прибират пари"}
{"url": "https://www.dnes.bg/stranata/2018/11/06/lineika-sreshtu-nso-koi-e-s-predimstvo.392682", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКлип с линейка, която е с включени светлини и стои в задръстване докато преминава кортеж предизвика вълна от възмущение в социалните мрежи. Полицаят не я пропуска докато не премине кола на НСО, която е превозвала израелския премиер Бенямин Нетаняху. Действието се развива във Варна, съобщава .\n\r\nКлипът е с продължителност 3 минути, но движението на кръстовището до катедралата във Варна вероятно е спряно много преди това. \n\r\nНа кадрите се вижда кортежът, превозващ един от най-строго охраняваните мъже в света - израелският премиер Бенямин Нетаняху. \n                    \n                    \n                \r\nВ края на миналата седмица морската ни столица стана домакин на среща на върха с негово участие. \n\r\nПотребителите в мрежата обаче се разгневиха - той ли е по-важен или пациента в линейката? Според закона линейката трябва да бъде с включен не само светлинен, но и звуков сигнал. \n\r\nОт полицията във Варна обясняват, че на място шофьорът ѝ и регулировчикът са уточнили, че случаят не е изисквал спешно преминаване. В линейката е била жена с онкологична криза.", "date": "2018.11.06", "title": "Линейка срещу НСО: Кой е с предимство?"}
{"url": "https://www.dnes.bg/zvezdi/2018/11/06/novata-rekolta-v-big-brother-mnogo-silikon-mnogo-cheshiti.392683", "text": "\n\r\nСамо два дни след ВИП изданието стартира и новия сезон на Big Brother: Most Wanted.\n\r\nПразна къща, без удобства и посуда посрещна поредните звезди, жадни за повечко слава и хонорари. Още в началото на шоуто стана ясно, че между четирите стени ще прелива от силикон. Със сигурност обаче ще има и провокации и любопитни моменти, тъй като под един покрив ще живеят и странни чешити.\n\r\nПърва прага прекрачи фолкпевицата Емануела, а след нея влезе и Русата Златка. И двете бяха избрали доста екстравагантни тоалети, които да разкриват постиженията на пластичната хирургия. Ясно е, че Златка ще бъде в центъра на вниманието, тъй като в къщата влезе и гаджето й - бившият футболен национал Благой Георгиев. И двамата споделиха, че много се обичат и са намерили своята половинка.\n                    \n                    \n                \r\nСкандалната някога тв водеща Албена Вулева пък влезе с ново лице - приела исляма. Тя сподели, че в момента се занимава с приложна магия и \"ако някой е скандализиран от това, да ходи да си поплаче\". \n\r\nСтанимир Гъмов и Жени Калканджиева също ще бъдат част от новия сезон, в който отново ще има гримьор. Цецо Андреев също се определи като гримьор на звездите, а първата му работа бе да сподели, че \"Кулагин бил дъното на тази професия\". Андреев влезе навръх рождения си ден и видимо ще забавлява останалите с имитациите на звездите. \n\r\nСиликонът ще задушва със сигурност малкото пространство, след като отново в шоуто влиза Джулиана Гани. По някакви странни причини в нейната визитка се каза, че била от момичетата, разбили стереотипа за Мис Плеймейт. \n\r\nWosh МС, който участва във VIP Brother 2014, Весела Нейнски, която бе за кратко в първото издание на VIP Brother преди 12 години участва в първото издание на VIP Brother и футболистът Стойко Сакалиев също ще делят един покрив. \n\r\nТатуираната Никита Джонсън влезе в шоуто под номер 11 и заяви, че участва не за слава, а за победа. С многобройните си пластични операции тя предизвика доста критики при предното си участие, но в крайна сметка го спечели. \"Преди три години разбрах, че хората харесват различните\", сподели Никита.\n\r\nСтоян Роянов Я Я също попада в групата на чешитите, които трябва да движат сюжетите в шоуто. Последен пък в къщата влезе \"любовчето\" на Златака - Благо Георгиев. Той заяви, че хич не се интересува от мнението на хората извън близкия му кръг.\n\r\n ", "date": "2018.11.06", "title": "Новата реколта в Big Brother: Много силикон, много чешити"}
{"url": "https://www.dnes.bg/usa/2018/11/06/cenzuriraha-video-na-trymp-opredeliha-go-kato-rasistko.392684", "text": "Американски медийни мрежи изтеглиха видео на кампанията на президента Доналд Тръмп, заклеймено като расистко, предаде Ройтерс.\n\r\nВ 30-секундното видео, което е спонсорирано от кампанията за преизбирането на Тръмп през 2020 година, е показан в съдебна зала нелегален имигрант от Мексико, осъден през 2014 г. за убийството на двама полицаи. Образът е поставен до кадри с колони мигранти, минаващи през Мексико.\n\n\n\n\n\r\nВидеото е порицано от мнозина, включително членове на Републиканската партия, като расистко.\n\r\nCNN отказа да излъчи видеото, NBC посочи, че повече не го показва. Телевизия FOX News, която Тръмп често сочи като любимата си телевизионна мрежа също се отказа от клипа, наричайки го \"безчувствен\".\r\nFacebook реши повече да не позволява платена реклама на видеото, макар че потребителите ще могат да го споделят на собствените си страници. \n                    \n                    \n                \r\nМеждувременно стана ясно, че от Facebook са блокирали 115 акаунта, които може да участват в \"координирано неавтентично поведение\" преди официалното начало на междинните избори в САЩ. Компанията посочи, че американските власти са я уведомили в неделя за онлайн дейността по акаунтите, които според тях може би са свързани с чуждестранни дружества.\n\r\nБлокирани са 85 акаунта в Instagram и 30 акаунта във Facebook. Акаунтите в Instagram са били на английски, докато тези, свързвани със социалната мрежа - на френски и руски.\r\nКомпанията посочи, че ще предоставя информация за развитието на ситуацията, след като получи такава.", "date": "2018.11.06", "title": "Цензурираха видео на Тръмп, определиха го като расистко"}
{"url": "https://www.dnes.bg/index/2018/11/06/receptata-dnes-pasta-s-pesto-ot-bosilek-i-skaridi.392590", "text": ":\r\n1 пакет паста\r\n½ чаша масло\r\n2 чаши течна сметана\r\n½ чаена лъжица черен пипер\r\n1 чаша настърган пармезан\r\n1/3 чаша песто с босилек\r\n500 г скариди, обелени\r\n \r\n:\r\n \r\nКипнете подсолена вода. Сварете пастата в нея. Отцедете и оставете настрана.\r\n \r\nВ голям тиган разтопете маслото. В него разбъркайте сметаната и овкусете с пипера. Разбърквайте постоянно за около 6-7 минути. Добавете пармезана и продължете да разбърквате. След това прибавете пестото за още 3 до 5 минути, докато се сгъсти.\r\n \r\nНакрая добавете скаридите и бъркайте, докато станат леко розови за около 5 минути. Накрая добавете и пастата. Разбъркайте всичко, за да се смеси добре за около 1-2 минути и сервирайте.\r\n\r\n", "date": "2018.11.06", "title": "Рецептата Dnes: Паста с песто от босилек и скариди "}
{"url": "https://www.dnes.bg/crime/2018/11/06/zadignaha-37-bona-ot-chasten-imot-v-goce-delchev.392709", "text": "37 000 лева са откраднати от частен имот в Гоце Делчев, съобщиха от полицията в Благоевград. \r\nСигналът за кражбата е подаден на 5 ноември в РПУ - Гоце Делчев. \r\nСъобщено е, че за времето от 08:30 часа до 17:30 часа от частен имот в град Гоце Делчев е извършена кражба на сумата от около 37 000 лева. \r\nЗа случая е уведомена прокуратурата. Образувано е досъдебно производство. Работата по случая продължава.", "date": "2018.11.06", "title": "Задигнаха 37 бона от частен имот в Гоце Делчев"}
{"url": "https://www.dnes.bg/temida/2018/11/06/syd-otsydi-a-sydiika-osydi-dlyjnik-da-izplashta-oriz-i-shafran.392693", "text": "Районен съд Пазарджик определи съдебно решение, в което длъжник ще трябва да изплати дълговете си с ориз, шафран, лук, кардамон, карамфилчета, лимонова вода и т.н.\n\n\r\nАбсурдната ситуация е станала ясна след \"изтичане\" на решението в социалните мрежи.\r\nСпоред написаното длъжникът е осъден да заплати всичко по изпълнителното дело, въпреки че то е било обжалвано.\r\nВ края на дикумента, незнайно защо, се появява и рецепта за ориз с шафран, вместо по-подробно определение на съда.\r\n\"Най-вероятно съдийката е копирала нещо, което е смятала да готви за вечеря\", шегуват се юристи.\r\nВ рецептата доста подробно е обяснено как да се приготви екзотичното ястие. За него са необходимисе ориз, кромид лук, кардамон, карамфилчета, жълти бадеми и т.н.\r\n                    \n                    \n                Потребители в социалните мрежи обаче се възмущават, че рецептата не е дадена докрай.\r\nПред \"Монитор\" адвокати коментират , че с подобно определение длъжникът може да се спаси от заповедното производство и да си спести време за изплащането на борчовете.", "date": "2018.11.06", "title": "Съд отсъди, а съдийка осъди длъжник да изплаща... ориз и шафран! "}
{"url": "https://www.dnes.bg/football/2018/11/06/cska-ne-smiata-da-si-pribira-trima-preotstypeni.392704", "text": "ЦСКА няма на­мерение да прибе­ре в редиците си през зимата трима човека, кои­то бяха преотстъ­пени в началото на сезона, пише \"Ме­ридиан Мач\". Георги Китанов е в Чер­но море, а Пламен Гълъбов и Никола Колев в Етър, като наемът им е само до Нова година.\n\r\nТримата обаче не влизат в плановете на Нестор Ел Ма­естро и от клуба предпочитат те да трупат игрови ми­нута, а не само да тренират при \"чер­вените\". Спорна е единствено ситуа­цията с Китанов, който е резерва на Благой Макенджиев във Варна и ако това не се промени, той може да бъде пра­тен в друг отбор.\n\r\nВ ЦСКА имаха пла­нове да се разделят с вратаря Витаутас Черниаускас при добра оферта, но Ел Маестро не иска да пусне титулярния вратар преди края на сезона и това обезсмисля връща­нето на Китанов.\n                    \n                    \n                \r\n\"Червените\" все още не са решили дали да си върнат Александър Георги­ев от Септември. Те имаха проблеми на левия бек през сезо­на до момента след контузията на Жеферсон, който обаче се завърна в игра. В тази зона бяха из­ползвани Ангел Лясков и Борис Секулич, но те показаха колебания в някои срещи.\n\r\n", "date": "2018.11.06", "title": "ЦСКА не смята да си прибира трима преотстъпени"}
{"url": "https://www.dnes.bg/politika/2018/11/06/13-godini-pod-kriloto-na-nso-zaplahite-nad-dogan-ot-kogo-i-otkoga.392695", "text": "Ялчин Кочак, Адем Кенан и Октай Енимехмедов - трима, които от 2006 г. са заплаха за Доган.\r\nПървият е обявен за особено опасен за националната сигурност на България и е със забрана да влиза в страната. Той е бивш турски депутат и мощен бизнесмен с политически амбиции.\r\nИнформацията, че НСО охранява Ахмед Доган със засилени мерки за сигурност, се появява през февруари 2006 г. Тогава той е лидер на ДПС - движението е част от Тройната коалиция, и депутат. Охраната се налагала заради рискови заплахи спрямо Доган, както от територията на България, така и такива, възникнали извън нея.\n\r\nПрез есента на същата година турският бизнесмен и депутат в няколко парламента Ялчин Кочак организира поредното си пътуване до България, но получава отказ за виза. Причината е, че Националната служба \"Сигурност\" (сега ДАНС) му е наложила принудителна мярка \"забрана за влизане в страната за 10 г.\". Мотивите за това не са му съобщени. Всъщност той е обявен за особено опасен за националната сигурност заради антидържавна дейност.\r\n                    \n                    \n                През 2005 г. той е координатор по създаването на нова политическа сила у нас с участието на български изселници в Турция. Година по-късно Кочак получава забрана за влизане в страната. Кочак е искал от ДАНС да отмени мярката му за забрана за влизане в страната през 2013 г., но му е отказано. Оттогава е версията, че Ялчин Кочак организира покушение над Ахмед Доган, за да изтласка ДПС от политиката със своя партия.\r\nВсъщност Кочак действа в България от 2004 г., когато започва амбициозният му политически проект като алтернатива на ДПС. Той и сподвижниците му у нас посещават няколко града, където правят събрания. Има срещи с активистите и в Турция. Присъствал на една от тях разказва пред офицери от НСС, че се готви покушение над лидера на ДПС, пише \"\".\r\nСлучайно или не, оттогава Ахмед Доган е с охрана от НСО, която остава и след оттеглянето му от политиката. Държавните гардове пазят т.нар. Боянски сараи, където почетният председател на ДПС живее, и го придружават навсякъде. При назначена охрана от службата той няма право да ползва частни гардове.\r\nСигналът за срещата в Турция е споменат и от премиера Бойко Борисов от парламентарната трибуна през 2011 г., когато отговаря на поредния въпрос за охраната на Доган. Ето какво пише в стенограмата: \"За Ахмед Демир Доган - депутат от 41-ото народно събрание - издадена смъртна присъда от Турска демократическа партия с лидер Адем Кенан. Ахмед Доган отказва охрана. Сигналът е получен от Държавна агенция “Национална сигурност”. През 2005 г. е получена и информация за създаване на бойна група в Истанбул с цел ликвидиране на Ахмед Доган, подкрепяна от отцепили се лидери на ДПС в България (в Истанбул са се провеждали сбирките на Кочак със сподвижниците му, - б.а.). Сигналът към настоящия момент продължава да бъде актуален. От 2006 до 2011 г. - 12 сигнала за заплахи за ликвидиране на Ахмед Доган. Сигналите са изпратени до съответните поделения на МВР и ДАНС за вземане на отношение\".\r\nЧе Кочак има нещо общо с атака по Доган, става ясно и от поредния отказ на ДАНС да отмени забраната му за влизане в страната през 2015 г. През 2016-а, когато изтича 10-годишният срок, тя е подновена.\r\nИначе Кочак е почетен гражданин на Истанбул като бивш депутат от партията на Тургут Йозал. Днес се занимава с бизнес в областта на телекомуникациите и строителството. Благодетел е на няколко университета.\r\nПублично известни са и заплахите на бившия депутат от ДПС във Великото народно събрание Адем Кенан към Ахмед Доган. Кенан беше лидер на Турската демократична партия в България, която така и не получи регистрация. Заканите му обаче не са сериозни.\r\nЕдинственото реално покушение срещу лидера на ДПС е от 2013 г., когато Октай Енимехмедов опря пистолет в главата му. На 19 януари, по време на VIII национална конференция на ДПС в НДК, 25-годишният Енимехмедов се опитва да стреля с газов пистолет в главата на Ахмед Доган, докато лидерът на ДПС изнася доклада си.\r\nСъбитието се разиграва пред множество медии, отразяващи конференцията, на която освен много български делегати има и чужденци, в това число лидерът на Алианса на либералите и демократите в Европейския парламент, Греъм Уотсън.\r\nИзлизайки на подиума, Енимехмедов насочва газов пистолет към Доган, който при опит да се произведе изстрел засича. Доган от своя страна се опитва да избута оръжието от ръката на нападателя, но не успява, след което пада на земята. При последвалата намеса на охраната и други делегати, Октай Енимехмедов е повален на земята, като делегати на конференцията правят опит за линчуване с удари и ритници. В този момент охранителите от НСО са безпомощни. Впоследствие е изведен от полицаи.\r\nНа конференцията в НДК Доган обяви и оттеглянето си от активната политика. Октай беше осъден, излежа наказанието си в затвора и вече е на свобода. Тогава гардове от НСО бяха наказани заради пропуск в охраната.\r\nЗаплашван е и от чужди държави - охраняват го от 9 г., но държавата плащала за него по-малко, отколкото за президент и премиер.\r\nЗаради \"рискови заплахи както от територията на България, така и такива, възникнали извън нея\" Националната служба за охрана продължава да пази почетния председател на ДПС Ахмед Доган, макар той вече да не е в политиката.\r\nТова става ясно от отговор на службата на въпрос на вицепремиера Валери Симеонов, разпратен до медиите.\n\r\nОхраната на Доган действа от 2009 г. Решението да продължи да се охранява, макар вече да не е политическо лице, дошло след проверка на междуведомствената комисия, която решава кои лица да бъдат охранявани, посочват в отговора си от НСО.\r\nСпоред комисията съществували безспорни факти, че има опасност за него както от чужди заплахи, така и от такива на нашата територия.\r\nНа въпрос на вицепремиера колко хора го охраняват и какви средства се осигуряват за целта от НСО са отказали да дадат отговор.\r\nПричината била, че \"видът, обхватът и времетраенето на охраната, както и друга информация, обективирана в решенията на комисията по чл. 23, не може да бъде разгласявана\".\r\nКолко точно струва охраната на Доган на държавата, също не става ясно. В отговора си от службата са отказали да посочат точната сума, но подчертават, че тя е многократно по-малка от тази, която се дава за охрана на президента, вицепрезидента, премиера, главния прокурор и др.\r\n\"Общият размер на месечните разходи за охрана (в т.ч. транспорт) нямат нищо общо с разпространяваните от медиите суми и са съизмерими с месечното възнаграждение на един телевизионен водещ от сутрешен блок или на началник-отдел в държавно търговско дружество. По този ред са били охранявани в определени периоди от време и други политици като Лютви Местан, Румен Петков, Иван Искров и др.\", пише Симеонов.\r\n\"Периодично ще изисквам информация от НСО за наличието на основание за продължаване на охраната на Ахмед Доган от НСО и нейното прекратяване при отпадането или намаляването на степента на застрашеност\", посочва още вицепремиерът Симеонов.", "date": "2018.11.06", "title": "13 години под крилото на НСО! Заплахите над Доган – от кого и откога?"}
{"url": "https://www.dnes.bg/obshtestvo/2018/11/06/narusheniia-v-chetiri-lapi-ima-li-natisk-vyrhu-npo-to.392706", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСлед подаден сигнал е извършена проверка от Областната дирекция по безопасност на храните в София във ветеринарното заведение на фондация \"Четири лапи\". Установено е, че клиниката не функционира като медицинска клиника, а по-скоро е приют.\n\r\nДругият проблем е, че в момента на посещението на проверяващите, във ветеринарната клиника са открити 13 кучета, а помещенията са само 10. Проверката установява, че данни за 4 от тях не са били въведени в информационната система на БАБХ, а 8 от кучетата не притежават паспорт. В киниката имало и медицински продукти, които не притежават лиценз за употреба и документи за закупуването им.\n                    \n                    \n                \r\nПри проверката е установено и че на 29 октомври лекар от екипа на клиниката е напуснал работа, но няма подадено заявление за прекратяване на договора, което трябвало да бъде подадено от управителя на заведението.\n\r\nСпоред директора на \"Четири лапи\" Марина Иванова върху неправителствената организация се оказва натиск, защото \"само за 4 месеца са направени две проверки на дейността на клиниката\".\n\r\n\"Това е клиника за слаби и бездомни животни. Лечението им продължава месеци наред. Нормално е в една ветеринарна клиника да има повече животни. Всяко животно има издаден паспорт, а само на едно куче не можа да му се разчете чипът\", категорична бе тя пред .\n\r\nПо думите ѝ БАБХ се опитва да сплаши НПО-тата.\n\r\nАлександра Митева от БАБХ е категорична: \"Натиск от страна на БАБХ върху НПО-та няма\".\n\r\n\"Работейки в сътрудничество с \"Четири лапи\", отношението към животните ще се подобри. Ние изпълняваме правилата спрямо националното законодателството\", уточни Митева.\n\r\nД-р Емил Славев, началник отдел \"Здравеопазване на животните\", отбеляза, че за откритите нарушения в клиниката ще бъде съставен административен акт, който може да се обжалва от \"Четири лапи\".                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2018.11.06", "title": "Нарушения в \"Четири лапи\"! Има ли натиск върху НПО-то?"}
{"url": "https://www.dnes.bg/bulgaria/2018/11/06/kolko-struva-benzinyt-kzk-pak-proveriava-sektora.392711", "text": "Антимонополната комисия ще проверява пазара на горива.\r\nСекторният анализ започва след медийни публикации за ръст на цените, както и получен сигнал в КЗК, че цената на горивото на бензиностанция във Велико Търново е съществено по-висока от тази на другите бензиностанции от същата верига в останалата част на страната.\n\n\r\nОт КЗК съобщават, че според проучените публикации увеличението се наблюдава в градовете Пазарджик, Пловдив, Хасково, Бургас и в част от градовете в Северна и Северозападна България - Враца, Видин, Монтана, Велико Търново и др., както и че съществуват големи различия в цените на бензиностанции от една и съща верига в отделните региони и дори в зависимост от разположението на обекта.\r\n                    \n                    \n                Освен това в голяма част от статиите се коментира, че бензиностанциите в някои градове в България продават гориво на цени, които са доста по-високи от средноевропейските, което също така не кореспондира и с тенденциите на чувствително понижение в цените на петрола на международните пазари, посочват от комисията.\r\nОт КЗК призовават обществеността към активно съдействие и предоставяне на информация във връзка със състоянието на конкурентната среда в сектора.\r\nИ изтъкват, че това не е първата такава проверка, защото горивата имат социално-икономическа значимост и пряк ефект върху цялата българска икономика.", "date": "2018.11.06", "title": "Колко струва бензинът? КЗК пак проверява сектора"}
{"url": "https://www.dnes.bg/temida/2018/11/06/viktorio-pred-syda-ne-sym-ubiec-i-nikoga-ne-sym-bil-a-faktite.392727", "text": "Викторио Александров, който уби приятелката си Дарина и едногодишната си дъщеря Никол, остава за постоянно в ареста, реши Софийският апелативен съд.\n\n\n\n\r\nЗа да откаже да пусне от ареста младия мъж, съдебният състав се опря на показанията на свидетели и няколко експертизи.\r\nОсвен това обвиненията на Александров били тежки, което пък е мотив да се смята, че той е опасен за обществото.\r\nСпоред съдебния състав ставало ясно, че има конфликти в семейството на Викторио.\r\nКакто пред градския съд преди около седмица, така и днес той каза, че не си спомня детайли за двете извършени от него убийства.\r\n                    \n                    \n                Оплака се, че не бил преглеждан в ареста, че има проблем с едното ухо и постоянно чувал пищене.\r\nЗащитата му поиска експертизи за здравсловното и психичиното му състояние, но съдът отказа назначаването им.\r\nПрокуратурата представи нови разпити на свидетели и графологична експертиза на писмото, за което се твърди, че Викторио е писал до родителите си.\r\nЗащитата на свой ред цитира разпити на свидетели, според които действията на Викторио били непоследователни и хаотични. Пак според защитата, не ставало ясно кога е писано писмото.\r\nОт съда Викторио поиска домашен арест и каза, че няма да се укрива.\r\n\"Всички медии ще бъдат пред нас и няма къде да отида. В ареста има риск за здравето ми, защото имам травма на главата\", каза младият мъж.\r\n\"Не съм убиец и никога не съм бил. Не съм крадец. Няма да се крия от съда\", беше категоричен Викторио Александров, но магистратите го оставиха зад решетките.", "date": "2018.11.06", "title": "Викторио пред съда: Не съм убиец и никога не съм бил! А фактите?"}
{"url": "https://www.dnes.bg/zvezdi/2018/11/06/brakyt-biznes-za-modela-emili-rataikovski.392716", "text": "Емили Ратайковски смята, че бракът е като бизнес. 27-годишната актриса и модел се омъжи за продуцентът Себастиан Беър-МакКлард пред февруари 2018 г., като това беше изненада за мнозина, тъй като двамата бяха заедно само от 2 месеца.\r\n\"Знаете ли, в края на краищата бракът е като бизнес. Бракът, за мен, е това, което искаш да вземеш от него. Историята за бракът е като някаква шега\", каза Емили пред The Times. Тя и Себастиан се венчаха само пред няколко близки приятели в Ню Йорк.\r\n \r\nПресаташето на звездата от \"Gone Girl\" я е посъветвало сама да съобщи новината за сватбата.", "date": "2018.11.06", "title": "Бракът – бизнес за модела Емили Ратайковски"}
{"url": "https://www.dnes.bg/eu/2018/11/06/germaniia-s-mashtabna-akciia-sreshtu-trafika-na-hora.392729", "text": "Федералната полиция на Германия е предприела днес голяма операция. Повече от 570 полицаи претърсват апартаменти на заподозрени участници в банда за трафик на хора, предаде ДПА. \n\r\nПретърсени са 47 апартамента в три германски провинции - най-вече в столицата Берлин, но и в Бранденбург и Северен Рейн-Вестфалия, съобщи говорител на полицията, предаде БТА.\r\nЧетирима души са арестувани. Те са заподозрени и в уреждане на 200 фиктивни брака.\r\nРазследването, довело до днешната операция, е започнало през октомври 2017 г.", "date": "2018.11.06", "title": "Германия с мащабна акция срещу трафика на хора "}
{"url": "https://www.dnes.bg/notifikacii/2018/11/06/7-te-neshta-za-koito-podskazva-loshiiat-dyh.392663", "text": "Лошият дъх може да подсказва, че е време да измиете зъбите си, но може и да нашепва за развиващо се заболяване.\r\nМиризмата на дъха може да е различна вследствие на специфичното състояние в организма, за което алармира.\r\nРазбира се, изобщо не е задължително мирисът на дъха да е свързан с някакво заболяване. Това следва да прецени вашият лекар при преглед или назначено изследване.\r\nНа какво да обърнете внимание, ако усетите натрапчиво лош дъх в устата си?\r\n\r\nДиетите за отслабване с намален калориен прием понякога могат да предизвикат поява на лош дъх. Това се дължи на факта, че се храните значително по-малко и по-рядко. Ако пропускате хранене, оставяте устната си кухина продължително време без достатъчно слюнка. Това е предпоставка за размножаване на бактериите в устата, причиняващи не само лош дъх, но и заболявания на венците и зъбите.\r\n                \n                Друга възможна причина е диетата, наблягаща на протеини и мазнини. Месата, млечните продукти, рибата в големи количества могат да причинят поява на лош дъх.\r\n\r\nПодобна миризма се наблюдава при възникнало бъбречно заболяване. Ако бъбреците страдат, те стават неспособни да филтрират токсините в кръвта. Когато те достигнат до кръвообращението на дихателната система, дъхът се насища с лош мирис. Разбира се, това е само една от възможните причини за поява на рибен дъх и не е задължително винаги в основата да е бъбречната недостатъчност.\r\n", "date": "2018.11.06", "title": "7-те неща, за които подсказва лошият дъх"}
{"url": "https://www.dnes.bg/stranata/2018/11/06/muzika-s-kauza-da-pomognem-na-radi-ot-pernik-da-prebori-raka.392721", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДоказано е, че музиката докосва душите на хората и ги прави по-добри. Неподозираната сила, която крият нотите, може да накара хора от различни култури и религии, хора с различни идеи и ценности да застанат рамо до рамо. Музиката има способността да обединява обществото около различни каузи с една единствена цел – добротворчество.\r\nЗатова и в името на доброто на 9 ноември фолклорни изпълнители ще се качат на сцената на спортната зала в Перник, за да помогнат на Радослав Енчев от село Ноевци, болен от тежко онкологично заболяване, нуждаещ се от 50 хил. лв. за медикамент.\r\nЧаст от организаторите на благотворителния концерт - Ива Валентинова и Ева Валентинова, са категорични - всички изпълнителите са се съгласили да участват за много кратко време.\r\n                    \n                    \n                \"Организирах ги за 30 минути всички, съгласиха се веднага. Всички се включват като граждани. Това е жест на редица именити артисти. Перник не е далеч - на 30 минути от София е, нека хората да заповядат\", каза пред  Eва Валентинова.\r\nЕдин от участниците - Илия Луков, уточни, че най-важното е здравето: \"Добре е да помагаме на хората, които имат нужда\".\n\r\n ", "date": "2018.11.06", "title": "Музика с кауза: Да помогнем на Ради от Перник да пребори рака"}
{"url": "https://www.dnes.bg/stranata/2018/11/06/otneto-predimstvo-na-zebra-resheno-s-boi.392712", "text": "42-годишен шофьор е задържан за сбиване с пешеходец след конфликт за отнето предимство, съобщават от ОДМВР-Сливен.\r\nМъжът е задържан за отнемане на предимството и причиняване на телесна повреда.\r\nКонфликтът между 42-годишният шофьор и 18-годишният пешеходец е възникнал на 5 ноември сутринта на кръстовище \"Розова градина\" в Сливен.\r\nСлед като водачът с инициали Б.С. не пропуснал стъпилия на пешеходната пътека младеж, между тях възникнал спор и размяна на обидни реплики. Впоследствие 18-годишният е бил пресрещнат и нападнат от Б.С., който му счупил носа.\r\nСлед проведените издирвателни действия, 42-годишният мъж е задържан, а свидетелството му за управление е отнето за неплатени глоби.\r\nПо случая е образувано и досъдебно производство.\r\n ", "date": "2018.11.06", "title": "Отнето предимство на \"зебра\"... решено с бой"}
{"url": "https://www.dnes.bg/stranata/2018/11/06/vyzrastna-jena-postrada-sled-incident-s-gazova-butilka.392733", "text": "70-годишна жена от Белене е пострадала след възпламеняване на газ от неизправна газова бутилка в дома й, съобщават от МВР в Плевен.\r\nИнцидентът е станал в понеделник. Жената е получила около 60% изгаряния по главата, тялото и крайниците.\r\nТя е транспортирана до Центъра за спешна медицинска помощ в Плевен и е настанена в Университетската болница \"Д-р Георги Странски\". По информация на медиците състоянието й се стабилизира и няма опасност за живота й.\r\nВ жилището на пострадалата са унищожени дограма и домашно имущество. По случая е уведомена Районната прокуратура в Левски.\r\nОт полицията вчера съобщиха и за друг инцидент, при който при изтичане на газ са пострадали съпрузи в дома им в плевенското село Козар Белене.\r\nУстановено е, че газ е изтекъл в банята, където е имало бойлер и газова бутилка. По данни от полицията за живота на пострадалите - 70-годишен мъж и 65-годишна жена, е имало опасност и те са транспортирани в \"Пирогов\".", "date": "2018.11.06", "title": "Възрастна жена пострада след инцидент с газова бутилка"}
{"url": "https://www.dnes.bg/obshtestvo/2018/11/06/niama-da-globiavat-djipita-za-nebrejnite-im-pacienti.392746", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЛичните лекари няма да бъдат глобявани, ако техни пациенти не се явят на задължителните профилактични прегледи. Това се посочва в позиция на Здравната каса, след като по-рано се заговори, че контролът ще бъде затегнат, а санкциите – завишени.\r\nПред кабинета на д-р Захаринка Гочева е пълно с пациенти от рано сутринта. Нито един обаче не чака за профилактичен преглед, какъвто по закон се полага веднъж годишно. По данни на Здравната каса по-малко от 40% от българите се възползват от възможността да се прегледат безплатно.\r\nСправка на  пък показа, че в повечето случаи до тях прибягват предимно българи, които имат притеснения за здравето си.\r\n                    \n                    \n                Въпреки че пред кабинета на д-р Гочева на видно място е закачена информация за прегледите, листът остава незабелязан и днес. Лекарката призна, че трудно кара пациентите си да се прегледат.\r\nИменно профилактиката обаче помага много от болестите да се \"хващат\" още в ранен стадии, допълват медиците. За да ги стимулират пък, здравните власти обявиха, че стартират информационна кампания за повишаване на знанията на здравноосигурените за пакета от дейности, които се полагат в профилактичния пакет. Това ще стане възможно благодарение и на по-високия бюджет за здраве, уточниха още от Касата.\r\nПо закон пациентите, които не се явят на задължителен профилактичен преглед, трябва да бъдат глобени между 50 и 100 лева. Освен това осигуреният пациент губи осигурителни права за срок от един месец.\r\nТази норма обаче досега не е прилагана у нас нито веднъж, обясняват от ръководството на Касата.", "date": "2018.11.06", "title": "Няма да глобяват джипита за небрежните им пациенти"}
{"url": "https://www.dnes.bg/rusia/2018/11/06/beli-mechki-obkryjiha-chukotsko-selo-i-sega.392741", "text": "Близо 20 бели мечки бродят около чукотското село Риркайпий на руския полуостров Чукотка, съобщават руски медии.\n\r\nЕксперти обясниха, че мечките чакат заледяването на Северния ледовит океан, но заради глобалното затопляне това се случва все по-късно.\r\nМестните жители са свидетели на мечешките посещения всекидневно.\r\nВластите в селото са взели предпазни мерки, за да няма нападения срещу жителите. Пазителите на реда са сформирали \"Мечешки патрул\". Патрулът е снабден с устройства, които излъчват шум и светлина, неприятни за животните. Допълнително е поставено и повече осветление по улиците на руското село.\r\n\"Разбираме, че мечките искат да се върнат по родните си места. Но ледът така и не идва. Надяваме се това да се случи скоро, за да спрат посещенията\", коментира главата на окръга Евгения Малахова.", "date": "2018.11.06", "title": "Бели мечки обкръжиха чукотско село. И сега? "}
{"url": "https://www.dnes.bg/health/2018/11/06/kak-da-podobrite-stoikata-si-i-da-izpravite-grybnaka.392665", "text": "Правилната стойка е от голямо значение за здравословното състояние на цялото тяло. Много хора страдат от изкривявания на стойката заради неправилна поза на тялото през деня и нощта, продължително седене на работа, липса на достатъчна двигателна активност.\r\n\r\n\r\nАко работата ви е свързана със седене на бюро в продължение на часове, постарайте се да ставате за няколко минути на всеки половин час. Раздвижването е от огромно значение, защото не само стимулира кръвообращението, но и допринася за корекция в прегърбената извита поза на тялото, която заемаме при седене.\r\nТялото е създадено да се движи, а не да седи и лежи с часове. Регулярните разходки помагат за корекция на прегърбената стойка, а това не само отнема болката в гърба, но и подобрява работата на вътрешните органи.\r\n                    \n                    \n                \r\nПри дълбокото дишане гръбнакът има нужда да се изправи максимално. Ако опитате да вдишате с целия си бял дроб ще се убедите, че тялото ви от само себе си ви кара да се изправите. Това помага за стягане и отпускане на мускулатурата на гръдния кош и гръбнака. Важно е тя да е стегната, за да държи гърба изправен и раменете повдигнати, а не свлечени.\r\n\r\n ", "date": "2018.11.06", "title": "Как да подобрите стойката си и да изправите гръбнака?"}
{"url": "https://www.dnes.bg/notifikacii/2018/11/06/katadjii-spirat-kola-a-zad-volana-10-godishno.392722", "text": "Когато катаджии спират кола на пътя край врачанското село Бързина, едва ли са очаквали да видят зад волана 10-годишно дете. За куриозната ситуация съобщи \"Дарик\".\r\nОколо 14:10 часа вчера, полицейски екип дебне на пътя между селата Хайредин и Ботево, когато срещу тях се задава лек автомобил, който те спират за рутинна проверка.\r\nС шок установяват обаче, че зад волана стои 10-годишно момче, а на пасажерското място до него се е настанил баща му, собственик на автомобила. \r\nРазбира се, катаджиите веднага съставили акт на нарушителя, а регистрационните номера на колата били свалени. \r\n ", "date": "2018.11.06", "title": "Катаджии спират кола, а зад волана... 10-годишно"}
{"url": "https://www.dnes.bg/balkani/2018/11/06/izborite-v-syrbiia-simvol-na-provalenata-demokraciia.392699", "text": "Продължава конфликтът на интереси между местната администрация и съветите в Сърбия. Това показаха изборите за национални съвети на малцинствата в страната. Провеждането им премина под влиянието на управляващата партия, а всички кандидати вече бяха част от управлението на националните съвети и се ползваха с доверието на Белград. \n\r\nПобедата на кмета на Босилеград Владимир Захариев за лидер на Националния съвет на българското малцинство в Сърбия не е изненадваща според правозащитника и архивист Иван Николов, ръководител на КИЦ Босилеград, Сърбия. Той посочи още, че това практически няма да промени настоящата система и да доведе до напредък за българите там.\n\r\n                    \n                    \n                \"Странно и недопустимо е, че местната власт смесва длъжностите и влиянието си с Националния съвет на малцинствата. Така той няма да може да се отдели от нейната опека. Нещата ще продължават по същия начин: реално тези, които нарушават правата на малцинствата, ще са същите, от които се очаква и да ги защитават. Много е странно, че точно Владимир Захариев, който традиционно принадлежеше към центъра на крайния сръбски национализъм, изведнъж трябва да представлява българските интереси. Това, само по себе си, е конфликт\", коментира пред предаването \"Светът е бизнес\" по  Николов. \n\r\nПо думите му изборите се оказали символ на провалената демокрация – липсвал е контрол и външни наблюдатели. Според него основният проблем е липсата на действащи закони, чрез които да не се стига до създаването на подобни съвети. \n\r\nМирославм Нацков – гл.реактор на Радио и Телевизия Цариброд посочи факта, че само 2 седмици преди изборите, листа, съставена от представители от градове, в които живеят само българи, беше отменена. Като \"тревожен\" той определи и факта, че кметът на Босилеград стана ръководител на българския национален съвет, още повече, че той няма подкрепата на София.\r\n\"Сериозна политика, свързана със защитата на човешките права на българите в Сърбия, с информирането и образованието на роден език, трябва да бъде подкрепена както от Белград, така и от София“.\r\n\r\n ", "date": "2018.11.06", "title": "Изборите в Сърбия: Символ на провалената демокрация!"}
{"url": "https://www.dnes.bg/akoshtete-vqrvaite/2018/11/06/riana-izrigna-na-trymp-pravel-tragichni-mitingi.392751", "text": "Риана се е ядосала, когато разбрала, че американският президент Доналд Тръмп е използвал нейна песен (Don't Stop The Music) по време на митинги в Чатануга, Тенеси. \r\nКогато е научила това, Риана написа в Twitter: \"Няма да е за дълго. Нито аз, нито някой от моите хора някога ще бъдем на тези трагични митинги или близо до тях\".\r\n \r\nИзпълнителката от Барбадос не е единствената, която е предупреждавала Тръмп за подобно нещо.\r\n \r\nАдвокатът на Фарел Уилямс скоро изпрати писмо до Доналд Тръмп, с което му казва да спре да използва песни на Фарел по време на предизборната си кампания.\r\n \r\nПесента \"Happy\" звучеше на митинг в Инидиана миналата седмица, и то само няколко часа след стрелбата в синагога в Питсбърг, при която има 11 загинали.\r\n \r\n", "date": "2018.11.06", "title": "Риана изригна на Тръмп, правел трагични митинги"}
{"url": "https://www.dnes.bg/notifikacii/2018/11/06/bylgarin-syrbin-evrein-ne-tova-ne-e-vic-a-izmamna-shema-za-hiliadi.392759", "text": "Родните служби разбиха схема за измами за хиляди левове, в чийто капан са се хванили 17 души. Кражбата е ставала чрез два колцентъра в София.\r\nЗам. - главният прокурор Иван Гешев съобщи, че измамниците са опитали да се обадят и на него.\r\nСхемата била организирана от българин, сърбин и евреин. Гражданинът на Израел е обвинен като лидер на бандата. Тримата са оставени в ареста с решение на съда от петък.\r\nТриото наело българи за работа в колцентъра. Те звънели на случайни хора, но се представяли с фалшиви имена.\r\nПотенциалните жертви на измамниците оставали с впечатление, че ги търсят от Великобритания, тъй като се изписвал номер от Острова. Служителите на колцентровете ги убеждавали да инвестират в акции, злато и други платежни инструменти, като ги лъжели, че имат големи печалби, които обаче оставали виртуални.\r\n                \n                Който се е хванал в капана и опитвал да изтегли парите си, оставал крайно изненадан, защото получавал съобщение, че борсата се е сринала и му искали нова инвестиция, която да покрие загубите от първата.\r\nТака българин изгорял с над 132 000 лева. Сега се прави опит сумата му да бъде възстановена.\r\nГрупата действала около година, а фирмата била регистрирана в Естония, съобщи началникът на сектор \"Киберпрестъпност\" в ГДБОП комисар Явор Колев.\r\nТой посочи, че групата нямала разрешение от финансов регулатор, а само сертификат от частна новозенландска компания.\r\nНейната абривиатура напомня на такава на европейски регулатор, каза още Колев.\r\nСлед като получили парите – финансов отдел в Украйна ги разпръсвал по десетки сметки в различни страни.\r\nСлужители на фирмата не са обвинени, тъй като нямало данни, че знаят за измамата. Който обаче се усетил, бил уволняван.\r\nИмало опит тримата мошеници да отворят подобни офиси в Сърбия и Македония. Това е единственото подобно разследване в Европейския съюз, при което има задържани извършители, похвалиха се разследващите.", "date": "2018.11.06", "title": "Българин, сърбин, евреин... не, това не е виц. А измамна схема за хиляди"}
{"url": "https://www.dnes.bg/stranata/2018/11/06/otmyshtenie-jena-zadigna-300-l-djibri-i-3-praseta-ot-gadjeto-si.392743", "text": "22-годишна жена бе задържана от полицията в Свиленград за солидна кражба от дома на мъжа, с който е живеела на семейни начала, съобщават от МВР в Хасково.\r\nВ понеделник следобед в полицията бил получен сигнал от 25-годишен мъж от село Щит, че домът му е обран и му липсват разнообразни неща – от техника, до животни в свинарника.\r\nМъжът се оплакал, че са му откраднати 2 телевизора, мобилен телефон, 1,5 кубика дърва, 300 литра джибри, 3 прасета и зимнина.\r\nВ хода на работата се оказало, че извършители на кражбата са жената, с която мъжът живеел на семейни начала, и нейни роднини. Работата по случая продължава.", "date": "2018.11.06", "title": "Отмъщение: Жена задигна 300 л джибри и 3 прасета от гаджето си"}
{"url": "https://www.dnes.bg/zvezdi/2018/11/06/elizabet-vtora-s-unikalen-jest-kym-maikata-na-megan.392772", "text": "Кралица Елизабет Втора е отправила специална покана за Коледа към Дория Рагланд. Бабата на принц Хари настоява тя да прекара празника заедно с Меган и кралското семейство в Сандрингам. Това съобщава Daily Mail и уточнява, че родителите на Кейт никога не са получавали подобно предложение. \r\nПоканата е знак на уважение към майката на Меган, която няма други роднини във Великобритания, но и нарушаване на протокола, отбелязват специалисти по етикеция на Острова. И припомнят, че семейството на Кейт е присъствало само на празнична литургия за Коледа, но не е гостувало в имението в Норфолк.\r\n \r\nОт Бъкингамския дворец все още не са потвърдили официално дали майката на херцогинята на Съсекс наистина ще бъде гост на кралицата за празника.\r\n \r\nКакто вече писахме, Дория Рагланд бе единствената роднина на Меган, която присъства на нейната сватба с принц Хари през март тази година. През септември бе официалната ѝ визита в двореца Кенсингтън, но по-рано тя посещава тайно дъщеря си.\r\n \r\nМеждувременно Томас Маркъл, който на няколко пъти обяви пред медии, че е е обиден на дъщеря си и не иска да я вижда, продължава да настоява за среща с нея. Той сподели, че ще се радва Меган да роди момче и да го кръсти на него.\r\n\r\n", "date": "2018.11.06", "title": "Елизабет Втора с уникален жест към майката на Меган"}
{"url": "https://www.dnes.bg/temida/2018/11/06/spored-syda-ni-borisov-e-klevetil-ninova-ni-tia-nego.392730", "text": "Софийският градски съд отхвърли исковете за обезщетения, заведени от Бойко Борисов и Корнелия Нинова, съобщиха от съда.\n\r\nПремиерът заведе дело срещу лидера на БСП за 26 000 лв за претърпени неимуществени вреди след изказване на Нинова.\r\nТя също заведе насрещен иск за обида и клевета за 30 100 лв. заради изказване на Борисов.\r\nРепликата на Нинова била: \"Крадецът вика - дръжте крадеца\", а Борисов я нарекъл: \"Госпожа Лъжа\".\r\nСпоред съдебния състав исковите молби са неоснователни.\r\nРешението подлежи на обжалване пред Софийския апелативен съд в двуседмичен срок.", "date": "2018.11.06", "title": "Според съда: Ни Борисов е клеветил Нинова, ни тя него! "}
{"url": "https://www.dnes.bg/obshtestvo/2018/11/06/na-pyrvo-chetene-ns-glasuva-biudjeta-na-kasata-za-2019-g.392774", "text": "След два часа дебати парламентът гласува на първо четене бюджета на Националната здравноосигурителна каса (НЗОК) за следващата година.\n\r\nУправляващите изтъкнаха, че за 2019-а се предвиждат с 490 млн. лева повече в сравнение с 2018 г. \n\r\nС преходните и заключителните разпоредби на законопроекта за бюджета на Касата се променят и редица закони. Така Фондът за лечение на деца и Комисията за лечение в чужбина ще преминат към НЗОК, като финансовите средства ще се осигуряват от здравното министерство чрез трансфер. Създава се и Агенция за медицински надзор като правоприемник на изпълнителните агенции \"Медицински одит\" и по трансплантации.\n\r\nСпоред промените Народното събрание ще дава съгласие и за създаването на нови лечебни заведения. А сегашната процедура за акредитация на лечебните заведения за извършваната от тях цялостна медицинска дейност и/или отделни медицински дейности ще отпадне. \n                    \n                    \n                \r\nОчаквано от опозицията не останаха доволни от промените, предлагани от мнозинството, и разчетите на парите за здраве.\n\r\nСпоред БСП липсва полезна за гражданите здравна политика и с промените се вменяват функции на Народното събрание и Министерския съвет, които не са им присъщи.\n\r\nОт ДПС пък настояха да отпаднат текстовете, с които парламентът ще дава одобрение за лечебните заведения и тези за прелицензиране на лечебните заведения.\n\r\n\"Правите опит за трайно свръхконцентриране, за прелицензиране на корупцията в здравеопазването, обвини Нигяр Джафер управляващите.\n\r\nЗдравният министър Кирил Ананиев пък обеща, че между първо и второ четене ще бъдат изслушани всички предложения за промени и ще бъдат включени тези, които са приемливи.\n\r\nВ законопроекта за бюджета на НЗОК са предвидени 4 299 603 млрд. приходи и трансфери. \n\r\nЗдравноосигурителните приходи са в размер на 4,2 млрд. лева, от които 2,8 млрд. са приходи от здравноосигурителни вноски и 1,4 млрд. са трансфери за здравно осигуряване. \n\r\nЗа първична извънболнична помощ се отпускат 225 млн., което е с 17 млн. повече от 2018. За специализирана извънболнична помощ са предвидени 250 млн., което е с 28 млн. повече от миналата година.\n\r\nЗа дентална помощ се отпускат 167 млн., а за медико-диагностична дейност - 90 млн. лева.\n\r\nПредвиждат се и 1,2 млрд. лева за лекарствени продукти, медицински изделия и диетични храни за специални медицински цели.\n\r\nЗапазва се и размерът на здравноосигурителната вноска в размер на 8%.", "date": "2018.11.06", "title": "На първо четене: НС гласува бюджета на Касата за 2019 г."}
