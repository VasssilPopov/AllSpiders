{"url": "https://www.dnes.bg/usa/2018/09/22/svetyt-se-nagajda-kym-politikata-na-trymp-amerika-na-pyrvo-miasto.388502", "text": "Докато президентът Доналд Тръмп се готви за втората си поява пред Общото събрание на ООН - олимпийския подиум на световната дипломация, неговата администрация се е обърнала без свян дълбоко към вътрешните проблеми, следвайки все повече едностранни политики, което критиците смятат за голямо отстъпление от глобалните ангажименти (на страната) - нещо, което бе неизменна двупартийна линия на предишните американски лидери, пише  Асошиейтед прес.\n\r\nОнези хора от екипа на Тръмп, които тълкуваха неговия добре употребен лозунг на кампанията му, казвайки, че \"Америка на първо място не означава Америка сама\", вече ги няма. Местата им са заети от апологети на ненакърнимия държавен суверенитет, които споделят убеждението, че много от институциите, установени след Втората световна война за гарантиране и поддържане на международния ред, са или остарели или се нуждаят от сериозно преразглеждане.\n                    \n                    \n                \r\nПреди дебатите в Общото събрание (на ООН) някои очакват те да имат различен тон от миналата година, когато редица резервирани световни лидери не бяха подготвени за маниера или стила на дипломацията на Тръмп или за неговата решимост да следва програмата, заложена в лозунга \"Америка на първо място\". Този път обаче те знаят какво да очакват.\n\r\n\"Много лидери вече са се научили как да се отнасят с президента\", казва Джон Олтърман, първи вицепрезидент на Центъра за стратегически и международни проучвания.\r\n\"Те гледат да са любезни с него, но ще работят за създаване на условия за блокиране или подкопаване на много от президентските инициативи, защото ги намират за плод на погрешно мислене. Те ще се опитат да използват тази среща, за да предложат стратегии, съдържащи тяхното виждане, а не президентското, без да му натякват открито, че то е погрешно\".\r\nСтюърт Патрик, бивш служител в Държавния департамент при администрацията на Джордж Буш-младши, който сега е старши сътрудник в Съвета за международни отношения, каза, че Тръмп \"абдикира от глобалното ръководство и преминава към тесногръд национализъм\" - подход, който \"дава малко стимули на други страни да се асоциират с американските цели\".\r\n\"Унилатерализмът на администрацията все повече губи почва, защото на страните членки на ООН им писва от американската надменност и нежелание за компромиси\", писа Патрик тези дни.\r\n\"Следващата седмица президентът ще се изправи пред една по-скептична глобална аудитория, ще се сблъска с реалността, че дипломацията на неговата администрация иска само да взема, без да дава\".\r\nДа бъде накарана администрацията на Тръмп да промени курса си обаче може да се окаже трудна работа, като се има предвид траекторията на нейната външна политика. Когато бившият държавен секретар Джон Кери напусна Държавния департамент на 19 януари 2017 г., той каза на колегите си дипломати, че САЩ \"имат повече ангажименти на повече места по света с по-голямо положително влияние, отколкото когато и да било в американската история\".\r\nДали това бе вярно на времето, може да се спори. Но ако е било вярно тогава, сега вече съвсем не е така.\r\nСемената на оттеглянето бяха посадени още преди Тръмп да уволни първия си държавен секретар Рекс Тилърсън през март и преди оттеглянето следващия месец на главния му икономически съветник Гари Кон и на съветника му по националната сигурност Хърбърт Реймънд Макмастър.\r\nПрез първите си няколко месеца в Белия дом Тръмп изтегли САЩ от Транс-Тихоокеанското търговско споразумение, от Парижкото споразумение за климата и от ЮНЕСКО. Той нееднократно постави под съмнение адекватността на НАТО, полезността на други многостранни групировки и организации, обиждаше лидерите на американските съюзнически страни и прекрати започналото при Обама затопляне на отношенията с Куба. През декември въпреки съветите на своя екип по националната сигурност той призна Ерусалим за столица на Израел.\n\r\nНо след напускането на Тилърсън, Кон и МакМастър и заместването им с Майк Помпейо, Лари Кудлоу и Джон Болтън темпото на оттеглянето се засили и предстоящата поява в Общото събрание очевидно ще го ускори още повече.\n\r\nСамо през последните шест месеца Тръмп изтегли САЩ от Съвета по правата на човека в ООН, спря финансирането на агенцията на ООН за палестинските бежанци, прекрати практически всякаква помощ за самите палестинци и разпали отново спора за Ерусалим, премествайки там американското посолство от Тел Авив.\n\r\nВ същото време администрацията наложи санкции срещу натовския съюзник Турция, спря да помага на усилията за стабилизация на обстановката в Сирия, изтегли се от ядреното споразумение с Иран, рязко намали приема на бежанци (в САЩ), заплаши със съдебно преследване служителите на Международния наказателен съд, ако трибуналът започне разследвания за предполагаеми престъпления на американски войници, започна търговска война с Китай и намекна, че САЩ могат да напуснат Световната търговска организация.\n\r\nДве сфери, в които администрацията се опита да предприеме инициативи - със Северна Корея и с Русия - предизвикаха критики или тези усилия бяха посрещнати с огромен скептицизъм от много ветерани на външната политика - както демократи, така и републиканци. Тръмп се срещна с лидерите на тези две страни, но резултатите от тези срещи породиха много въпросителни.\n\r\nИ въпреки неговите твърдения за напредък на севернокорейския фронт, който тепърва ще се разширява, тази инициатива все още не дава конкретни признаци за прогрес към желания резултат - денуклеаризацията.\r\n/БТА/", "date": "2018.09.22", "title": "Светът се нагажда към политиката на Тръмп \"Америка на първо място\" "}
{"url": "https://www.dnes.bg/akoshtete-vqrvaite/2018/09/22/kolegata-ti-namiga-7-znaka-che-si-pada-po-teb.388525", "text": "Има много лесни за разпознаване знаци, че даден колега си пада по вас.\r\n \r\nКогато един мъж харесва една жена, офис пространството не може да го спре, нито пък да потисне неговите намерения и желания.\r\n \r\nВсе пак, ако се чудите дали определен колега е заинтригуван от личността ви, можете да следите за следните знаци:\r\n \r\n\r\n \r\nНай-вероятно той директно ще попита за статуса ви по отношение на личния ви живот. Колегата ви ще намери фин или по-явен начин да ви разпита имате ли специален човек в живота си. Може да прави и коментари, с които да ви провокира да му разкриете повече за романтичния си живот.\r\n\r\n\r\n \r\nАко колегата ви все гледа да ви заговори по произволни и дори незначителни теми, въпреки че и двамата си имате работа, значи категорично ви харесва. Същото се отнася и ако все гледа да се доближи до вас, въпреки че офисът ви е пълен с хора.\r\n \r\n\r\n \r\nАко този колега никога не ви отказва помощ, то сигурно вече се досещате, че ви харесва. Ако дори в случаите, когато е затрупан с работа, той предпочита да дойде до вашето бюро и да ви предложи помощта си, значи категорично си пада по вас. Същото важи и в случаите, когато предлага да отиде да ви купи кафе/нещо за ядене (ако вие не можете), когато е готов да покрие смяната ви и т. н. – услуги, които не би направил за всички други колежки.\r\n \r\n\r\n \r\nАко този колега винаги е откровен с вас и ви споделя лични неща за себе си, то значи той има специално отношение към вас.\r\n \r\n", "date": "2018.09.22", "title": "Колегата ти намига? 7 знака, че си пада по теб"}
{"url": "https://www.dnes.bg/obshtestvo/2018/09/22/silna-bylgariia-se-gradi-sys-silni-hora-i-institucii.388593", "text": "\"110 години извоюваната независимост е пример и отговорност. Дати като днешната поставят на истинско изпитание държавници и политици. Нужни са свободни и активни хора, лидери, които водят България напред. Силна държава се гради със силни хора, със силни и работещи институции\". Това заяви вицепрезидентът Илияна Йотова на Националния тракийски женски събор-поклонение, който се проведе в крумовградското село Аврен, съобщи прессекретариатът на президента.\r\n \r\n„Тревожно е, че днес срещаме своята зависимост в самите себе си – в апатията, в бездушието, в примирението с нерешените с години проблеми и кризи. Младите хора, които напускат страната, липсата на достъпност до образование и здравеопазване, бедните и изоставени райони – тези въпроси  са отговорност на горди и независими хора, на родолюбци“, отбеляза Илияна Йотова.\r\n \r\nВицепрезидентът е патрон на честванията на 85-ата годишнина от създаването на Националния тракийски женски съюз. На тази дата тракийците отдават почит и се покланят пред паметта на жестоко убитите през 1913 г. в местността Мъгленик 42 жени и деца. Пред мемориала в памет на жертвите бе отслужена заупокойна молитва.\r\n \r\n„В днешния ден в едно се събира опиянението от свободата с преклонението пред трагичната гибел на жени и деца, зверски съсечени и унищожени недалеч оттук. И гордостта от българката тракийка, пазителка на родовата памет, предала на поколенията безмерната любов към род и Родина, запомнила и пяла песните, легендите до наши дни“, посочи вицепрезидентът.\r\n \r\nПо думите на Илияна Йотова няма как да се върне историята назад, но е необходима справедливост. Постоянна политика и отстоявана позиция на президентската институция е да се постигне договореност за обезщетение на тракийските бежанци. \n                    \n                    \n                \r\nПри срещите си с представители на регионалните и местните власти в Одрин неотдавна вицепрезидентът отново повдигна въпроса за възстановяване активната работа на смесената българо-турска комисия за нерешените въпроси. „Ако е необходимо, тя трябва да бъде формирана наново, за да постигне резултати“, посочи Илияна Йотова.\r\n ", "date": "2018.09.22", "title": "\"Силна България се гради със силни хора и институции\""}
{"url": "https://www.dnes.bg/balkani/2018/09/22/zaev-razbuni-duhovete-niama-druga-makedoniia-osven-nashata.388594", "text": "Македонският премиер Зоран Заев отново разбуни духовете на Балканите. Дни преди предстоящия на 30 септември референдум в Македония той предизвика нов скандал сред съседите.\n\r\nВ интервю от Вашингтон, където беше на посещение, Заев заяви: \"Северната част на Гърция е Гърция, западната част на България е България. Няма друга Македония освен нашата“.\n\r\nПоследва гневна реакция от страна на Атина и часове по-късно официалното изказване на македонския премиер звучеше по съвсем различен начин, предаде .\n\r\nДържавната македонска информационна агенция промени думите на Заев така: \"Всички знаем, че част от геополитическия регион Македония се намира в Гърция, друга част – в България, а северната част е нашата страна\".\r\n                    \n                    \n                По-късно македонската агенция МИА опроверга информация на гръцкия вестник \"Катимерини\" за намеса на гръцкия премиер Алексис Ципрас, от Атина или от когото и да е за внасянето на корекция в интервю на македонския премиер Зоран Заев.\n\r\nВ интервю за МИА, дадено във Вашингтон след срещата с вицепрезидента Майк Пенс, според \"Катимерини\" Заев заявил: \"Северната част от Гърция е Гърция, западната част на България е България. Това е нашата Македония и на света няма да има друга\". Според вестника по-късно, след намеса на Атина, МИА цялостно променила цитата.\n\r\n\"Всички знаем, че днес част от геополитическия регион на Македония е в Гърция, част е в България, а северната част е в нашата страна. Никой никога няма да се опита да отрича нашата Македония. Определението \"северна\" прави разлика и потвърждаваме, че има региони в България и Гърция, които се наричат Македония\", пише \"Катимерини\".\n\r\nСлед извършена проверка МИА съобщава, че е установено, че са направени погрешни интерпретации, за което веднага е направена корекция и коригираното изявление е разпространено до обществеността.\n\r\n\r\n ", "date": "2018.09.22", "title": " Заев разбуни духовете: Няма друга Македония освен нашата!"}
{"url": "https://www.dnes.bg/obshtestvo/2018/09/22/karakachanov-armiia-se-pravi-s-duh-i-liubov-kym-bylgariia.388596", "text": "\n\r\n\"Българската армия е в ръцете на обществото и е инструмент за неговата защита. Въпреки недоимъка и липсата на средства, момчетата и момичетата в армията си изпълняват задълженията. Това не е лесно, трудно е, рисково е, но хората имат дух. Армия се прави с дух и любов към България\". Това каза министърът на отбраната Красимир Каракачанов на показа на военна техника пред сградата на Министерството на отбраната в София, цитиран от пресцентъра на ведомството.\n\r\nДнес отбелязваме 110 години от обявяването на Независимостта на България - факт, който е станал възможен благодарение на Българската армия, заявил Каракачанов.\n                    \n                    \n                \r\n\"Хубаво е българските граждани да имат по-чест досег до армията, да видят въоръжението, войниците. В тези комерсиални времена, когато хората се интересуват преди всичко от доходите си, е хубаво по някакъв начин да покажем, че воинската професия, макар и към момента все още не добре платена, е достойна и заслужава уважение\", допълнил още министърът на отбраната.\n\r\nВ Деня на Независимостта едновременно в 17 града в страната хората можаха да видят образци военна техника, оръжие и екипировка. \n\r\nИнициативата е първата от поредицата изяви под наслов \"Това сме ние\", с които Министерството на отбраната цели да популяризира военната служба.\n\r\nМинистър Каракачанов припомнил, че през последните 20 години бюджетът на армията е орязван 4 пъти, като само през 2010 г. е намален с 40 процента.\n\r\n\"Аз не съм спрял да настоявам за повече средства. През изминалата година увеличихме заплатите с 10 процента, а за тази година сме предвидили още 10 процента. Представили сме необходимите разходи за ремонт на част от съществуващата техника. Отделиха се близо 3 милиарда и половина за закупуване на нови самолети, кораби и бронирани машини\", казал министър Каракачанов.\n\r\nТой посочил, че това е само един етап от цялостното обновяване на армията, което ще става постепенно поради невъзможността да се отделят необходимите средства.\n\r\nМинистър Красимир Каракачанов поздравил всички военнослужещи, взели участие в днешното представяне.\r\n ", "date": "2018.09.22", "title": "Каракачанов: Армия се прави с дух и любов към България!"}
{"url": "https://www.dnes.bg/notifikacii/2018/09/22/papata-razkritikuva-onezi-koito-ekspulsirat-drugite.388592", "text": "Малко след пристигането си в литовската столицата Вилнюс - първа спирка в четиридневната му обиколка в балтийските страни - папа Франциск разкритикува, без да ги назовава, онези, \"които експулсират другите\" и похвали толерантността и гостоприемството на литовците, предаде Франс прес.\n\r\nПапата даде преобладаващо католическа Литва за пример на международната общност и особено на Европейския съюз. Критиките му изглежда бяха насочени главно към страните от Вишеградската група (Полша, Унгария, Чехия и Словакия), чиито власти отказаха да приемат бежанците и икономическите мигранти, пристигнали масово в Гърция и Италия.\n\r\nВ слово пред президентския дворец в присъствието на властите и дипломатическия корпус Светият отец говори за \"гласовете, които всяват разделение и противопоставяне\", използвайки като инструмент несигурността или конфликтите, които \"твърдят, че единственият възможен начин да се гарантира оцеляването на една цивилизация е усилието за елиминиране, заличаване или експулсиране на другите\".\n                \n                \r\nВ това отношение вие, литовците, казвате нещо оригинално: \"да приемаме различията\". С диалог, отвореност и разбиране тези различия могат да се превърнат в мост, свързващ Източна и Западна Европа, изтъкна папата.\n\r\nТой припомни, че в историята си балтийската страна е приемала различни народи и вероизповедания. \"Тази земя е станала дом за много хора: литовци, татари, поляци, руснаци, беларуси, украинци, арменци, немци, за католици, православни, мюсюлмани и юдеи\", припомни понтификът и изрази възхищение от способността на Литва да съхрани търпимостта, уважението и солидарността въпреки всички перипетии в историята на 20-ти век, посочва ТАСС, цитирана от БТА.\n\r\nФранциск засегна и един от основните проблеми в балтийските страни - емиграцията на младите хора. Той призова литовците да обърнат \"специално внимание на най-младите, които са не само са бъдещето, а и настоящето на страната си, ако останат свързани с корените на народа\".\r\nСледобед на площада с катедралата в столицата папата ще се срещне с младежи, родени след като Литва става отново независима.\n\r\nПосрещайки Франциск, литовската президентката Далия Грибаускайте му благодари за посещението в страната в годината, когато се отбелязва стогодишнината от обявяването на независимост и припомни, че Ватиканът - сред първите, признали литовската държава - никога не е приел окупацията й от СССР.\n\r\nТя отбеляза като особено символичен факта, че Франциск е в Литва в деня, когато страната почита жертвите на нацисткия геноцид над евреите.\r\nо 1940 г. в Литва са живели над 200 000 евреи, а Вилнюс бил наричан \"Северния Ерусалим\". По време на нацистката окупация между 1941 и 1944 г. почти всички евреи били избити.\n\r\n ", "date": "2018.09.22", "title": "Папата разкритикува онези, които експулсират другите"}
{"url": "https://www.dnes.bg/akoshtete-vqrvaite/2018/09/22/da-si-roden-na-granicata-mejdu-dve-zodii-i-chast-znachi.388529", "text": "Понякога хората, родени през последните или първите дни на даден зодиакален знак, не могат да кажат коя точно е тяхната зодия, чувствайки се свързани с аспектите и на двете астрални енергии. Ако например, празнувате рождения си ден на 20 април, е важно да проучите позицията на Слънцето в годината на раждането си, за да разберете дали сте Овен или Телец.\n\r\nОт друга страна, ако сте родени на границата между два знака, е възможно да се идентифицирате и с двата. Например хората, родени на 20, 21 или 22 август, могат да се чувстват и Лъв, и Дева едновременно.\n\r\nЕто и списък на всички гранични дни между първите седем зодии, които обединяват характеристиките и на двата знака. Прочетете какви са личностните черти на хората, родени на тези дати.\n                    \n                    \n                \r\n\n\r\nКомбинацията от амбициозността на Овена с интелигентността на Телеца дава ключ към успеха на тези хора. Те не губят време да мислят как могат да постигнат целите си, а действат. Тези личности са трудни за манипулиране, било то чрез обещания или с лесни пари. Те са страстни и грижовни. Винаги защитават близките си. Неспокойната душа на Овена тук е малко по-уравновесена заради влиянието на доста по-пасивния Телец.\n\r\nКомбинацията от Телец и Близнаци носи голям интелект. Телецът осигурява стабилност на Близнаците, а те пък го обогатяват с хитрост и дар слово. Въпреки това, хората, родени в тези три дни често са мързеливи, защото разчитат повече на ума си, отколкото на усилията си. Те могат да получат всичко, което искат с търпение и постоянство (характерни за Телец), съчетани с бърза мисъл (от Близнаците). Човекът Телец-Близнаци обича неочаквани пътувания, иновации и изненади.\r\nВижте още по темата в ", "date": "2018.09.22", "title": "Да си роден на границата между две зодии (I част). Значи..."}
{"url": "https://www.dnes.bg/balkani/2018/09/22/seriia-samoubiistva-v-bosilegrad-gradyt-e-trevojen-i-tyjen.388597", "text": "Жителите на Босилеград са разтревожени поради серия самоубийства през последните 14 дни, на живота си през тези две седмици посегнаха четирима души, съобщава белградският вестник \"Блиц\". Ситуацията е тревожна, тъй като през последните 100 години не се е случвало за един месец да се самоубият една жена и трима мъже.\n\r\nТъжен е граничният град, в който живее предимно българско население, заради самоубийството на 52-годишната Стойна, 70-годишния Радко, 26-годишния Илия и 64-годишния Славчо.\n\r\nСоциална безнадеждност и изолираността от членовете на семейството си посочва в прощалното си писмо Стойна, която е прекратила живота си с голяма доза лекарства. Когато разбрал, че има тумор в мозъка, бившият шофьор на автобус Радко В. от село Рибарче се застрелял в главата с пистолет, с който животните се убиват в кланиците, пише \"Блиц\", цитиран от БТА.\n                    \n                    \n                \r\nЗагадка е смъртта на студента по право в Ниш Илия К., който се самоуби с изстрел от пистолета на баща си в семейната им къща в Босилеград на 18 септември. Дори най-възрастните жители на Босилеград не помнят толкова масово и тъжно погребение. По суров начин от безнадеждността избяга и работникът Славчо Й. от Босилеград, който неотдавна се отрови със солна киселина. Предполага се, че се е самоубил заради тежката болест на жена си.\n\r\n ", "date": "2018.09.22", "title": "Серия самоубийства в Босилеград, градът е тревожен и тъжен"}
{"url": "https://www.dnes.bg/stranata/2018/09/22/mitnicite-tejki-narusheniia-vyv-vinprom-karnobat.388598", "text": "Писмени заповеди за запечатването на трите фабрики и данъчните складове на \"Винпром Карнобат\" са предоставени на членове на Управителния съвет на фирмата. Това каза пред журналисти в Карнобат директорът на Митница-Бургас Валери Стефанов, предаде БТА. \n\r\nСтефанов информира, че с писмена заповед са извършени оперативни действия по митнически контрол на складове на територията на карнобатските села Церковски и село Венец.\n\n\n\r\nВ резултат на проверките по спазване на данъчното законодателство са установени много тежки административни нарушения, а за някои от тях има данни за извършени престъпления, за което е сезирана съответната компетентна институция, добави Стефанов. \n                    \n                    \n                \r\nТой поясни, че за действията на митническите служители за всяка проверка във всеки един склад има протоколи. Проверките се извършват в присъствието на служители на складовете и те са подписали протоколите. Там са изложени ясни констатации и факти за нарушенията. Протоколите са разписани и приети от управителите на фирмата. \n\r\nСтефанов поясни, че в резултат на нарушенията се наложило запечатването на обектите в срок от 48 часа. Всички тези действията на митническата администрация са обжалваеми по съответния ред. Даден е достъп на технически лица да имат постоянно присъствие, за да не се допуснат аварии в завода и по изключение е разрешено продукцията с грозде, която е договорена за изкупуване, да влиза безпрепятствено в завода.\r\n ", "date": "2018.09.22", "title": " Митниците: Тежки нарушения във \"Винпром Карнобат\" "}
{"url": "https://www.dnes.bg/index/2018/09/22/robyrt-redford-veche-ne-iska-da-govori-za-pensionirane.388599", "text": "Месец след като обяви края на своята актьорска кариера, Робърт Редфорд промени мнението си каза, че вече не иска да говори за излизане в пенсия, предаде Франс прес.\n\r\nЗапитан от журналист на сп. \"Варайъти\" по въпроса за пенсионирането по време на премиерата на новия си пълнометражен филм \"Старецът и оръжието\" (\"The Old Man and the Gun\") 82-годишният Редфорд отказа да заяви, че този филм е последният му като актьор. \"Няма да отговоря на този въпрос\", каза Редфорд и допълни, че иска \"запази тайнствеността по темата\".\n\r\nВ началото на август в интервю за сп. \"Ентертеймънт уикли\" Робърт Редфорд заяви ясно: \"Човек никога не трябва да казва никога, но стигнах до извода, че актьорството е приключило за мен\". \"Ще се пенсионирам, защото се занимавам с актьорство, откакто станах на 21 години\", допълни той.\n                \n                \r\nСега обаче Редфорд признава, че е допуснал грешка, като е направил подобно изявление. \"Беше грешка. Не трябваше да казвам това\". Той допълни, че ако се пенсионира, ще го направи без много шум, защото като го обявява открито, това привличало много внимание.\n\r\nРежисьорът на филма \"Старецът и оръжието\" Дейвид Лоуър разкри неотдавна, че по време на снимките, Редфорд действително е споменал, че това му е последният филм като актьор.\r\n \r\n/БТА/\r\n ", "date": "2018.09.22", "title": "Робърт Редфорд вече не иска да говори за пенсиониране"}
{"url": "https://www.dnes.bg/obshtestvo/2018/09/22/pochti-2-mln-bylgari-napusnali-bylgariia-za-poslednite-30-godini.388602", "text": "Според правилата на Евростат в една и съща година /2021 г./ във всяка страна членка се провежда преброяване на населението и жилищния фонд.\n\r\nТъй като отговорът на въпроса за националността на всеки преброен е задължителен, това е един от шансовете да се разбере колко точно българи живеят в чужбина в момента.\n\r\nКогато се говори за българите в чужбина, в публичното пространство се споменават най-различни числа, които рядко почиват на официални данни. \n\r\nЧуждите статистики например показват, че за последните 30 години постоянно пребиваващите в чужбина българи са около 1,1 милиона, пише .\n\r\nНо първо – става въпрос само за хората, които са българи по националност. Потомците на българите, заселили се в чужбина сега, едва ли ще имат отметка “българин” в личните си документи, както не се водят българи и потомците на хора, емигрирали преди десетилетия.\n                    \n                    \n                \r\nИ второ – тези данни са само за ЕС. Резултатите от преброяванията в държави от други континенти рядко достигат до България. Затова някои политици си позволяват да говорят за 11, дори за 15 милиона българи по света, но няма кой да ги опровергае с достоверни данни.\n\r\nСпоред НСИ например за същите тези 30 години – между 1984 и 2016 г., България е напусната от 1,85 млн. български граждани.\n\r\nИ според изчисленията излиза, че 52% от намалението на населението на страната през този период се дължи на отрицателния естествен прираст, а другите 48% - на нетната емиграция.\n\r\nНетна емиграция е броят на хората, който се получава, като от напускащите страната се изваждат тези, които се завръщат в нея. Според последния годишник на НСИ, който е за 2017 г., броят на напусналите България през тази година е бил 35 хил. души, а броят на завръщащите се – 25 хил. души. Т.е. нетната емиграция е била само 10 хил. души.\n\r\nПрез последните години тя непрекъснато намалява и според много специалисти скоро ще се стигне до момента, в който ще стане нула.\n\r\n“Въпрос на хипотези е, но ако говоря като експерт, а не като председател на НСИ, очаквам в близките години този баланс да стане положителен. Т.е. колкото човека напускат България, толкова и да се връщат. Може би ще стане в рамките на около 5 години”, каза пред “24 часа” председателят на НСИ Сергей Цветарски.\n\r\nТова е реално да се случи според него, защото зависи изцяло от мерки, които политиците могат да вземат, например да направят страната по-привлекателна за живеене и това да продължи достатъчно дълго време. \n\r\nМного по-трудно е според Цветарски да се управлява раждаемостта, която си е лично решение на човека и никой не може да оказва влияние върху нея.\n\r\nКолкото до самата раждаемост, около нея също има много митове. По-ниска от сегашната раждаемост в България според данните е имало през 1997 г.\n\r\nТогава е достигнато дъното на кризата и българите по всяка вероятност са реагирали с временното отлагане на тези лични планове.\n\r\nСлед 2000 г. раждаемостта започна да се повишава и от 1,2 промила през 1997 г. сега вече е 1,6 промила. Но въпреки всичко естественият прираст продължава да е отрицателен, тъй като смъртността е по-висока.\n\r\n ", "date": "2018.09.22", "title": "Почти 2 млн. българи напуснали България за последните 30 години"}
{"url": "https://www.dnes.bg/stranata/2018/09/22/kulturni-cennosti-povredeni-pri-obira-v-rojenskiia-manastir.388600", "text": "Eксперти от Главна дирекция \"Инспекторат за опазване на културното наследство\" в Министерството на културата са извършили вчера оглед на място в Роженския манастир. Поводът е извършеното на 18 септември посегателство в храма \"Св. Успение Богородично\" в манастира, който е недвижима културна ценност от национално значение, съобщиха от пресцентъра на Министерството на културата.\n\r\nПри огледа е установено, че е извършена умишлена повреда на културна ценност. Частично е избит прозоречен отвор при абсидното стенно пространство на храма. Прозорецът е зазидан още през втората половина на 19 век и вътрешната страна на абсидното пространство е била изписана, като е запазена в сравнително добро състояние и до днес.\n\n\n\r\n                    \n                    \n                Поради голямата дебелина на стената на храма вандалите не са достигнали вътрешната страна на зида и не са засегнали мазилката и изключително ценния живописен слой.\n\r\nОгледът е извършен в присъствието на игумена на Роженския манастир архимандрит Епифаний, отец Николай от Мелник, Вангел Анталавичев, заместник-кмет на община Сандански и Антон Ковачев, директор на Археологическия музей в град Сандански.\n\r\nКметският наместник на село Рожен Сашо Филипов съобщи за БТА, че вече са монтирани половината от 16-те камери за видеонаблюдение, които бяха повредени при опита за обир. Останалите ще бъдат монтирани в началото на следващата седмица. Общо 42 са камерите, които осъществяват денонощно наблюдение на Роженския манастир.\n\r\nДнес манастирът е изпълнен с посетители, като се очаква туристическият поток да бъде засилен и през следващите почивни дни, допълни кметския наместник на село Рожен.\r\n ", "date": "2018.09.22", "title": "Културни ценности повредени при обира в Роженския манастир"}
{"url": "https://www.dnes.bg/world/2018/09/22/chetiri-jertvi-na-pojar-v-holandskiia-grad-papendreht.388606", "text": "Четирима души загинаха при пожар в къща в Папендрехт, близо до Ротермадм. Две от жертвите са деца, съобщи холандската полиция, отбелязвайки, че работи основно по версията за умишлен палеж, предаде АФП.\r\nЖертвите са мъж и жена на възраст 32 години и техните две деца - момченце на четири години и момиченце на шест години, уточни в комюнике ротердамската полиция.\r\nПо телата на четири жертви е имало следи от насилие, уточниха холандските власти.\r\nПожарът, който бързо е бил овладян, избухнал днес предиобед в къща в град Папендрехт, в западната част на Холандия.\r\nТази поредна драма става два дни след смъртта на четири деца при сблъсък между влак и триколесен товарен велосипед. Този трагичен инцидент разтърси Холандия, отбелязва АФП, цитирана от БТА.\r\n ", "date": "2018.09.22", "title": "Четири жертви на пожар в холандския град Папендрехт"}
{"url": "https://www.dnes.bg/health/2018/09/22/nai-dobrite-plodove-i-zelenchuci-za-smuti.388528", "text": "Наистина няма нищо по-полезно и същевременно вкусно от плодовото или зеленчуковото смути.\r\nТака с помощта на бавна сокоизстисквачка и правилен подбор от продукти, снабдяваме тялото си с необходимите витамини и минерали.\r\n \r\nПо този начин не просто се предпазваме от болести или недостиг на нещо, но и подобряваме цялостния си тонус.\r\n \r\nПредставяме ви списък с плодовете и зеленчуците, които са най-подходящи да ги сложите в бавносмилаща сокоизстисквачка и да се насладите на прилива на енергия.\r\n\r\n\r\n \r\nАвокадото е пълно с витамини като B-6, C, E и K и може да снабди тялото ви с необходимите магнезий и ниацин. Освен това то е добър източник на омега-3 мастни киселини. Добавянето на едно авокадо ще ви снабди с 64 калории, 3 грама фибри и по-малко от един грам захари.\r\n \r\n\r\n \r\nВсичките ягоди, боровинки, малини, къпини и киви са страхотен източник на антиоксиданти, които ви помагат в борбата със стареенето и сърдечните болести. Боровинките и ягодите съдържат най-много антиоксиданти и могат да ви помогнат да се справите с проблемите с холестерола.\r\n\r\n\r\n \r\nАнанас, портокал, лимони и лайм са много освежаващи, но и добавят огромни количества от витамин C към диетата ви. Добавете някой от тези плодове към сокоизстисквачката и ще можете да се порадвате не просто на свежа напитка, но и на прилив от витамини.\r\n\r\n\r\n \r\nТиква, моркови и сладки картофи са все богати на витамин А и желязо. Те добавят цвят, текстура и много сладост на едно смути, независимо от това какво друго има вътре в сокоизстисквачката.\r\n\r\n", "date": "2018.09.22", "title": "Най-добрите: Плодове и зеленчуци за смути"}
{"url": "https://www.dnes.bg/balkani/2018/09/22/v-albaniia-razbiha-opasna-kriminalna-banda.388603", "text": "Албанската полиция разби опасна криминална банда, заподозряна за няколко тежки престъпления, извършени през последните месеци в северния град Шкодра, предаде агенция МИА.\n\r\nАрестувани са 11 членове на групата \"Байри\", издирват се още двама.\n\r\nПовечето са арестувани в Албания и няколко - в Холандия. Арестите последваха, след като вчера полицията арестува в Тирана Енвер Байри, смятан за лидер на групата.\n\r\nБандата е заподозряна за две убийства в Шкодра, няколко опита за убийство и рекет на няколко души, които били изнудвани за големи суми пари.\n\r\nВ сътрудничество с други банди групата Байри търгувала и с наркотици в европейските страни и инвестирала спечелените средства в Албания.\n                    \n                    \n                \r\nПолицията заловила и оръжие. Конфискуван е недвижим имот, хотел и ресторант във Велипое, Северозападна Албания, за които има подозрения, че са построени със средства от престъпна дейност.\n\r\nПрез последните няколко месеца в Шкодра бяха извършени шест убийства, двама души се смятат за изчезнали, регистрирани са и няколко случая на отвличане с цел откуп.\r\n ", "date": "2018.09.22", "title": "В Албания разбиха опасна криминална банда"}
{"url": "https://www.dnes.bg/temida/2018/09/22/v-aresta-ostavat-dvama-za-obira-v-rojenskiia-manastir.388607", "text": "Двама от задържаните за обира на Роженския манастир остават в ареста, реши съдът в Пловдив. Това са 44-годишният адвокат Стефан Матеев и 21-годишният обвиняем, който работи в Кипър и за него има предпоставка, че може да се укрие.\n\r\nНепълнолетните - на 16 и 17 г., са с мярка под надзор на инспектор от детска педагогическа стая, предаде bTV.\n\r\n44-годишният адвокат Стефан Матеев ръководел обирджиите на Роженския манастир, смятат от прокуратурата.\n\r\nСпоред прокуратурата Матеев дал тиксо на останалите, с което да вържат свещеника.\n\n\n\n\r\nДнес Върховният касационен съд определи делата и мерките на задържаните за нападението в Роженския манастир да се гледат от Районен съд – Пловдив.\n                    \n                    \n                \r\nТова се случи, след като всички съдии в Сандански си направиха самоотвод по делото заради познанство с един от задържаните – адвокат Стефан Матеев.\n\r\nПрокуратурата в Сандански поиска най-тежката мярка – задържане под стража, за четири лица, обвинени, че на 18 септември са нахлули в Роженския манастир и са извършили грабеж над игумена, като са го завързали и са му взели мобилния телефон.\n\r\nОпитът за обир е бил инспириран от легендата, че в стените на манастира има скрити жълтици.\n\r\n ", "date": "2018.09.22", "title": "В ареста остават двама за обира в Роженския манастир "}
{"url": "https://www.dnes.bg/sofia/2018/09/22/hamyr-bronirani-mashini-voennata-ni-tehnika-na-praznika.388583", "text": "\n Отбелязваме110 години от обявяването на независимостта на  България. По този повод на 22 септември в седемнадесет български града ще бъдат показани военна техника, образци оръжие и екипировка. Инициативата е първа от поредицата изяви под наслов \"Това сме ние\", с които Министерството на отбраната цели да популяризира военната служба. Това съобщиха от пресцентъра на Министерство на отбраната. \r\nВ София от 9.00 часа до 12. 00 часа пред парадния вход на Министерство на отбраната всички гости на празника разгледаха основни образци военна техника на Въоръжените сили – бронирана машина \"Хамър\", бойни бронирани колесни машини \"Командо\", \"Гардиан\" и \"Пустинна котка\".\r\n\r\n ", "date": "2018.09.22", "title": "\"Хамър\", бронирани машини - военната ни техника на празника"}
{"url": "https://www.dnes.bg/eu/2018/09/22/erdogan-v-berlin-a-predi-tova-osvobodi-germanec.388576", "text": "Германски гражданин бе освободен от арест в Турция една седмица преди посещението в Берлин на турския президент Реджеп Тайип Ердоган, съобщи германското външно министерство, предаде ДПА.\r\nСлед това освобождаване в турски арест остават петима германски граждани, държани от турските власти по политически причини.\r\nОбщо 35 германски граждани бяха задържани в Турция след провалилия се опит за преврат през юли 2016 г.\r\nПовечето от тях бяха обвинени в членство в терористична организация, включително в движението на проповедника Гюлен, което според турските власти стои зад опита за преврат, предаде БТА.\r\nГерманското външно министерство не съобщи подробности за освободения мъж.\r\nСпоред говорителка на министерството той е бил освободен в четвъртък след съдебно решение. Ердоган се очаква да пристигне в Берлин в четвъртък.", "date": "2018.09.22", "title": "Ердоган в Берлин. А преди това освободи германец"}
{"url": "https://www.dnes.bg/kino/2018/09/22/i-alen-delon-prizna-jertva-sym-na-seksualen-tormoz.388578", "text": "Днес не се създават филми за звезди, а се създават филми заради пари. Това споделя легендата на френското кино Ален Делон в пространно интервю за френския в. \"Монд\".\r\n\"Киното не е онова, което беше в миналото. То се промени, звездите се промениха. Когато започнах кариерата си във Франция, бяхме петима приятели, петте пръста на ръката - Жан-Пол Белмондо, Жан-Пиер Касел, Жан-Луи Трентинян, Жан-Клод Бриали и аз, най-малкият, най-младият, Ален Делон. Днес кой пише за звездите? Никой. Пишат се сценарий за пари, за дадена тема, споделя актьорът, който през ноември ще навърши 83 години.\r\nДелон споделя, че съжалява само за едно нещо, което не е направил през 60-годишната си кариера, а именно, че не се е снимал във филм на жена режисьор. \"Искам, преди да умра, да направя филм под режисурата на жена\", казва той и споменава френските режисьорки Лиза Азуелос и Майвен, с които би искал да работи.\r\n                    \n                    \n                Съпоставяйки се с колегата си Жан-Пол Белмондо, Делон казва, че между тях има разлика. \"Белмондо е учил професията в продължение на години и е комедиант, докато \"аз съм актьор, а актьорът живее. Аз винаги съм живял моите роли. Никога не съм ги играл\", разказва Ален Делон, цитиран от БТА.\r\nВ интервюто той споделя, че на 17 години е бил далеч от целта да пробие в киното и е постъпил в армията. Бил пратен в Индокитай и се върнал оттам променен. \r\n\"Дължа всичко, което съм като мъж, на армията\", признава той. Тогава Мишел Корду, жената на кинодеятеля Ив Алегре го харесва и кара мъжа си да го вземе в филма си \"Когато се намесва жената\". Така през 1957 г. Делон напуска армията и се посвещава на новата си страст - киното. Следват десет филми за по-малко от пет години.\r\nЛегендата на френското кино признава, че е попаднал в професията на киното благодарение на жените. \"Те са тези, които ме карат да правя кино. Жените ме искат, дават ми всичко, жени, които са се влюбили в мен. Те са минимум шест или седем години по-възрастни от мен. Тогава аз искам да видя в очите на тези жени, че съм най-красивият, най-високият, най-силният и затова ставам актьор\", разказва Делон, използвайки сегашно време.\r\nТой споделя, че животът му можело да се развие и по друг начин и той да стане сводник.\r\nТитанът на киното разказва и за намерението си да спре да снима филми, за да не \"направи онзи филм, който ще е в повече\".\r\n\"Имам толкова изключителна кариера, че не искам да направя онзи филм, който ще е в повече, който ще е излишен\", признава Делон, който се е снимал в над 80 филма и е работил с най-големите режисьори като Антониони, Висконти, Мелвил.\r\nСъщевременно Делон допълва: \"Режисьорите, с които бих могъл да снимам филм, са всичките покойници. Кълна ви се, не виждам днес, който може да ме накара да се снимам в негов филм. Или пък трябва да е някой, който да ми представи една страхотна история\".\r\nАлен Делон споделя, че преди да се оттегли има намерение да играе в пиеса, озаглавена \"Залезът на един звяр\" на Жан Фонтен.\r\nВ интервюто Делон засяга темата и за сексуалните посегателства, която е много актуална в света на шоубизнеса. \"Сексуалният тормоз не се е родило с Харви Уайнстийн.\r\nС Уайнстийн се поставя въпросът за властта\", казва Делон, визирайки случаите, в които сексуалният тормоз идва от страна на хора, имащи власт над своите жертви.\r\nПосле Делон споделя, че е бил също жертва на сексуален тормоз като млад. \"Мога да ви потвърдя, че съм бил подлаган на сексуален тормоз, когато бях по-млад. Имаше две или три жени, които ми се нахвърлиха. Приех това, бях щастлив и не извиках полицията\", разказва актьорът.", "date": "2018.09.22", "title": "И Ален Делон призна: Жертва съм на сексуален тормоз!"}
{"url": "https://www.dnes.bg/stranata/2018/09/22/chetirima-postradali-pri-katastrofa-krai-debelec.388585", "text": "Четирима души са пострадали при катастрофа на пътя Велико Търново - Габрово в района на град Дебелец, съобщиха от МВР - Велико Търново.\r\nПроизшествието е станало рано тази сутрин около 9.00 часа. По първоначална информация са се ударили три леки автомобила.\r\nДвамата водачи са изпробвани за употреба на алкохол., пробите са отрицателни, на третия е взета и кръвна проба за химичен анализ. Причините за произшествието са в процес на изясняване. По случая е образувано досъдебно производство.", "date": "2018.09.22", "title": "Четирима пострадали при  катастрофа край Дебелец"}
{"url": "https://www.dnes.bg/stranata/2018/09/22/bylgariia-praznuva-denia-na-nezavisimostta.388584", "text": "\n Честванията за 22 септември- Ден на Независимостта започнаха на площад \"Княз Александър I\", където Столичната община организира церемония пред Паметника на Независимостта.\r\nВ нея участваха Софийският духов оркестър и хор \"Света София\". Военен ритуал изпълни Националната гвардейска част.\r\nОтбелязване на празника имаше и в другите градове на страната. Във Велико Търново започнаха с ритуал по издигането на националния флаг, празничен водосвет и света литургия в храма \"Свети 40 Мъченици\". С военен ритуал на крепостите \"Царевец\" и \"Трапезица\" беше издигнато  националното знаме в чест на 110-годишнината от обявяването на  Независимостта във Велико Търново, предаде БТА.\r\n                    \n                    \n                Почетният строй от представителната част на НВУ \"Васил Левски\" беше  приет от бригаден генерал Пламен Богданов, началник на висшето училище. В  словото си заместник -председателят на Народното събрание Емил Христов  посочи, че има събития в историята, които нямат блясък, няма битки, няма  гръм, няма герои, но те са записани със златни букви, защото дават нов  път и отварят нова светлина.\r\nС провъзгласяването на независимостта  България се нарежда отново  сред европейските семейства на независимите народи. \"Дедите ни имаха  смелостта да обявят съединението, дедите ни имаха силата да обявят  независимост, те ни завещаха да бъдем горди, непокорни и независими, а  ние, ние какво ще завещаем на поколенията след нас?\", отбеляза той.\r\nКметът на Велико Търново Даниел Панов припомни историческите  събития, на които търновци са били свидетели на 22 септември 1908  година. Той заяви, че Независимостта ни учи колко е важно националното  обединение и единство.\r\nПреди 110 години политическите пристрастия и личните стремежи  остават на заден план, държавният глава, правителството и народът  действат в съзвучие. \"Съединение, независимост, сила са ключови думи.  Това е урокът на историята, в който ние всички трябва да вникнем\", каза  още той.\r\nПразничният ден започна с тържествена литургия, отслужена в църквата  \"Св. Четиридесет мъченици\" от Великотърновския митрополит Григорий. За  първи път в храма бяха внесени и частици от мощите на св. Иван Рилски,  за да подчертае тържествения момент, свързан с годишнината. \r\nВ двора на църквата бяха осветени военните знамена и флаговете на институции и неправителствени организации.\r\nАктьори от Великотърновския театър възстановиха момента, в който преди  110 години е бил прочетен Манифестът, с който е провъзгласена  Независимостта.\r\nДепутати, евродепутати, представители на институции поднесоха цветя  пред пирамидата на Царевец, която увековечава знаковото събитие.\r\nХиляди гости и жители на старата столица се включиха в тържественото шествие по главната улица на Велико Търново. Изпълненията на военните духови оркестри от  България, Полша и Украйна са част от програмата в празничния ден.\r\nДеца от  великотърновските училища поднесоха гирлянди с цветя пред паметника \"Майка България\". \r\nОт 18.00часа празничният ден ще продължи с голямо търновско хоро  на главната улица във Велико Търново. Тържествената заря-проверка ще  започне от 19.30 часа на площада пред крепостта \"Царевец\".\r\n ", "date": "2018.09.22", "title": "България празнува Деня на Независимостта!"}
{"url": "https://www.dnes.bg/kino/2018/09/22/djein-fonda-za-jivota-i-myjete-v-nego.388577", "text": "Джейн Фонда разказва за живота си и мъжете в него в нов документален  филм, озаглавен \"Джейн Фонда, живот в пет действия\", предаде Асошиейтед  прес.\r\nПродукцията на канала Ейч Би О е в пет серии. Четирите от тях са  посветени на мъжете в живота на Фонда, в това число и на баща й,  прочутия актьор Хенри Фонда и на тримата й съпрузи. Фонда е била омъжена  за френския режисьор Роже Вадим, за активиста и политик Том Хейдън и за  медийния магнат Тед Търнър.\r\nВсичките бракове приключиха с развод и  Фонда казва във филма, че е приключила с връзките. \"Магазинът е  затворен\", шегува се тя, цитирана от БТА.\r\nПремиерата на филма е в понеделник. В него има интервюта с Робърт  Редфорд, Лили Томлин и с Тед Търнър. Продукцията е дело на Сюзан Лейси.\r\nВъв филма Фонда разказва и за живота си като жена в търсене на  своята идентичност и като активистка, защитаваща различни каузи.", "date": "2018.09.22", "title": "Джейн Фонда – за живота и мъжете в него"}
{"url": "https://www.dnes.bg/notifikacii/2018/09/22/prezidentyt-na-vietnam-pochinal-ot-riadyk-rak-na-kryvta.388586", "text": "Причината за смъртта на виетнамския президент Чан Дай Куанг, починал вчера на 61 години, е рядък вид рак на кръвта с вирусен произход, съобщи професор Фам Зя Кхай, съветник в централното управление по здравеопазване, което се грижи за здравето на ръководителите на виетнамската комунистическа партия и на държавата.\n\r\nСпоред професора, цитиран от новинарския портал ВиетНам.Нет и ТАСС, във Виетнам преди не е имало пациенти с подобни вируси. \n\r\n\"Това е много рядка разновидност рак на кръвта с вирусен произход. В света още няма статистика за този вид заболяване и поради това няма и лекарствени препарати срещу този вирус\", посочи той.\n\r\n                \n                В някои случаи ракът на кръвта се поддава на лечение чрез трансплантация на костен мозък, но шансовете за пълно излекуване при такива пациенти са много малки, отбеляза Фам Зя Кхай, цитиран от БТА.\n\r\nЗаболяването на Чан Дай Куанг било открито през юли 2017 г. През изминалата година той бил лекуван в родината си и шест пъти пътувал за лечение в Япония, но усилията и на виетнамските, и на чуждестранните лекари се оказали напразни и болестта бързо прогресирала. В четвъртък следобед състоянието му рязко се влошило и той бил откаран в централната военна болница в Ханой. Вечерта изпаднал в кома, а на другия ден, без да дойде в съзнание, той починал.\n\r\nДържавният глава изпълнявал функциите си до последния момент. В края на август бил на официално посещение в Етиопия и Египет, в началото на септември участвал в празненство по случай началото на учебната година в едно ханойско училище, а в средата на месеца се срещнал с индонезийския президент Джоко Видодо.\n\r\n ", "date": "2018.09.22", "title": "Президентът на Виетнам починал от рядък рак на кръвта"}
{"url": "https://www.dnes.bg/football/2018/09/22/luka-modrich-osyden-na-8-meseca-uslovno-za-ukriti-danyci.388589", "text": "Капитанът на хърватския национален отбор по футбол и звезда на \"Реал\" Мадрид - Лука Модрич получи присъда от 8 месеца затвор условно по обвинение в укриване на данъци.\r\nФутболистът бе разследван за неплатени задължения, предаде bTV. За 2013 г. те са 290 хил. евро, а за 2014 - 580 хил. евро. Той е успял да прикрие данъците с помощта на компания със седалище в Люксембург, която е притежание на съпругата му Ваня.\r\nСлед съдебното разследване обаче Модрич се призна за виновен и получи присъда от 8 месеца условно, тъй като това е негово първо провинение. \r\nТой ще трябва да върне сумите и да заплати и глоба в размер на 350 хил. евро. Хърватинът вече е започнал да изплаща задълженията си, информират от \"Мундо Депортиво\".\r\nПроблеми със закона в Испания заради укрити данъци имаха наскоро Лионел Меси и Кристиано Роналдо.\r\n ", "date": "2018.09.22", "title": "Лука Модрич осъден на 8 месеца условно за укрити данъци"}
{"url": "https://www.dnes.bg/notifikacii/2018/09/22/id-poe-otgovornost-za-napadenieto-v-iran.388590", "text": "Групировката \"Ислямска държава\" пое отговорност за нападението, извършено днес по време на военен парад в Иран. Това съобщи пропагандният орган на джихадистката организация, агенция \"Амак\", предаде Франс прес.\n\r\n\"Бойци на \"Ислямска държава\" атакуваха парад на иранските сили в град Ахваз\", посочи \"Амак\".\r\nНай-малко 24 души загинаха, а 53 са ранените при въоръженото нападение, пише БТА.\r\n ", "date": "2018.09.22", "title": "ИД пое отговорност за нападението в Иран"}
{"url": "https://www.dnes.bg/sport/2018/09/22/nacionalite-na-bkkf-specheliha-1-shampionska-titla-i-11-medala-ot-evropeiskoto-po-karate-kiokushin.388595", "text": "Младежите и девойките от националния отбор по карате киокушин на Българската карате киокушин федерация (БККФ) спечелиха 1 шампионска титла и общо 11 медала от Европейското първенство по бойното изкуство, което се проведе на 21 септември (петък) в Калининград, Русия. Бойците ни се състезаваха срещу участници от 10 държави и извоюваха за България един златен, четири сребърни и шест бронзови медала. \n\r\nБългарски състезатели доминираха изцяло в категорията за младежи 16-17 години, + 80 кг. Александър Алексиев и Васил Димитров се изправиха на финал, като Васил спечели шампионската титла, а Александър грабна среброто. Бронзът в същата категория отиде при Иван Попов от отбора на БККФ.\n                    \n                    \n                \r\nМария Чепилова, Пламена Якимова и Тереза Давидова спечелиха също сребърни медали, а бронз грабнаха Никол Харизанова, Никола Кючуков, Миглен Димитров, Мартин Гечев и Николай Емилов.\n\r\nДнес предстоят още вълнуващи срещи в Русия - на татамитата ще се изправят състезатели в категории мъже и жени. Общо 13 наши състезатели ще се борят за медали. Заедно с националите ни са и треньорите Живко Андреев, Христо Христов, Захари Дамянов, Петър Мартинов и Станислава Бойчева.\n\r\n\n\r\n ", "date": "2018.09.22", "title": "Националите на БККФ спечелиха 1 шампионска титла и 11 медала от Европейското по карате киокушин "}
{"url": "https://www.dnes.bg/snimka-na-denia/2018/09/22/astronomicheskata-esen-idva-utre-liatoto-ne-byrza-da-si-trygva.388587", "text": "Утре в 4 ч. и 54 мин. настъпва астрономическата есен, съобщават от НИМХ при БАН.\n\r\nПрез нощта ще има разкъсана облачност. В Дунавската равнина ще се появи умерен западен вятър. Минималните температури ще са предимно между 11 и 16 градуса. \n\r\nУтре облачността ще е променлива, по-значителна в часовете до обяд. Ще духа слаб до умерен запад-северозападен вятър, който вечерта в източните райони ще се ориентира от изток, а в останалата част от страната ще стихне. Максималните температури ще са между 26 и 31 градуса, малко по-ниски по морския бряг.\n\r\nАтмосферното налягане ще се задържи малко по-високо от средното за септември.\n\r\nНад Черноморието облачността ще е променлива, с повече слънце в следобедните часове, без валежи. Ще духа умерен северозападен вятър, който до вечерта ще се ориентира от изток. Максималните температури ще са между 23 и 25 градуса. Температурата на морската вода е 22-24 градуса. Вълнението на морето ще е 2 бала.\n                \n                \r\nНад планините облачността ще е променлива и валежи са малко вероятни. Ще духа умерен запад-северозападен вятър. Максималната температура на височина 1200 метра ще е около 22 градуса, на 2000 метра - около 15 градуса.\n\r\nВ началото на новата седмица времето ще бъде доста динамично, с чести промени на вятъра и рязко застудяване. Облачността ще е променлива. През нощта срещу понеделник вятърът ще се ориентира от югозапад, в Източна България - умерен. Дневните температури временно ще се повишат, повече в източната половина от страната, където на места ще достигат 30-33 градуса. В северозападните райони, където след обяд вятърът ще се обърне от северозапад, ще започне понижение на температурите.\n\r\nПрез нощта срещу вторник вятърът в цялата страна ще се ориентира от северозапад и ще се усили. Във вторник ще бъде доста ветровито и ще нахлува студен въздух. Температурите рязко ще се понижат и дневните няма да надхвърлят 15-20 градуса. Само на отделни места, главно в източните райони, ще превали слаб дъжд.\r\n ", "date": "2018.09.22", "title": "Астрономическата есен идва утре, лятото не бърза да си тръгва"}
{"url": "https://www.dnes.bg/notifikacii/2018/09/22/bylgari-arestuvani-v-turciia-za-iztochvane-na-bankomati.388591", "text": "Двама българи са арестувани в Турция, докато слагали скимиращо устройство на банкомат. Мъжете на 37 и на 45 години са задържани на местопрестъплението в град Измир, съобщи .\r\nПолицията е блокирала сметките на клиентите, чиито карти са били засегнати. У арестуваните са намерени копирни устройства, микрокамери и мобилни телефони.\r\nТе са обвинени в източване на банкови карти и ще бъдат съдени в Измир.\r\n ", "date": "2018.09.22", "title": "Българи арестувани в Турция за източване на банкомати"}
{"url": "https://www.dnes.bg/crime/2018/09/22/motorist-zagina-na-pytia-mejdu-karlovo-i-sopot.388604", "text": "Двадесет и пет годишен моторист загина на пътя между Карлово и Сопот, съобщиха от пресцентъра на ОД на МВР.\r\nПо първоначални данни той пътувал с мотоциклет \"Сузуки\" към Сопот и срещу него лек автомобил \"Тойота\" с 35-годишна шофьорка предприел ляв завой и му отнел предимството. \r\nПри удара мотористът паднал на пътното платно и бил прегазен от движещ се след автомобила бус \"Ивеко\" с 61-годишен водач. \r\nШофьорите са тествани с дрегер, резултатите са отрицателни.\r\nВ момента тече оглед и движението се регулира, посочват от полицията.\r\n ", "date": "2018.09.22", "title": "Моторист загина на пътя между Карлово и Сопот"}
{"url": "https://www.dnes.bg/index/2018/09/22/idealnoto-i-bezopasno-izprevarvane-5-syveta-kak-da-go-napravite.388588", "text": "Грешките на водача на пътя почти винаги завършват с неприятен резултат. Кинетичната енергия на автомобила расте пропорционално - на квадрат на неговата скорост. Тоест енергията на превозното средство при скорост от 120 км/ч е не два, а цели четири пъти по-голяма от тази при 60 км/ч.\n\r\nДвете най-чести причини за катастрофа на магистрала или на извънградско шосе са превишение на скоростта и изпреварване. При първата нещата общо-взето са ясни, но при втората не е така. Много шофьори допускат грешки или не се отнасят сериозно към тази маневра, пише .\n                \n                \r\nНякои водачи си мислят, че са на състезание и трябва да изпреварят всички, като едновременно с това не позволяват на никой да ги задмине. Това не само е глупаво, но и опасно. Ако видите, че зад вас някой изпреварва, не му пречете. Тоест, не увеличавайте безпричинно скоростта и не изпреварвайте. По-добре се изтеглете леко встрани и му дайте да разбере, че сте го видял и ще го пропуснете.\n\r\nА ако видите, че точно в този момент не бива да се прави подобна маневра, тъй като отсреща идва друга кола, мигнете 3 пъти с левия мигач, за да предупредите идващия отзад, но в никакъв случай не му пречете. Бъдете готов да натиснете спирачката, за да направите място на изпреварващия ви да се прибере пред вас. В противен случай излагате на опасност от удар както вас, така и него, а и хората в идващата отсреща машина.\n\r\nКолкото по-бързо изпреварите този пред вас, толкова по-безопасно е това. Често се наблюдава следната картинка – автомобилът първо навлиза в лентата за насрещно движение и едва след това започва постепенно да ускорява. В крайна сметка подобна маневра може да отнеме 10 секунди, а това е цяла вечност и е много опасно.\n\r\nИдеалното изпреварване трае 2-3 секунди. Колкото по-малко време прекарвате в лентата за насрещно движение, толкова по-безопасно е за всички. За да може изпреварването да стане бързо, трябва още, докато сте в своята лента, да свалите предавката и да започнете да набирате скорост. И едва когато вече имате предимство в скоростта, можете да навлезете в насрещната лента.\n\r\n\n\r\nНикога не изпреварвайте заедно с някой друг. Особено, ако автомобилът пред вас е с тъмни прозорци или просто е по-голям от вас. В тези случаи се лишавате от видимост и нямате никаква представа какво се случва на пътя. Съответно времето ви за реакция намалява. Да не говорим, че идващият отсреща автомобил също не ви вижда и си мисли, че срещу него се движи само една машина.\n\r\nОсобено опасно в подобни ситуации е да се приближавате плътно до автомобила пред вас. Ако той реши да спре или да се престрои обратно в платното, със сигурност ще го ударите или пък няма да ви стигне времето, а и мястото, за да се върнете обратно в своята лента.\n\r\nДруг проблем се появява, ако вашата кола не е толкова мощна като тази отпред. Просто няма да имате време да завършите маневрата, която сте предприел. Често по пътищата се вижда как 20-ина годишен автомобил се залепва плътно до мощно и ново BMW (например), за което не е проблем да изпревари и бързо да се прибере обратно. Старата кола обаче спира по-трудно.\n\r\n\n\r\nКогато видите на пътя си цяла колона от превозни средства, която се движи с ниска скорост заради бавен камион или някой „древен” автомобил с възрастен човек зад волана, не се хвърляйте да изпреварвате машините една по-една, като рискувате всеки път. Ако не бързате, по-добрият вариант е да отбиете и да изпушите една цигара. Или пък да спрете за кафе. След това, когато настигнете колоната, най-вероятно в нея ще са останали 2-3 превозни средства, които ще изпреварите без усилия и нерви. Няма да загубите кой знае колко време, но ще сте по-спокоен.\n\r\n\n\r\nПо време на пътуване е нужно да следите както за пътните знаци, така и за знаците, които ви подават останалите участници в движението. Често водачите на големи камиони ви улесняват, като с мигач ви дават знак дали е безопасно изпреварването или напротив.\n\r\nЩо се отнася до пътните знаци,те трябва да се следят, не само за да не пресечете непрекъснатата линия, което се наказва, но и за да не попаднете на кръстовище или пешеходна пътека, докато изпреварвате. На тези места изпреварването е забранено, тъй като е опасно. Много от блъснатите пешеходци на зебра са пострадали именно, когато автомобилът в дясната лента спира, за да им даде предимство, но в същото време отляво ги изпреварва друга кола, която няма видимост.\n\r\nДо опасна ситуация може да се стигне и когато шофьор завива наляво, излизайки от второстепенен път. Движещото се пред вас превозно средство леко намалява скоростта, за да му позволи маневрата. В този момент вие решавате да изпреварите и се оказвате в насрещното платно, в което е и другия автомобил. Той обаче си е в своята лента, а вие не. И в повечето случаи челният удар е гарантиран.\r\n \r\n ", "date": "2018.09.22", "title": "Идеалното и безопасно изпреварване: 5 съвета как да го направите"}
{"url": "https://www.dnes.bg/stranata/2018/09/22/bylgarinyt-byrka-vse-po-dylboko-v-djoba-si-za-hrana.388574", "text": "Изследване показа, че българинът често бърка по-дълбоко в джоба си за храна, отколкото го прави европеецът. Става дума за закупуването на едни и същи хранителни продукти. Една от причините, оказва се, е ДДС-то. Въпреки че страната ни е считана за най-бедната в Европейския съюз, данъкът върху храните е един от най-високите.\r\nБългария е една от едва трите държави, в които е без значение дали си купуваме кола, телевизор или вафла - ДДС-то, което плащаме е 20%.\n\n\n\r\nНай-голямо облекчение за храните и лекарствата има в Малта. ДДС за тях там няма. В Полша също, но не за всички - там освободени от данък са само някои основни храни.\n                    \n                    \n                \r\nДанъкът, с който облагат храните си в Люксембург - една от най-богатите държавите членки на ЕС, е едва 3%. В Чехия процентите са 5, в Белгия - 6, в Германия и Испания - 7. В съседна Румъния, с която традиционно се сравняваме, процентите са 9. Доскоро толкова бяха и в Гърция, но заради кризата в момента временно са повишени.\n\r\nЕдинствените, които нямат намалена ставка като нас, са Дания и Словакия. В Словакия обаче и така ДДС-то пак е по-ниско отколкото у нас - 19%.\n\r\n\"Намаляването на ставката у нас би било нормализация на данъчната система в България. Не може да плащаш 20% ДДС, когато си купуваш яхта и същия данък, когато си купуваш хляб\", коментира пред Нова тв Ваня Григорова от КТ \"Подкрепа\".\n\r\n\"Всяка такава данъчна намеса изражда пазарните пропорции\", каза от своя страна финансистът Емил Хърсев.", "date": "2018.09.22", "title": "Българинът бърка все по-дълбоко в джоба си за храна"}
{"url": "https://www.dnes.bg/obshtestvo/2018/09/22/i-ninova-za-nezavisimostta-ne-ia-poluchavash-nagotovo.388573", "text": "Лидерът на БСП Корнелия Нинова също поздрави българите с Деня на Независимостта. \r\n\"Днес отбелязваме 110 години от Независимостта на България - едно национално и държавно постижение\", написа тя във Facebook.\r\nНинова добавя, че и днес независимостта не е титла, която получаваш наготово, а всединвене избор - какъв да бъдеш.\r\n\"Нека бъдем свободни в мислите си и независими в действията си. Честит празник, българи\", пише още лидерът на левицата.\r\n ", "date": "2018.09.22", "title": "И Нинова за Независимостта: Не я получаваш наготово!"}
{"url": "https://www.dnes.bg/televizia/2018/09/22/buntovno-makedonsko-selo-prototip-v-romanite-na-talev.388484", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТази събота в семейното предаване “Фамилно\" гостува  журналистът Евгени Петров – потомък на македонски род.\r\n\"Фамилията, която нося – Петров, идва от прадядо ми Петър, известен още като Петър Христов – Германчето. Той е от село Герман, което е много близо до Преспанското езеро\", разказва гостът пред водещата Деляна Маринова.\r\nСпоред него, именно село Герман е прототип на Преспа в трилогията на Димитър Талев, тъй като има Преспанско езеро, но няма селище с това име. Дядо Петър бил войвода на чета по време на Илинденското въстание.\r\n\"И всички ние, потомците на тези родолюбци, също сме войводи... Винаги, когато наближи годишнина от въстанието, качвам във Facebook снимка на Петър Германчето – за да си \"опичат\" хората главите\", споделя Евгени Петров.\r\n                    \n                    \n                Дядо му Спиро, син на Петър, му е разказвал какви диви времена са били тогава, в този беден и изостанал район.\r\n\"Но все пак се вдигнали 12 човека от село Герман, което не е малко, колкото едно отделение в армията днес\", допълва гостът.\r\n\"Фамилно\" започва по телевизия  в 10.30 ч.\n\r\n\r\n ", "date": "2018.09.22", "title": "Бунтовно македонско село – прототип в романите на Талев"}
{"url": "https://www.dnes.bg/travel/2018/09/22/okolo-170-hil-bylgari-stiagat-kufarite-za-gyrciia-turciia.388557", "text": "Около 170 хил. души ще се възползват от възможността да пътуват през трите почивни дни. Това каза Константин Занков от Института за анализи и прогнози в туризма, предаде \"Монитор\".\n\r\n35 хиляди от тях ще изкарат празниците в съседните балкански държави - Гърция, Турция, Македония, Румъния и Сърбия. \"За пътуванията си в чужбина нашенци ще похарчат по около 450 лв. на човек. Това включва всички начини на придвижване - с автобус, със собствен транспорт и със самолет. Хората, които ще останат в родината, пък ще дадат по около 220-230 лв. на човек за трите почивни дни в някои от курортите ни\", пресметна експертът.\r\nПо думите му основно извън страната пътуванията ще бъдат в Гърция и Турция, следвани от Македония, Сърбия и Румъния. Според него южната и югоизточната ни съседка остават най-атрактивни, като причината е последната възможност за българите за почивка, макар и кратка, на добра цена на морския бряг. „Стотици автобуси тръгнаха за Гърция и Турция\", уточни Занков.\n\r\n                    \n                    \n                Байко Байков, председател на УС на Асоциацията на българските туроператори и туристически агенции (АБТТА), също смята, че българите тръгнали по празниците за чужбина, ще предпочетат съседните страни.\n\r\n\"35% от пътуванията за почивните дни по Деня на независимостта се падат на съседните Гърция и Турция и след тях на по-малък интерес се радват други държави“, каза Джамал Лютви от една от туристическите агенции. Той потвърди, че българите се стремят да използват първите дни на циганското лято и за това избират да пътуват най-вече в тези балкански страни.\n\r\nОт друга туристическа фирма обясниха, че някои нашенци ще слеят трите почивни дни с още отпуска и ще направят 7-дневни самолетни турове до Италия и Португалия. Мария Бъчварова, служителка в агенцията уточни, че на Апенините те предпочитат да почиват в Сицилия и Кампания, а в Португалия изборът им пада основно на столицата Лисабон, Коимбра и Порто.\n\r\nИрина Найденова от друга агенция, обясни, че хората, за които неработни са само трите почивни дни са избрали кратки турове със самолет до някоя от европейските столици и остров Малта например, а у нас - в спа центровете или на българското море. \"Българите, искащи да съчетаят тези почивни дни с късната си лятна ваканция пътуват на 7-дневни почивки до курорти в Египет, Италия, Испания\", добави тя.", "date": "2018.09.22", "title": "Около 170 хил. българи стягат куфарите за Гърция, Турция..."}
{"url": "https://www.dnes.bg/stranata/2018/09/22/110-g-nezavisima-bylgariia-chestit-praznik-bylgari.388558", "text": "Честваме 110 години от обявяването Независимостта на България. На тази дата през 1908 г. в църквата \"Св. Четиридесет мъченици\" в Търново се обявява Независимостта на България, с което страната ни отхвърля васалната си зависимост от Османската империя, наложена й от Берлинския договор (1878 г.).\r\nПровъзгласяването на независимостта на България е политически акт, извършен от правителството на Александър Малинов.\r\nСпоред договора териториите на Северна България са включени в т.нар. Княжество България - автономно (самостоятелно) трибутарно ( плащащо данък) княжество, което остава под върховната власт на султана. Южна България под името Източа Румелия получава административна автономия, но участва под политическата и военната власт на султана. Княжеството трябва да участва в изплащането на държавните дългове на Турция (за него е в сила режимът на капитулациите, наложен на Османската империя от Великите сили).\n\r\n                    \n                    \n                Компанията на Източните железници запазва своите права на територията на Княжеството. Въпреки че васалната зависимост е по-скоро формална, тя затруднява установяването на равноправни икономически и политически отношения между България и останалите държави.\r\nНа 22 септември 1908 г. с акта на провъзгласяването независимостта на България княз Фердинант I приема титлата цар. Тъй като клаузите на Берлинския договор 1878 г. са нарушени, възниква остра Балканска криза (190801909). Повечето от Великите сили отказват да признаят независимостта на България, влошават се и българо-турските отношения.\r\nТурция настоява България да й изпрати 125 млн. франка обезщетение, за да се признае българската независимост. С помощта на Русия е постигнато споразумение по възникналите тежки финансови проблеми. Подписани са Руско-турски протокол (1909). Българо-турско протокол (1909) и РУско-български протокол (19091). Според тях Русия опрощава на Турция военните й задължения, останали още от войната от 1877-1878 г., срещу което Турция се отказва от всякакви претенции към България.\r\nОт своя страна България трябва да изплати на Русия в срок от 75 г. 82 млн. франка. Турция, а след нея и Великите сили признават независимостта на България. С провъзгласяването Независимостта на България се издига международният авторитет на страната и тя се превръща в равноправна на другите европейски държави. 110 години след обявяването независимостта в страната се реализират редица инициативи. Кулминацията на честванията по традиция ще се състои във Велико Търново.\n\r\nС Ден на отворени врати днес Националният военноисторически музей ще отбележи 110-ата годишнина от Независимостта. Това съобщиха от музея.\r\nОт 10.00 до 17.00 ч. посетителите ще могат да видят отличия, документи и снимки на генерал-майор Стефан Паприков - външен министър при обявяването на Независимостта на България и главна фигура в дипломатическата й защита. Те са част от личния архив на неговата наследница Зоя Паприкова и фонда на музея.\r\nПосетителите ще могат да се докоснат и до ключови експонати от постоянната експозиция на музея, пренесли през времето духа на историческия акт, ознаменувал стремежа на българския народ за равноправно присъствие на картата на Европа като самостоятелна държава.\r\nФилмите \"Независима България\" на Огнян Сурдолов и \"Фердинанд Български\" на проф. Светослав Овчаров, които ще бъдат прожектирани от 11.00 до 13.30 ч. и от 14.30 до 16.00 ч., ще обогатят знанията на посетителите за това знаково за българската история събитие.", "date": "2018.09.22", "title": "110 г. Независима България! Честит празник, българи!"}
{"url": "https://www.dnes.bg/obshtestvo/2018/09/22/deputati-v-palatkoviia-lager-na-maiki-s-deca-s-uvrejdaniia.388556", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗависима независимост - това е поредната инициатива на родителите на деца с увреждания. В навечерието на деня на Независимостта те поканиха всички 240 депутати на разговор в палатковия лагер до парламента. Отзовалите се народни представители бяха по-малко от 10 и без нито един от управляващото мнозинство.\n\n\n\r\nРодителите описват положението, в което са поставени, като зависима независимост. По думите им хората с увреждания са поставени в зависимо положение не само заради самото си увреждане, предаде .\n                    \n                    \n                \r\nСамото увреждане е считано като причина, за да бъдат дискриминирани по някакъв начин и игнорирани от обществото и законотворците.\n\r\nБлизо 4 месеца, майките на деца с увреждания прекараха в палатков лагер срещу сградата на парламента. Днес те за пореден път пожелаха законопроектът за личната помощ и този за хората с уреждания да бъдат приети в срок.\n\r\nОт Ямбол социалният министър Бисер Петков обясни, че един от готвените законопроекти все още е в процедура на обсъждане.\n\r\nПротестиращите настояват двата законопроекта, за които настояват да влязат в сила до първи октомври. В противен случай са готови на стачни действия.\r\n ", "date": "2018.09.22", "title": "Депутати в палатковия лагер на майки с деца с увреждания"}
{"url": "https://www.dnes.bg/index/2018/09/22/receptata-dnes-oriz-s-maslini.388535", "text": "Това е едно бързо, лесно и в същото време много вкусно ястие. Комбинирано със салата е перфектният летен обяд.\r\nНеобходими продукти:\r\n1 глава лук\r\n2 чушки\r\n1 морков\r\n1 домат\r\n250 г ориз\r\n100 г маслини без костилка\r\n1,5 л вода\r\nОлио, сол, червен пипер, чубрица, магданоз и джоджен\r\nНачин на приготвяне:\r\nВ тенджера с малко олио задушаваме лука, чушките и моркова нарязани на кубчета. След като омекнат добавяме ориза и пържим няколко минути докато стане прозрачен, добавяме червения пипер, разбъркваме и добавяме обелените и нарязани на кубчета домати. Пържим още 2-3 минути и добавяме 1/3 от водата.\r\nВижте още в ", "date": "2018.09.22", "title": "Рецептата Dnes: Ориз с маслини"}
{"url": "https://www.dnes.bg/eu/2018/09/22/mei-machka-ministri-za-brexit-a-iskat-i-plan-v.388559", "text": "Някои британски министри ще поискат от премиера Тереза Мей да представи другата седмица \"План В\" за Brexit-а и може да подадат оставка, ако тя не промени курса, пише в. \"Дейли телеграф\", цитиран от Ройтерс.\r\nСпоред британския ежедневник въпросните министри ще призоват Мей на заседание на кабинета в понеделник да излезе с алтернатива на плана \"Чекърс\".\n\n\n\r\nСегашното предложение на британската министър-председателка бе подложено на остри критики от лидерите на ЕС на неофициалната среща на съюза в Залцбург в сряда и четвъртък. Това накара Мей да прикани ръководителите на блока да представят свои планове за Brexit-а.\r\n                    \n                    \n                В петък някои членове на Консервативната партия на британската министър-председателка приветстваха предизвикателния й тон, но планът \"Чекърс\" има и много критици у дома, отбелязва Ройтерс.\r\nИма предположения, че британският министър на труда и пенсиите Естер Маквей може да напусне правителственото заседание в понеделник, ако премиерът не излезе с ново предложение, пише \"Дейли телеграф\".\r\nСпоред британския ежедневник министърът на международното развитие Пени Мордонт също е споменавана като потенциален кандидат за напускане, въпреки че нейни приятели отрекли тя да има намерение да подава оставка.\r\nПо-рано вчера Мордонт заяви, че отношението на ЕС увеличава подкрепата във Великобритания за излизане от съюза, дори ако не бъде постигнато споразумение.\r\n ", "date": "2018.09.22", "title": "Мей мачка министри за Brexit-а. Искат й \"План В\""}
{"url": "https://www.dnes.bg/kino/2018/09/22/malkiiat-chovek-vs-golemite-korporacii-v-spirala.388463", "text": "Може ли \"малкият\" човек да се справи с големите корпорации, нищи руският режисьор Андрей Волгин с дебюта си в пълнометражното кино \"Спирала\".\r\nИсторията ни среща с Андрей – талантлив програмист, който пристига в Москва от Новосибирск и бързо успява да си извоюва позиции в затворен полулегален елитен клуб, носещ името \"Спирала\".\r\nВисоки хонорари, страхотно гадже... животът изглежда перфектен, докато красивият му свят не рухва. Андрей е обвинен в обир на банка и мнозина се опитват да го убият.\r\nРежисьорът противопоставя човешките ценности срещу силата на парите и властта, като  вмъква историята си в подходящия жанр. Направен със замах и желание да се превърне в блокбастър, \"Спирала\" може да се похвали с мащабно заснети епизоди, динамично действие, бърз монтаж и ефектни бойни сцени.\r\n                    \n                    \n                Волгин включва целия арсенал, нужен за сполучлив екшън, като дава възможност и на актьорите да разгърнат потенциала си, но като че ли и професионалният опит също има значение за финалния резултат.\r\nРолите са поверени на Анатолий Руденко, Константин Крюков, Вениамин Смехов, Александър Яцко, Никита Висоцки, Клариса Барская, Константин Глушков, Владимир Стержаков, Марина Куделинская.\r\nГледайте \"Спирала\" на 22 септември от 23:00 часа по телевизия ", "date": "2018.09.22", "title": "\"Малкият\" човек vs. големите корпорации в \"Спирала\""}
{"url": "https://www.dnes.bg/stranata/2018/09/22/dareniiata-kym-hitrino-prokuraturata-gi-proveriava.388560", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Прокуратурата започва проверка на дарителските сметки към община Хитрино. Причината е, че жителите на селото масово са недоволни от липсата на прозрачност в харченето на средствата.\n\r\nЧетири семейства ще посрещнат и тази зима във фургоните, които държавата отпусна след взрива в Хитрино през декември 2016 г., въпреки че бяха осигурени 5 млн. лева за строеж на нови къщи и ремонт на най-пострадалите домове.\n\n\n\r\nБлизо 70 жалби са постъпили при националния омбудсман Мая Манолова, когато за пореден път отишла на място да провери как върви възстановяването на града. Хората били масово недоволни, че се ремонтират незасегнати от взрива сгради, а ремонтът на пострадалите се е бавел или дори не е бил започнат.\n                    \n                    \n                \r\n\"Има създаден местен обществен съвет, който определя кои къщи имат нужда от ремонти, какви ремонти да се извършват, на каква стойност. По време на последното ми посещение едно от оплакванията беше, че липсва прозрачност по отношение на тези решения. Никой от пострадалите не разбрал на кого, каква сума и за какво е дадена\", сподели Мая Манолова пред .\n\r\nПрокуратурата ще проверява как са изхарчени не само отпуснатите от държавата пари, но и събраните малко над 2 млн. лв. чрез сметка на БЧК, както и още половин милион лева, дарени директно на община Хитрино.", "date": "2018.09.22", "title": "Даренията към Хитрино? Прокуратурата ги проверява!"}
{"url": "https://www.dnes.bg/stranata/2018/09/22/borisov-za-nezavisimostta-da-ne-zabraviame-samojertvata.388562", "text": "Премиерът Бойко Борисов поздрави българите по повод 110 години от обявяването на независимостта ни в социалните мрежи.\r\n\"Честит Ден на Независимостта на всички българи! Днес нашият национален интерес е свързан със запазването и развитието на обединена Европа, но никога не трябва да забравяме саможертвата и смелите действия на нашите предци, довели до независимостта на България.\r\nНие трябва да продължим твърдо да отстояваме интересите си на световната политическа сцена, да пазим идентичността си, да се гордеем с нашите традиции и култура и винаги да помним смелия и борбен дух на българина, благодарение на който днес живеем в свободна държава\", написа още министър-председателят във Facebook.", "date": "2018.09.22", "title": "Борисов за Независимостта: Да не забравяме саможертвата!"}
{"url": "https://www.dnes.bg/snimka-na-denia/2018/09/22/i-dnes-slynchevo-dokoga-prodyljava-hubavoto-vreme.388565", "text": "Днес отново ще бъде слънчево с временни увеличения на облачността. Максималните температури ще са между 27 и 32 градуса по Целзий, за София - около 28 градуса, съобщиха .\r\nЩе духа слаб до умерен вятър от запад-северозапад, в Източна България - от югоизток. Атмосферното налягане ще остане без съществена промяна и ще е по-високо от средното за месеца.\r\nПо Черноморието ще бъде предимно слънчево. Ще духа до умерен вятър от изток-югоизток. Максималните температури ще са 24-26 градуса. Температурата на морската вода е 23-24 градуса. Вълнението на морето ще бъде 1-3 бала.\r\nНад планините ще бъде предимно слънчево с временни увеличения на облачността. Ще духа умерен и силен вятър от запад-северозапад. Максималната температура на височина 1200 метра ще е около 21 градуса, на 2000 метра - около 15 градуса.\r\n ", "date": "2018.09.22", "title": "И днес слънчево. Докога продължава хубавото време?"}
{"url": "https://www.dnes.bg/obshtestvo/2018/09/22/socialni-mreji-ni-sybirat-socialni-mreji-ni-deliat.388549", "text": "Facebook се е превърнал в държава на 400 000 български емигранти. Всеки пети българин зад граница членува в онлайн група, която му помага по-лесно да се справи с културните различия в страната, пише \"Монитор\".\r\nПри 2 милиона съграждани, който живеят в чужбина 376 248 членуват в различни групи: Българи в Испания, Германия, Англия и т.н.\r\nЖивеещите в ЮАР, Канада и САЩ също използват Facebook, за да бъдат по-близо до българското, както и да си дават съвети - правни и културни различния между родината и новия им дом.\r\nНяма страна от Европейския съюз, в която да живеят нашенци и да не са си направили своя мини социална общност.\r\nНякои от тях дори са разделени на региони, като Българи в Западна Гърция, Източен Лондон.\r\nС регионалните групи членовете им достигат до 841 747. Има и такива, който събират на едно място всички родни емигранти – там предимно се обсъждат политически и икономически теми.\r\n.", "date": "2018.09.22", "title": "Социални мрежи ни събират, социални мрежи ни делят"}
{"url": "https://www.dnes.bg/obshtestvo/2018/09/22/manolova-i-samotna-maika-s-pismo-do-deputatite.388568", "text": "Омбудсманът Мая Манолова и адвокат Златина Хаджипанайотова, самотна майка на три деца, изпратиха писма на всички 240 народни представители с предложение за промяна в Закона за семейните помощи за деца, да отпадне подоходният критерий за получаване на персонална пенсия в случаите, в които едно дете не може да получава наследствена пенсия. Това съобщи пресцентърът на омбудсмана.\n\r\nВ петък, 21 септември 2018 г., депутатите приеха единодушно на първо четене промените в Закона за семейни помощи за деца, с които се въвежда нов вид месечна помощ за деца с един или двама починали родители, но подоходният критерий остана.\r\nСрокът, даден за предложения между първо и второ четене е тридневен, изтича на 25 септември 2018 г., което наложи спешната реакция на омбудсмана и Хаджипанайотова.\r\n                    \n                    \n                В писмото до депутатите те подчертават, че \"ресурсите на държавата трябва да се насочват към лишените от родителска грижа деца, които най-много се нуждаят от тях и да са съобразени с техните потребности, без да се поставят ограничения като предвидения подоходен критерий\".\r\nВ съобщението се припомня, че в края на миналата година омбудсманът стартира кампания за защита правата на децата, останали без родители. \r\nИнициативата възникна след гневното \"писмо до Дядо Коледа\" на самотната майка с три деца Златина Хаджипанайотова, потърсила съдействие от Манолова за осигуряване на постоянна персонална помощ за деца, останали с един родител.", "date": "2018.09.22", "title": "Манолова и самотна майка с писмо до депутатите"}
{"url": "https://www.dnes.bg/kino/2018/09/22/iznenada-ne-se-nameri-kupuvach-za-iaketo-na-han-solo.388563", "text": "Якето на Хан Соло от сагата \"Междузвездни войни\" изненадващо остана без купувач на търг в Лондон. \r\nРеквизитът, носен от самия Харисън Форд в \"Империята отвръща на удара\" беше единствената дреха от култовата поредица.\r\nПървоначалната цена на пилотското яке беше близо един милион британски лири, но впоследствие падна на 450 хиляди. Въпреки това купувач не се намери, предаде.\r\nПо-голям успех имаше шапката на Индиана Джоунс, един от другите запомнящи се персонажи на Форд, която беше продадена за 320 хиляди британски лири.\r\nА ховърбордът на главния герой от \"Завръщане в бъдещето\" Марти беше купен за 30 000 британски лири.\r\n ", "date": "2018.09.22", "title": "Изненада! Не се намери купувач за якето на Хан Соло"}
{"url": "https://www.dnes.bg/notifikacii/2018/09/22/atentat-v-iran-po-vreme-na-parad-ima-jertvi.388566", "text": "Въоръжени мъже откриха огън по време на военен парад в югозападния  ирански град Ахваз, като убиха и раниха няколко души, предадоха  световните агенции, позовавайки се на държавната телевизия.\r\nВ информации на ирански медии за атаката нападателите са наричани  \"такфири\" - термин, използван обикновено, когато става дума за бойци на  Ислямска държава. Нападението бе извършено в деня, в който Иран  отбелязва празника на въоръжените си сили с военни паради в столицата и в  други населени места.\r\nНа 7 юни 2017 г. ИД извърши координирани атаки по парламента и  храма на аятолах Рухола Хомейни в Техеран. Това бе единствената атака на  сунитските екстремисти в шиитски Иран, който е замесен в конфликтите в  Ирак и Сирия, където ислямистите от ИД едно време контролираха обширни  територии, отбелязва Асошиейтед прес.\r\n                \n                Тогава в това координирано  нападение бяха убити 18 души, а над 50 бяха ранени. Нападателите с  Калашников и експлозиви нахлуха в парламента по време на пленарна сесия и  организираха продължителна обсада, предаде БТА.\r\nВъоръжени мъже и камикадзета пък  нападнаха мавзолея на Хомейни в Техеран. Двойната атака тогава потресе  Техеран.", "date": "2018.09.22", "title": "Атентат в Иран по време на парад. Има жертви"}
{"url": "https://www.dnes.bg/notifikacii/2018/09/22/indiiski-episkop-v-aresta-iznasilil-monahinia.388561", "text": "Индийската полиция арестува вчера католическия епископ Франко Мулакал, който ръководи диоцеза на Джаландхар, след като той бе обвинен от монахиня от южния индийски щат Керала, че я е изнасилвал в продължение на две години, съобщи Асошиейтед прес.\n\n\n\r\nПрез юни монахинята подала оплакване в полицията, че между 2014 и 2016 г. епископът я е изнасилвал. Той отрича и казва, че монахинята му била сърдита, защото й наложил дисциплинарно наказание, предаде БТА.\r\nЗа ареста на епископа бе съобщено, след като от четири дни полицията в град Кочи го разпитва по случая. От две седмици десетки монахини, активисти, студенти и правозащитници протестират пред съда в Кочи, настоявайки Мулакал да бъде изправен пред съда.\r\n                \n                Монахинята заяви, че е била принудена да се се обърне към полицията, защото църковните власти не са реагирали на нейните оплаквания.\r\nВчера Светият престол временно освободи Малакал от пастирските му задължения като ръководител на диоцеза на Джаландхар. Предстои съдия да реши кога епископът да бъде официално обвинен. \n\r\n ", "date": "2018.09.22", "title": "Индийски епископ в ареста, изнасилил монахиня"}
{"url": "https://www.dnes.bg/stranata/2018/09/22/ochakvano-ogromno-zadrystvane-na-am-trakiia.388572", "text": "Огромно задръстване се образувало на АМ \"Тракия\" преди Вакарел в посока Пловдив, предаде \"Фокус\".\r\nВъв връзка с очаквания интензивен трафик по основните пътни направления Агенция \"Пътна инфраструктура\" апелира шофьорите да карат разумно, да спазват правилата за движение, да не предприемат резки маневри и да не използват аварийните ленти по автомагистралните участъци за по-бързо придвижване.\r\nРисковото и емоционално шофиране не гарантира по-бързо и кратко пътуване, но застрашава живота и здравето на всички останали, които спазват правилата, посочват от пътната агенция.\r\nВ участъците, в които се извършват ремонти дейности е необходимо шофьорите да предвидят повече време за пътуване, поради по-ниската скорост на движение и въведените временни организации или да използват алтернативни маршрути.\r\n                    \n                    \n                В момента на АМ \"Хемус\" се извършва ремонт на 4 виадукта - при 19-ти км (виадукт \"Потоп\"), 33-ти км (съоръжението при тунел \"Витиня\"), при 36-ти километър (виадукт \"Коренишки дол\") и при 51-ви км (виадукт \"Разлив\"). На съоръжението при 9-ти км (в района на с. Яна) се подменят дилатационните фуги.\r\nПоради това движението в района на съоръженията при 9-ти, 33-ти, 36-ти км се извършва двупосочно в платното за Варна. На виадукта при 51-ви километър се ремонтира платното за Варна и там трафикът преминава двупосочно в платното за София. За улеснение на трафика в последния почивен ден - на 24 септември, ще има две ленти за София и една за Варна.\n\n\r\nПоради ремонтните дейности е ограничено движението на тежкотоварните камиони над 12 тона. Превозните средства се отклоняват при 30-ти км от пътен възел \"Витинска река\".\r\nСтроително-монтажни работи се извършват и на две мостови съоръжения на АМ \"Хемус\" на територията на област Шумен. Движението в участък от 853 метра - от жп надлеза при км 364+744 до надлеза при км 365+597, се осъществява двупосочно в платното за Шумен.\r\nНа АМ \"Тракия\" поради ремонт на съоръженията при 17-ти и 18-ти километър в посока Бургас движението се осъществява двупосочно в платното за София. На 24 септември ще има две за София и една за Бургас.\r\nРемонтни дейности се извършват и на моста над р. Елшишка при 89-ти км на АМ \"Тракия\".\r\nДвижението се осъществява двупосочно в платното за Пловдив. Шофьорите могат да използват алтернативни маршрути.\r\nНа 24 септември от 14 ч. до 20 ч., за повишаване безопасността при пътуване и увеличаване на пропускателната способност на инфраструктурата, ще се спре движението на камионите над 12 тона по автомагистралите и най-натоварените пътища.\r\n ", "date": "2018.09.22", "title": "Очаквано: Огромно задръстване на АМ \"Тракия\""}
{"url": "https://www.dnes.bg/obshtestvo/2018/09/22/cvetanov-iskreni-li-sme-kato-pochitame-tezi-praznici.388570", "text": "\"22 септември е датата, която може да ни даде независимостта, за която всеки българин и политик говори днес.\" каза във Велико Търново Цветан Цветанов. Председателят на Парламентарната група на ГЕРБ и зам.-председател на  партията Цветан Цветанов пристигна рано сутринта в града,  където е центърът на националните чествания по повод 110-ата годишнина  от обявяването на българската Независимост, съобщиха от пресцентъра на  ГЕРБ.\n\r\nТой припомни, че за 11-та поредна година се включва в честванията по случай Независимостта на България във Велико Търново и подчерта, че днешният ден е най-силният и истински български празни. Цветанов допълни, че когато 22 септември - Денят на българската Независимост съвпадне с предизборна кампания, във Велико Търново пристигат политици от най-високо ниво от различни партии.\r\n                    \n                    \n                \"Когато обаче няма избори - като днес, всички се \"потапят\" и изчезват. И всъщност това е моментът, в който трябва да си направим равносметка - дали действително сме искрени, когато почитаме тези празници, дали сме искрени, когато говорим за тази дата и мога да ви кажа, че чест прави на всички тези, които се стараят да са тук ежегодно\", посочи още той, цитиран от \"Фокус\".\r\nПо думите му именно тези политици, които лансират посланията за независимост и единение, не са във Велико Търново днес. \"Това не им прави чест\", категоричен бе Цветанов.\r\n ", "date": "2018.09.22", "title": "Цветанов: Искрени ли сме като почитаме тези празници?"}
{"url": "https://www.dnes.bg/akoshtete-vqrvaite/2018/09/22/zashto-zodiite-ne-uspiavat-v-jivota-kakvi-sa-prichinite.388530", "text": "Всяка зодия трябва да се пребори с вътрешните си демони, за да се чувства по-щастлива и да ѝ се случват по-хубави неща. Ето какво спира зодиите да са успешни и весели. \r\n\r\nПрекалено са състезателни и имат непрестанна нужда да са най-добрите. Трябва винаги да са на върха. Това да не са най-добрите в нещо, ги смазва и пречупва. Дори заради такива неща се отказват от желанията и плановете си. Трябва да знаят, че печалбата, наградите, победите не са всичко. Успехът често идва от провалите, а и в тъмни времена се разбира кой наистина държи на теб и те обича.\r\n \r\n\r\nДори да опитват да са позитивни, винаги се съмняват в другите и в успеха. Очакват най-лошото - и от хората, и от ситуациите около тях. В миналото са се опарили и от този момент нататък винаги мислят най-лошото. Не си позволяват и да са много чувствителни, което саботира връзките им. Ще ви предават, но винаги ще има и такива, които ще ви подкрепят и ценят.\r\n\r\n\r\nПрекалено много им пука какво мислят другите. Суеверни са, боят се от мнението на другите и винаги мислят какво ще кажат околните. Това им пречи да са автентични, да са себе си, да се покажат каквито са. И прекалено много обмислят действията си, притесняват се как да постъпят. Никой не ги познава истински, това им пречи.\r\n\r\n\r\nЖеланието им да контролират всичко ги спира да са успешни и щастливи. Изтощително е да имат контрол над всяка ситуация, да опитат да измислят хубав завършек на всичко. Опитват да контролират и другите около тях и искат всеки да мисли като тях, да вижда нещата по същия начин, а това няма как да стане. Това им пречи да се наслаждават на живота, винаги мислят за бъдещето и поучават другите.\r\n \r\n\r\nДържат се като шефове. Обичат те да са лидери, да командват, нещата да стават по техния начин. Това понякога отблъсква дори близките им и другите се чувстват подтиснати около лъва. Другите често мислят, че лъвът не може и не иска да работи в екип или да приеме чуждо мнение. Така се провалят отношения.\r\n \r\n\r\nИзключително са критични към себе си, до степен, която не помага, а вреди. Премислят всяко свое решение, стъпка, колебаят се в изборите си. Имат негативно мнение за себе си, което им пречи да действат и да покажат на какво са способни. Винаги мислят, че нещо не им достига и не са достатъчно добри. Трябва да не са толкова строги и лоши към себе си, а да поемат рискове.\n                    \n                    ", "date": "2018.09.22", "title": "Защо зодиите не успяват в живота? Какви са причините?"}
{"url": "https://www.dnes.bg/obshtestvo/2018/09/22/istorik-lipsva-ni-nacionalen-ideal-kakyvto-e-imalo-predi-110-g.388569", "text": "Когато княз Фердинанд и министрите прокламират Независимостта на България, знаят, че техният ход е рисков, въпреки че контекстът на Балканите е вече благоприятен за нас. И все пак се тревожат за това как ще реагират Високата порта и Великите сили. Това разказва историкът от Великотърновския университет проф. Петко Петков пред Нова тв.\n\n\n\r\n\"Прогласявам съединената на 6 септември 1885 г. България за независимо Българско Царство и заедно с народа си дълбоко вярвам, че този ми акт ще намери одобрението на Великите Сили и съчувствието на целия просветен свят\". Това казва Фердинанд преди 110 години.\r\nСпоред Петков, тогава се е водела гъвка дипломация, но е имало и отстояване на националните интереси на страната.\n                    \n                    \n                \r\nИсторикът изрази съжаление, че в наши дни липсва такъв ярък национален идеал, какъвто е имало преди 110 години.\r\nПроф. Петков е на мнение, че големите сили в момента се съобразяват с България, колкото и преди век – всичко било въпрос на интереси.", "date": "2018.09.22", "title": "Историк: Липсва ни национален идеал, какъвто е имало преди 110 г.!"}
{"url": "https://www.dnes.bg/notifikacii/2018/09/22/otkriha-tialo-v-gorista-mestnost-krai-vylnari.388571", "text": "Тяло на починал мъж е било открито край село Вълнари, съобщават от МВР - Шумен.\r\nМъжът е на 34 години и е в неизвестност от 16 септември.\r\nПолучени са разнопосочни сигнали за местонахождението им. Органите на реда все пак са го намерили в гористата местност вчера следобед.\r\nНа място е извършен оглед от полицейски служители и прокурор на Окръжната прокуратура в Шумен. \r\nИзясняват се обстоятелствата около смъртта на мъжа. Образувано е досъдебно производство.", "date": "2018.09.22", "title": "Откриха тяло в гориста местност край Вълнари"}
{"url": "https://www.dnes.bg/akoshtete-vqrvaite/2018/09/22/jivot-za-zavist-kaili-djenyr-za-bogatstvoto-bez-rabota.388531", "text": "Кайли е най-богатият член на клана Кардашян/Дженър. Въпреки че ръководи суперуспешен бизнес, постижението ѝ бързо намери куп критици. Сп. \"Forbes\" оцени състоянието ѝ на 900 млн. долара, като само \"скромните\" 100 милиона я делят от първото място във вечната класация на най-младите милиардери в света.\r\nСтатията за Дженър и нейния бизнес обаче предизвика куп критики и коментари. И няма как да е иначе, след като тя беше обявена за милиардерка, която дължи успеха си единствено и само на собствените си усилия.\r\nСоциалните мрежи се изпълниха с коментари, които да припомнят на авторите на статията, че Кайли е всичко друго, но не и самосъздал се милиардер, пише сп. Story.\r\n \r\nДа, идеята да реализира и ръководи козметичен бранд и с днешна дата той да бъде оценен на няколкостотин милиона долара, може и да е нейна.\r\n \r\nНо риалити звездата не би трябвало да бъде вкарвана в една категория с таланти, които са използвали единствено знанията и уменията си в създаването на продукт и са се бъхтили в продължение на години, за да постигнат успеха, който да ги превърне не само в бизнесмени, но и в милиардери.\r\n \r\n", "date": "2018.09.22", "title": "Живот за завист: Кайли Дженър за богатството без работа"}
{"url": "https://www.dnes.bg/notifikacii/2018/09/22/vseki-den-promeni-7-mita-za-bremennostta.388398", "text": "Всяка бременна жена се притеснява за здравето и състоянието на своето бебе. Всеки нов ден от бременността е белязан от различни промени, които пораждат съмнения и желание за търсене на отговори.\r\nШироко разпространените митове за бременността на пръв поглед дават отговори, но лекарите не са съгласни.\r\nЕто защо ще се опитаме да развенчаем някои от най-често срещаните митове, в които бременните жени вярват.\r\n\r\nХората вярват в този мит, защото гаденето условно е наречено сутрешно. Най-често се проявява сутрин и това е факт. Но това не означава, че симптомите не могат да се проявят в друго време от деня. Усещане за гадене и повръщане може да се наблюдава и следобед, а при някои жени дори през нощта.\r\n                \n                \r\nКазват, че жените, които са бременни с момче, изпитват по-леки симптоми на сутрешно гадене в сравнение с бъдещите майки на момичета. Това е един от многото митове за пола на бебето и неговото отгатване. Лекарите смятат, че полът на бебето няма нищо общо с гаденето, а с бушуващите хормони в колебливи стойности в началото на бременността, а и след това. \r\n", "date": "2018.09.22", "title": "Всеки ден – промени... 7 мита за бременността "}
{"url": "https://www.dnes.bg/notifikacii/2018/09/22/teheran-za-atakata-v-ahvaz-chujd-rejim-syiuznik-na-sasht.388579", "text": "Техеран обвини днес \"чужд режим\", подкрепян от САЩ, че е отговорен за атентата срещу участници и зрители на парад в иранския град Ахваз, предадоха световните агенции.\n\r\n\"Терористи, вербувани, обучени и финансирани от чужд режим, атакуваха Ахваз. Иран смята, че регионалните попечители на тероризма и техните американски господари са отговорни за подобни атаки\", написа в Туитър иранският външен министър Мохамад Джавад Зариф.\r\n\"Иран ще реагира бързо и твърдо, за да защити живота на иранците\", допълни той, цитиран от БТА.\r\nСпоред различни източници жертвите на атаката са между 8 и 11 военни. Ройтерс съобщава, че убитите са основно членове на Корпуса на гвардейците на Ислямската революция. Сред убитите имало и журналист, допълва агенцията.\r\nНеназован представител на Корпуса обвини нападателите, че са свързани с арабска сепаратистка група, подкрепяна от Саудитска Арабия, допълва Франс прес. Ранените в атаката са около 20, сред които и жена и дете. Засега никой не е поел отговорност за нападението.\r\n                \n                Според най-нови данни 24 са жертвите на нападението в Иран, а ранените са 53.", "date": "2018.09.22", "title": "Техеран за атаката в Ахваз: \"Чужд режим\", съюзник на САЩ!"}
{"url": "https://www.dnes.bg/stranata/2018/09/22/rabotnici-na-miniu-staikov-na-protest-zagubvame-prehranata-si.388575", "text": "Празен автобус на жп линията за София. Така започна протеста на работници от затворените заводи на Миню Стайков в Карнобат. Хората се събраха за нов протест, тъй като са недоволни от затварянето на обектите и спирането на работата им, предаде bTV.\n\r\nНаложи се намесата на служителите на Жандармерията, които се  опитват да преместят автобуса от релсите. Нито един шофьор обаче не си признава, че той го кара.\n\n\r\nЗатворени са три фабрики за производство и бутилиране на алкохол – две в село Церковски и една в съседното село Венец. В тях по изчисления на компанията, заедно със заетите по кампанията за прибиране на гроздето, работят между 2 и 3 хиляди души.\r\n                    \n                    \n                \"Притесненията ни са от това, че загубваме прехраната си. Тези хора тук имат ученици, имат студенти. Искаме да знаем по чие разпореждане от вчера складовете бяха запечатани. Питайки вчера представителите на Агенция \"Митници\", на нас ни казаха, че по устна заповед се запечатва от най-високо ниво. Искаме да знаем кое е това най-високо ниво\" обясни една от протестиращите.\n\r\nПроверките започнаха преди повече от 2 седмици, когато при акция на спецпрокуратурата беше арестуван Миню Стайков заедно с още 10 души. Тогава Във всичко обекти на бизнесмена влязоха данъчни, а в тези три фабрики, които на практика представляват и данъчни складове заради акцизните стоки – и митничари.\n\r\nСпоред Агенция „Митници” са открити сериозни нарушения и за да бъде проверена документацията, се налага фабриките да бъдат запечатани, първоначално за срок от 48 часа.\n\r\n\n\r\n\r\n ", "date": "2018.09.22", "title": "Работници на Миню Стайков на протест: Загубваме прехраната си!"}
{"url": "https://www.dnes.bg/stranata/2018/09/22/katastrofi-zatvori-ednata-lenta-na-am-trakiia.388581", "text": "Движението при км 5 в посока София на АМ \"Тракия\" се осъществява  само в активната лента поради пътнотранспортно произшествие, съобщиха от  пресцентъра на Агенция \"Пътна инфраструктура\" /АПИ/. \r\nШофьорите да се движат с повишено внимание и съобразена скорост,  стриктно спазвайки указанията на \"Пътна полиция\", съветват от АПИ.", "date": "2018.09.22", "title": "Катастрофи затвори едната лента на АМ \"Тракия\""}
{"url": "https://www.dnes.bg/obshtestvo/2018/09/22/radev-s-volia-shte-sme-gospodari-na-sydbata-si.388580", "text": "Прокламацията на Независимостта бе триумф на българската държавност, ясен знак към Европа и света, че млада България ще отстоява с всички сили своето място сред самостоятелните, благоденстващи и цивилизовани нации.\r\nТова заявява президентът Румен Радев в свой адрес по повод тържественото отбелязване във Велико Търново на 110 години от обявяването на българската Независимост, съобщиха от прессекретариата на държавния глава.\r\n\"Този мащабен исторически акт не бе случайна стъпка.\r\nСъс самочувствие и достойнство, с дипломатическа мъдрост и историческа дързост българската нация успя за броени години да изгради завиден политически, икономически и духовен потенциал, който да гарантира здравите устои на нова България\", се казва още в поздравителния адрес.\r\n                    \n                    \n                Румен Радев припомня, че за по-малко от три десетилетия нашите предци уверено и последователно са изминали трудния път от Освобождението през Съединението на Княжество България и Източна Румелия до извоюването на пълния и безспорен суверенитет на страната ни. \"Вярвам, че успехът на българската независимост бе нагледен пример как с воля, единство и решителност нашият народ може да бъде господар на съдбата си\", подчертава още президентът.", "date": "2018.09.22", "title": "Радев: С воля ще сме господари на съдбата си!"}
{"url": "https://www.dnes.bg/health/2018/09/22/zehtin-s-liuti-chushki-namaliava-i-riska-ot-rak.388400", "text": "Студено пресованият зехтин е известен със своите полезни действия върху целия организъм. Лютите чушки също. Въпреки че някои ги смятат за дразнител на стомаха, те имат тъкмо обратния ефект.\r\n\r\nТази вкусна и полезна пикантна смес се приготвя много лесно. В бутилка или буркан със зехтин се поставят няколко люти чушки. Затваря се плътно и се оставя за поне 2 седмици без да се отваря, за да може чушките да наситят зехтина със своите полезни елементи.\r\n\r\nАктивната съставка на лютите чушки е капсаицин. Този елемент е антиоксидант, имащ изключително мощно действие срещу свободните радикали, предизвикващи възпаления навсякъде в тялото, стареене на клетките, образуване на туморни формации.\r\n                    \n                    \n                Зехтинът е наситен с полезни мастни киселини, имащи благотворно действие за сърдечносъдовата, имунната, нервната системи. Те регулират обмяната на веществата и помагат за детоксикирането на организма.\r\nКомбинацията между двата натурални продукта е повече от полезна. Вижте защо.\r\n\r\nДействието на антиоксидантите в зехтина с люти чушки е много силно. Колкото по-висока е концентрацията на капсаицин, толкова по-голям диапазон полезни действия има той върху организма. Потискането на възпалителни процеси в много органи и системи позволява на имунната система да се пребори с различни патогени и да предотврати хронифицирането им.\r\n", "date": "2018.09.22", "title": "Зехтин с люти чушки – намалява и риска от рак"}
{"url": "https://www.dnes.bg/sofia/2018/09/22/zatvoriha-idealniia-centyr-na-sofiia-ot-avtomobili.388582", "text": "Идеалният център на София, попадащ в синята зона е затворен за автомобили днес. Причината е традиционният за Европа ден без автомобили, част от европейската седмица на мобилността, съобщаваСтолична община.\r\nВлизането на превозни средства ще е забранено 11 до 17 часа в зоната затворена между булевардите \"Дондуков\", \"Васил Левски\", \"Патриарх Евтимий\" и \"Христо Ботев\". Граничните булеварди обаче няма да бъде затворени.\r\nОграничения ще има и за паркирането в част от зоната. Става дума за площад \"Кн. Алексанъдр I\", ул. \"Леге\", ул. \"Съборна\" (между пл. \"Св. Неделя\" и ул. \"Леге\"). Ограниченията няма да важат за автомобилите обслужващи съгласуваните на територията на Столична община мероприятия, автомобилите абслужващи тържествени и траурни церемонии и колите на масовия градски транспорт.", "date": "2018.09.22", "title": "Затвориха идеалния център на София от автомобили"}
