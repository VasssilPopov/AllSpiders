{"url": "https://www.dnes.bg/mish-mash/2018/03/24/koi-e-nai-podhodiashtiiat-partnior-za-vsiaka-zodiia-i-chast.371647", "text": "Вероятно най-хубавата част от връзката е, че имаме човек, с когото да прекарваме времето си. В най-добрите и в най-лошите дни и всички останали този човек преминава през всичко заедно с нас. \r\nМакар взаимоотношенията да се свеждат до това партньорство, всеки се нуждае от нещо по-различно, когато става дума за човека, с когото избира да прекарва времето си. \r\nНезависимо дали сте човек, който се нуждае от приключения, или търсите някой, който няма нищо против прекарването на повечето дни, мързелувайки на дивана, намирането на точния човек е трудната част.  \r\nАстрологията може да даде някои насоки по отношение на това, което всеки иска да намери у партньора. Кои са най-подходящите за вас хора според зодията?\r\r\n                    \r\n                    \r\nПредставителите на тази зодия се отегчават лесно. Те трябва да бъдат с някой, който изпълва живота им с изненади, приключения и малки вълшебни моменти. Така те се разтоварват от стреса и се чувстват доволни. За родените под този знак най-подходящ е някой, който спира дъха им.\r\n\r\nТе са изключително благодарни за всичко, което имат в живота си, но оставят страха от неизвестното да ги завладее. Телците се нуждаят от някой, който да им вдъхне кураж и да ги изтласка от комфортната им зона. \r\n\r\nРодените под този знак имат златно сърце. На тях им е нужен някой, който ги залива с любовта, която те дават на всички останали, но забравят да дадат на себе си. \r\nНужен им човек, който да стопли сърцето им незабавно.\r\nЦелия материал четете на ", "date": "2018.03.24", "title": "Кой е най-подходящият партньор за всяка зодия? (I част)"}
{"url": "https://www.dnes.bg/za-da-se-razbirame/2018/03/24/znaete-li-che-samotata-bukvalno-moje-da-ubiva.371653", "text": "Самотата е едно от най-страшните състояния, които могат да сполетят нечия душа. Тя води до наднормено тегло, редица болести, дълбока депресия, дори желание за самоубийство. \r\n\r\n \r\n\r\n \r\nИзследванията показват, че хората, които демонстрират чувството си на самотност пред близките си, могат да ги заразяват. 52% от приятелите и близките на чувстващи се самотно хора споделят, че и те започват да чувстват тягостна самота. Изследването е публикувано в Journal of Personality and Social Psychology. \r\n \r\n\r\n \r\nЕто защо самотните хора са много по-склонни да преяждат и да посягат често към вредната храна, отколкото щастливо обвързаните и онези със задоволителни социални контакти.\r\n \r\n\r\n \r\nДа си самотен не означава непременно да няма с кого да си кажеш една дума. Социалната самота е феномен, при който въпреки контактите с други хора, човек не получава жизненонеобходимата приятелска интимност. Наслада от общуването няма.\r\n\r\n\r\n \r\nВ ранните години човек има повече социални контакти, които с времето драстично намаляват. Някои хора изживяват този процес драматично и изпадат в отчаяние. Приемете този плавен преход за нормален. Ще ви е по-лесно да го преживеете без да изпадате в депресия.\r\n\r\n", "date": "2018.03.24", "title": "Знаете ли, че самотата буквално може да убива?"}
{"url": "https://www.dnes.bg/notifikacii/2018/03/24/skripal-pisal-do-putin-iskal-da-se-vyrne-v-rusiia.371711", "text": "Отровеният в британския град Солсбъри бивш служител от руското военно разузнаване Сергей Скрипал е отправил преди години до президента Владимир Путин молба да му бъде разрешено да се завърне в Русия. Това съобщи днес британската медийна корпорация Би Би Си, като се позова на Владимир Тимошков - съученик на Скрипал. Кремъл опровергава тази информация, предаде ТАСС, цитирана от БТА.\n\n\n\n\r\nТимошков твърди, че е разговарял със Скрипал по телефона през 2012 година, когато бившият разузнавач, осъден в Русия за шпионаж в полза на Лондон, вече е живеел във Великобритания. Скрипал разказал, че е изпратил на Путин писмо, в което моли за прошка.\r\n\"Писал е до Владимир Владимирович Путин да бъде помилван докрай и да получи разрешение за връщане в Русия, защото там са майка му, брат му, изобщо роднините\", заявява Тимошков и добавя, че Скрипал съжалявал за ролята си на \"двоен агент\".\n\r\nНа 4 март бившият полковник от руското Главно разузнавателно управление (ГРУ) Сергей Скрипал, живеещ във Великобритания след размяна на шпиони с Русия, и дъщеря му Юлия са били отровени според Лондон в Солсбъри с нервнопаралитично вещество. \n\r\nБританските власти заявиха, че това вещество е разработено в Русия и обвиниха Москва, че е замесена в инцидента. Руските власти категорично отрекоха и посочиха, че нито в Съветския съюз, нито в Русия е имало програми за разработване на такова вещество.\n\r\nЛондон изгони 23 руски дипломати и обяви други антируски мерки, след което Москва предприе ответни стъпки - изгони от Руската федерация аналогичен брой служители в британското посолство, разпореди да се закрие генералното консулство на Великобритания в Санкт Петербург и да бъде спряна дейността на Британския съвет в Русия, припомня ТАСС.", "date": "2018.03.24", "title": "Скрипал писал до Путин, искал да се върне в Русия"}
{"url": "https://www.dnes.bg/politika/2018/03/24/mvnr-bylgariia-ne-e-vzimala-reshenie-za-ekspulsirane-na-ruski-diplomati.371712", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        България не е взимала решение за експулсиране на руски дипломати заради случая \"Скрипал\", заявиха от МВнР за БТА. \n\r\nИзявлението е по повод публикация на вестник \"Таймс\" в която се посочва, че САЩ и до 20 европейски страни, сред които и България, се готвят да експулсират руски дипломати, свързани с руските разузнавателни мрежи.\n\r\nЗаместник-председателят на ГЕРБ Цветан Цветанов също коментира случая и потвърди,, че няма данни за изгонването на руски дипломати.\n\r\n\"Когато има нарушаване на националната ни сигурност, разбира се, че се предприемат съответните действия от компетентните органи. Към настоящия момент нямаме такива данни, за да пристъпим към изгонване на руски дипломати от България\", каза той. \r\n                    \r\n                    \r\n\"Има единна позиция на ЕС. Преди дни приключи съветът на лидерите. България като член на европейското семейство, разбира се, винаги сме солидарни към единната позиция, която изразява ЕС. Това, което беше изразено от Великобритания, беше подкрепено от всички велики сили - това са държави, които изповядват европейските демократични ценности\", заяви Цветанов.\n\r\nНа 4 март т. г. бившият полковник от руското Главно разузнавателно управление /ГРУ/ Сергей Скрипал, живеещ във Великобритания след размяна на шпиони с Русия, и дъщеря му Юлия са били отровени според Лондон в Солсбъри с нервнопаралитично вещество. \n\r\nБританските власти заявиха, че това вещество е разработено в Русия и обвиниха Москва, че е замесена в инцидента. Руските власти категорично отрекоха и посочиха, че нито в Съветския съюз, нито в Русия е имало програми за разработване на такова вещество.\r\n", "date": "2018.03.24", "title": "МВнР: България не е взимала решение за експулсиране на руски дипломати!"}
{"url": "https://www.dnes.bg/obshtestvo/2018/03/24/da-se-grijish-za-jivotnite-trudna-profesiia-niama-i-jelaeshti.371713", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Професията гледач на животни в Зоологическа градина се оказа не особено популярна в България.\r\nДали заради тежката работа или ниското заплащане, гледач не иска и не може да стане всеки. Трябва любов и разбиране към животните, споделят служителите от Софийската зоологическа градина пред Bulgaria ON AIR.\r\nТигри, рисове и вълци са част от любимите хищници на Тереза. От 14 години тя се грижи за тях в столичния зоопарк.\r\n\"Има много голяма липса на гледачи, защото хората нямат представа какво точно представлява работата. Те идват с идеята, че ще погалят някое животно или ще гушкат друго. Всъщност не е само това. Зад гушкането има много повече грижа за благосъстоянието на животното, за здравето му, за храната му\", разказва Тереза.\r\n ", "date": "2018.03.24", "title": "Да се грижиш за животните - трудна професия, няма и желаещи"}
{"url": "https://www.dnes.bg/notifikacii/2018/03/24/otkriha-zaveshtanie-v-doma-na-napadatelia-ot-iujna-franciia.371714", "text": "При претърсване в дома на извършителя на вчерашните атаки в Южна Франция Редуан Лакдим са намерени \"бележки, загатващи за /организацията/ \"Ислямска държава\" и напомнящи завещание, предаде Франс прес, като се позова на съдебен източник.\n\n\n\r\nСпоред близък до разследването източник разследващите открили завещание, написано на ръка, в което 25-годишният французин с марокански произход заявява принадлежност към ИД.\r\nСледователите се опитват да установят причините Лакдим да премине към действия и търсят евентуални съучастници. \r\nЗаявявайки, че е \"войник на ИД\", вчера той уби четирима души при нападения, за които отговорност пое джихадистката групировка, пише БТА.", "date": "2018.03.24", "title": "Откриха завещание в дома на нападателя от Южна Франция"}
{"url": "https://www.dnes.bg/stranata/2018/03/24/chast-ot-bylgarite-postradali-v-egipet-se-pribraha.371715", "text": "По-голямата част от българските туристи, които пострадаха при катастрофа на автобус в Египет, се прибраха в София. \n\n\n\r\nВ понеделник – 19 март, един от трите автобуса, които превозваха сънародниците ни, се преобърна на магистрала в близост до град Марса Алам. 11 души бяха ранени.\r\nВъпреки инцидента българите не се върнаха предсрочно. Днес на летището в София ги чакаха близките им, пише bTV.\r\nПътниците от злополучният автобус разказали, че шофьорът не е карал бързо.\r\nДвама туристи, които бяха оперирани в болница в Хургада, ще се приберат у нас по-късно.\r\nВсе още не е обявено каква е била причината за катастрофата - oали шофьорът е карал твърде бързо, или на пътя е имало пясък.", "date": "2018.03.24", "title": "Част от българите, пострадали в Египет, се прибраха "}
{"url": "https://www.dnes.bg/stranata/2018/03/24/desetki-entusiasti-se-spusnaha-v-ledenite-vodi-na-struma.371716", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Снегът и студът не попречиха на ентусиастите да открият рафтинг сезона. Десетки се спуснаха в ледените води на река Струма, разказва Bulgaria ON AIR.\r\nЗаради обилните валежи любителите на адреналиновия спорт очакват дълъг сезон.\r\nЕкипировка от каска, неопренов гащеризон, непромокаеми обувки са задължителни преди да се впуснеш в надпреварата с бързеите на реката, разказват рафтърите.", "date": "2018.03.24", "title": "Десетки ентусиасти се спуснаха в ледените води на Струма"}
{"url": "https://www.dnes.bg/stranata/2018/03/24/otstraniha-13-granichari-ne-proverili-polet-ot-parij.371717", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        13 служители на \"Гранична полиция\" ще бъдат отстранени заради случай от 20 март, когато над 40 души на полет от Париж до София са били допуснати да преминат без задължителните гранична и паспортна проверки, предава Bulgaria ON AIR.\n\r\nНай-тежки наказания за тях поиска по-рано днес и премиерът Бойко Борисов. Той извика министъра на вътрешните работи, главния секретар на МВР и директора на Главна дирекция \"Гранична полиция“, за да докладват по случая.\n\r\nЗащо служителите не са били на работните си места? Граничните полицаи се оправдаха с \"различни причини - за да обядват, за да изпушат по цигара\", твърдят те.\r\n                    \r\n                    \r\nСпоред ръководството на МВР доводите обаче са изключително несериозни, именно затова се проверява и самият случай. Ще има и наказани.\n\r\nКакто министърът на вътрешните работи, така и министър-председателят Бойко Борисов, са разпоредили резултатите от тази проверка да са готови възможно най-скоро.", "date": "2018.03.24", "title": "Отстраниха 13 граничари, не проверили полет от Париж"}
{"url": "https://www.dnes.bg/index/2018/03/24/syboten-bis-gushterovi-na-medien-pripek-i-nelepa-erotika-ot-gala.371700", "text": "\n\r\nВ седмицата, в която настъпва пролетта се оказа снежна като в навечерието на Коледа. Но пък температурите в родния шоубизнес си остават горещи. \n\r\nСемейство Гущерови отново са на припек в медиите, след като най-сетне фолкпевицата Мария и Християн сложиха официален край на брака си. След като над две години настоящата г-жа Кирова ни убеждаваше какъв \"невероятен човек е Хриси\" сега отсече, че повече не иска да чува за този човек. В Big Brother публиката бе запозната какъв банкомат е, но вече на безлимитните му карти се радва плеймейтката Светлана Василева.\n\r\n\"От днес вече съм Кирова. Официално! За да сложа край на спекулациите, появили се през последните дни в различни медии по темата с развода ми, ще уточня няколко неща. Първо, не съм си тръгнала - нито по – богата, нито по - бедна от брака ми с Гущеров. Второ, никога не сме имали предбрачен договор. И последно - не искам да си спомням за този брак и този човек!\", заяви Мария.\r\nНо този път новината от милионерската фамилия дойде от Острова. Доведената дъщеря на милионера Добромир Гущеров - Мартина, е готова да дари с дете футболиста на \"Нотингам\" Димитър Евтимов. Двамата са вече заедно три години, а майката на красавицата Диана обожава кандидат-зетя. \n\r\nПрез изминалите седем дни една от най-обсъжданите звезди е Гери-Никол. Младата изпълнителка е част от риалити, където се представя на приливи и отливи. Според светските хроникьори обаче тя е далеч по-убедителна на любовния фронт и само за няколко дни е успяла да омае Коцето и зарязания от съпругата си Благой Георгиева. Джизъса определи авантюрата си \"като две капки любов\".\n\r\nЗабравеният вече победител от последния Big Brother Джино Бианкалана си лепна нов татус с надпис \"King\". На какво е крал само той си знае, но видимо няма зад себе си кралство и постепенно угасва като фактор в родния шоубизнес.\n\r\nС напредването на годините тв водещата Гала започва да става все по-дръзка на тема еротика. И тук не говорим за нейните гости, а за изявите й извън студиото. След като наскоро ни запозна с извивките си по време на снежна баня с гаджето си Стефан в планината, двамата решиха да напомнят за себе си със снимка от гримьорната. Защо смятат, че полуголи зад паравана са любопитна гледка - остава загадка. \n\r\nБившата гимнастичка Цвети Стоянова пък се похвали с годежен пръстен, но за сватба с приятеля й - футболистът Александър Любенов, засега не се говори. Ние сме в очакване дали ще се окаже верен слуха, че Цвети е бременна.\n\r\nЗа брак се натиска и Гринго, който искал да чуе Менделсон със Софи Маринова, когато излезе от затвора. Очаква се той да напусне зандана лятото, но самата Софи като че ли не е готова да се види като булка. Според приближени до певицата обаче, едно тържество ще подобри финансовото й състояние като приходите й като булка можели да достигнат и до половин милион - сума, която да покрие голяма част от задълженията й.\n\r\nИ докато сме на тема годежи и бракове, да припомним, че в началото на седмицата и Русата Златка каза \"да\" на ММА боеца Георги Валентинов. Тя получи предложение в национален ефир, което е повече от логично, защото Русата е известна единствено и само заради телевизията. В медиите обаче веднага се завъртя кадър, който показва, че Райкова крие таен брак със сегашния любовник на Преслава - Павел. През 2011 г. двамата се врекли пред Бог в много тесен кръг, но двамата не издържаха като двойка дори и година. От цялото им съжителство на преден план излязоха махленските скандали между Русата Златка и съпругата на Павел, както и заканите, че плеймейтката ще бъде залята с киселина.\n\r\nСамочувствието на Джулинана Гани пък расте пропорционално с всеки безсмислен конкурс за красота, в който има участие. Тя продължава да се хвали как хората я мислели за куха лейка, но след участието й в Big Brother нещата се преобърнали. Явно заради факта, че отговори на 5 въпроса за четвъртокласници, на които други звезди се затрудниха. То затова и шоубизнесът ни е на нивото на незавършили четвъртокласници.\n\r\nГани ни запозна с опита си и заяви в национален ефир, че българите не са джентълмени, масово отношенията им към жените е доста просташко. \n\r\nНапомпаната силиконка пък е водеща на \"Мис Сексапил на България\", като забележете - конкурсът е на турне до края на май и имало огромен интерес към него. Ако наистина има голям интерес то не си ли заслужаваме всички звезди като Гани?\n\r\nЖитието и бититето на Жана Бергендорф отново излезе на преден план, за съжаление без никаква връзка с участието й на Евровизия. Нейното бивше гадже даде интервю, в което хвърли тежки обвинения към певицата. Тя искала да се върне пак при него, но по думите му след като станало ясно, че е част от групата, която ще ни представи на Евровизия - пак се првеърнала в изрод! Танцьорът от \"Максимус\" твърди, че Жана отново се завърнала към дрогата.\n\r\n\"В момента, в който й се обадиха да участва в Евровизия, тя пак стана същата. Започна да пие, да се друса. Превърна се в същия изрод, който беше преди. С мен се държеше грубо, крещеше, налиташе да се бие. А аз съм искал да имам дете от нея. Представях си как я нося на ръце. Вярвах, че можех да я направя най-великата жена, а тя мен – най-великият мъж. Но не се случи\", твърди Лео. И допълни, че Бергендорф продължава да го тормози по телефона, дори му заявила, че е бременна от него.\n\r\nНай-много коментари през седмицата предизвика катастрофата, която причини Дивна. При инцидента пострада нейната приятелка - моделът Кристин Илиева, която според докторите ще се възстановява поне година от фрактурите на краката. Слави Трифонов директно поиска затвор за Дивна, ако се докаже, че се е движила със 120 км/ч при разрешени 60 км/ч. Адвокати пък обясниха, че Дивна може да мине дори без глоба, ако близките на Кристин или самата тя не заведат иск. Такива са законите у нас, а и нека бъдем честни - при катастрофата с Дивна няма загинал. Само си спомнете, че фигуристът Максим Стависки се измъкна с условна присъда при един загинал и инвалидизирано момиче. \n\r\nИ щеше да бъде удачно Слави да се прави на политик, след като мине експертизата. А Дивна тепърва ще си носи последствията - и съдебни, и морални.", "date": "2018.03.24", "title": "Съботен бис: Гущерови на медиен припек и нелепа еротика от Гала"}
{"url": "https://www.dnes.bg/notifikacii/2018/03/24/policai-presledvaha-70-km-recidivist-bez-knijka.371718", "text": "Плевенски шофьор без книжка си спретна гонка с полицаи и ги разиграва над 70 км, преди частни гардове да го спипат край горнооряховското село Крушето, пише .\r\nЕкшънът започнал в събота сутринта край гр. Гурково. Полицаи вдигнали стоппалка на ауди с плевенска регистрация, но шофьорът не спрял и отпрашил с пълна газ в посока Прохода на републиката.\r\nСтарозагорските полицаи алармирали търновските си колеги и те го подгонили по пътя за Русе. Опитали да му направят клопка край с. Куцина, като изкарали камион от близкия тир-паркинг напречно на пътя, но той забил през нивите в землището на село Крушето.\r\nПолицията поискала помощ от частна охранителна фирма, която разполага с високопроходими автомобили. Частните гардове открили беглеца, в следствие на което той бил закопчан и предаден на полицията.\r\nЗадържан е в РУ - Горна Оряховица, оказало се, че е рецидивист.\r\n ", "date": "2018.03.24", "title": "Полицаи преследваха 70 км рецидивист без книжка"}
{"url": "https://www.dnes.bg/notifikacii/2018/03/24/sreshtata-vyv-varna-opredeliashta-za-bydeshtite-otnosheniia-es-turciia.371719", "text": "Най-представителната резиденция на България Евксиноград край черноморския град Варна в понеделник вечерта, 26 март, ще бъде място на изключително важна среща на върха на ЕС и Турция.\n\r\nВ срещата ще участват висшите представители на Брюксел Жан-Клод Юнкер, Доналд Туск и Бойко Борисов, от една страна, и турският президент Реджеп Тайип Ердоган от друга. До последно преди срещата се тиражираха информации, че тя може да бъде отложена. Но и ЕС, и Ердоган, поставиха точка, като обявиха официално, че ще се състои.\n\r\nДомакин на срещата ще бъде министър-председателят Бойко Борисов. Предстоящата среща във Варна се счита за най-важната от процеса на председателството на България на ЕС, което София пое в началото на тази година.\r\n\"Срещата във Варна е особено важна за диалога на ЕС с Турция\", посочи пред БТА посланик Кристиян Бергер, ръководител на делегацията на ЕС в Турция. Той подчерта значението на българското европредседателство в диалога на Брюксел с Анкара, започнал преди една година.\n\r\n\"Имаме много малко отворени канали за комуникация и ми се иска да действаме с разум и отговорност. Очертава се много тежка среща с Турция във Варна\", заяви българският премиер Бойко Борисов, с което подсказа, че никак не му е било лесно докато стигне до поемането на домакинството, което е много голям успех за европредседателството на България.\n\r\nРазбира се, роля за това има и фактът на близостта в отношенията, установени между Борисов и Ердоган в последно време. Турският президент засвидетелства изключителен знак на уважение към Борисов като лично присъства на церемонията по откриването на уникалната българска Желязна църква в Истанбул преди близо два месеца, подобен жест Ердоган досега не е правил за никой друг чуждестранен държавник, коментират наблюдатели.\n\r\nОсвен срещата с европейските лидери, Ердоган и Борисов ще проведат двустранна среща, на която се очаква да бъдат обсъдени въпроси от двустранен и регионален характер, съобщиха от пресслужбата на турския държавен глава.\n\r\nМинистърът на външните работи Мевлют Чавушоглу, министърът по европейските въпроси и главен преговарящ с ЕС Йомер Челик, министърът по икономиката Нихат Зейбекджи и търговският министър Бюлент Тюфекчи ще придружават Ердоган във Варна.\n\r\nПредвид важността й, дни наред темата Варна е във вниманието на институциите и обществеността.\n\r\nСпоред Анкара основните въпроси, които ще бъдат обсъдени на срещата във Варна, са актуализация на Европейския митнически съюз, либерализация на визовите пътувания на турските граждани в европейските държави и придвижване на финансовата помощ за сирийските бежанци, както и отпушване на процеса по някои от преговорните глави за кандидатурата на Турция в ЕС.\n\r\n\"Турция очаква раздвижване в отношенията с ЕС като резултат от срещата във Варна\", заяви говорителят на турското външно министерство Хами Аксой в петък.\n\r\nАнализаторът на телевизионния канал НТВ Гюлденер Сонумут смята, че \"разговорите във Варна ще бъдат определящи за насоката, която ще поемат отношенията ЕС-Турция и които ще залегнат в доклада за напредъка на Турция на 17 април т.г.\"\n\r\nТой специално отбеляза значението, което в Брюксел се отдава на борбата на Турция срещу тероризма.\n\r\nТурция отново се насочва към \"европейския процес\", коментира известният колумнист Таха Акйол, който смята това за най-важната стъпка. Той посочи, че в навечерието на срещата във Варна са се увеличили насрещните положителни стъпки между ЕС и Турция, които според него дават основания за положителни очаквания, но има и остри критики.\n\r\n\"Европа е най-големият търговски партньор и основен инвеститор на Турция. Срещата идва, след като процесът на преговори за членството на Турция в ЕС беше блокиран. ЕС се ангажира да придвижи транша от 3 млрд. евро за сирийските бежанци в Турция. Освобождаването от затвора на журналистите Дениз Юджел, Ахмет Шък, Шахин Алпай /условно/ са все положителни знаци, може да последват и други. Но са налице и обвиненията на Европейския съд за правата на човека за нарушения на основните права и свободи, погазване на независимостта на правосъдната система, които са сериозни пречки\", казва той.\n\r\nТурският колумнист коментира, че на срещата във Варна Ердоган естествено ще отхвърли предлагания от ЕС \"модел на привилегировано членство\" и ще постави отново познатата вече цел \"на пълноправно членство на Турция в ЕС\".\n\r\n\"Но \"пълноправното членство\" на Турция в ЕС е въпрос на дългосрочна перспектива, ето защо от гледна точка на близкото бъдеще главното е, че Турция отново се насочва към европейския процес\", казва той.\n\r\nЖурналистът Батухан Яшар от информационната агенция Ихляс хабер определя предстоящата среща във Варна като \"Футболен мач между ЕС и Турция\". Той посочва, че Турция отива много добре подготвена на срещата във Варна.\n\r\n\"Турция е със силна ръка, ще притисне ЕС и лидерите, като им представи конкретни факти и документи. Изглежда, че Брюксел е положително впечатлен от нормализирането на отношенията на Турция с Германия \", пише той.", "date": "2018.03.24", "title": "Срещата във Варна – определяща за бъдещите отношения ЕС – Турция"}
{"url": "https://www.dnes.bg/mish-mash/2018/03/24/grim-s-fantaziia-licata-na-mimi-choi.371639", "text": "Една гримьорка издига изкуството на грима до съвсем други измерения.\r\nМими Чой рисува такива сюрреалистични картини върху лицето и тялото си, че те могат да объркат възприятията ви.\r\nМими живее във Ванкувър, тя е професионален гримьор и създава сложен сюрреалистичен грим, който обикновено е вдъхновен от изкуството на артисти като Салвадор Дали и от нейните лични преживявания по време на сънна парализа – състояние, което изживява често.\r\nТези ярки халюцинации подхранват въображението ѝ и прибавят допълнителна окраска към страховитите произведения на изкуството, които Чой създава.\r\nНай-новите произведения на Мими Чой може да видим в галерията на ", "date": "2018.03.24", "title": "Грим с фантазия! Лицата на Мими Чой"}
{"url": "https://www.dnes.bg/notifikacii/2018/03/24/povecheto-bylgari-predpochitat-pochivkata-v-stranata.371720", "text": "Около 9 милиона нощувки са реализирани от българи у нас за миналата година. От юни до септември почти 2 млн. българи са избрали да почиват в родината, съобщи министърът на туризма Николина Ангелкова пред \"Дарик\".\n\r\n300 000 българи пък са почивали само в чужбина за лятото на 2017-а.\n\r\nЗа Великден се очаква 450 000 българи да предпочетат почивка в страната. Основно се посещават малки градчета и населени места за празника. \n\r\nТогава места, свързани с религиозни храмове, също бележели големи ръстове в привличането на туристи, стана ясно от думите на Ангелкова.\n\r\nМинистерството на туризма насърчава българите да почиват в родината, подчерта тя. Все повече се повишава делът на уикенд туризма, каза още министърът.\r\nОсновната ни цел е превръщането на страната в целогодишна туристическа дестинация, в тази връзка е и кампанията \"България на четири сезона\", каза Ангелкова. В тази кампания е започнало формирането на различни дестинации, като е даден старт с девет културно-исторически дестинации, които обхващат над 70 общини и ключови исторически паметници и туристически атракции, каза Ангелкова.\n\r\n8 890 000 пък са чуждите туристи, посетили страната ни през 2017-а. \n\r\nОбщият брой туристически нощувки у нас за миналата година е 26 млн., каза Ангелкова.\r\n ", "date": "2018.03.24", "title": "Повечето българи предпочитат почивката в страната"}
{"url": "https://www.dnes.bg/sofia/2018/03/24/planinski-spasiteli-demonstriraha-umeniia-na-vitosha.371721", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Софийският отряд на Планинската спасителна служба при БЧК проведе традиционния си зимен технически преглед на Витоша.\r\nТой има състезателен характер, като включва всички елементи на спасителна акция през зимата, пише Bulgaria ON AIR.\r\nОколо 30 участници бяха разпределени в отбори от по трима планински спасители. След като получат координати, те тръгват да търсят следващата си задача.\r\nПо трасето съдии следяха за спазването на регламента, предаде репортерът Ива Григорова.\r\n\"Целта на техническия преглед е да се повиши квалификацията на спасителите и да се подобри работата в екип\", обясни Милен Братанов от ПСС.", "date": "2018.03.24", "title": "Планински спасители демонстрираха умения на Витоша"}
{"url": "https://www.dnes.bg/akoshtete-vqrvaite/2018/03/24/izchislete-unikalnostta-vi-spored-datata-na-rajdane.371637", "text": "Всеки човек по свой начин е талантлив и уникален. Няма хора без способности. Знаете ли какъв е вашият дар и как го използвате, за да постигнете целите си? Можете да научите това от датата на раждане.\n\r\nЗа да разберете в какво сте уникални трябва да съберете всички числа на вашата дата на раждане, докато получите отговора. Ако сте родени 15.09.1981 = 1 + 5 + 0 + 9 + 1 + 9 + 8 + 1 = 34 = 3 + 4 = 7. В дадения пример вашето число е 7.\n\r\n\n\r\nТези качества ви се дават от раждането и ако не ги развиете, тогава в живота ще бъдете преследвани от провали. Използвайте ги, за да постигнете висоти в кариерата или семейно щастие. Задайте цели и упорствайте да ги постигнете. Това е, което ще ви помогне да изпълните всичките си мечти и планове. Силата ви е, че можете да се борите и да печелите.\r\n                    \r\n                    \r\nИмате уникална възможност да придобиете знания и опит от най-ранна възраст. Имате ваши собствени принципи. Вашата мъдрост се крие във факта, че никога не си позволявате да се задоволите с постигнатото. Вие обичате да опознавате света и себе си. Вие сте в постоянно търсене на истината и това ви кара да изпитвате удоволствие. Използвайте своят дар правилно - слушайте какво ви казва сърцето и отидете там, където искате.\r\nВижте още в ", "date": "2018.03.24", "title": "Изчислете! Уникалността ви според датата на раждане"}
{"url": "https://www.dnes.bg/stranata/2018/03/24/dupki-kato-krateri-kal-izkaraha-pernichani-na-protest.371705", "text": "Лошото състояние на улиците изкара перничани на протест. Хора от два квартала от града блокираха движението по пътя от Перник за Радомир и Кюстендил в района на пътен възел \"Марина бара\", съобщава \"Дарик\".\n\r\nХората обясняват, че улиците \"Марина бара\" , \"Горски извор\", \"Градище\", \" Самодивска\" и \"Черковна\" са без асфалт, в кал и дупки.\r\nПо думите им от години слушат само обещания. \"Ще излизаме и ще затваряме пътя всяка събота, докато не видим багери или някаква техника, която да работи по улиците\", заканиха се недоволните и обещаха да идат и пред общината.\n\r\nНа протеста стана ясно, че за квартала е имало обществена поръчка и за изграждане на водопроводна мрежа, и за инфраструктурата. Те са спечелени, има фирми, но никой не работи.\r\n                    \r\n                    \r\nОще един протест със същите мотиви ще вдигне днес следобед и жители на квартал \"Рудничар\". По думите на недоволните там, заради кратерите и калта по улиците, линейки и пожарни отказват да посетят при нужда домове там.", "date": "2018.03.24", "title": "Дупки като кратери, кал... изкараха перничани на протест"}
{"url": "https://www.dnes.bg/akoshtete-vqrvaite/2018/03/24/francuzoikite-vinagi-s-perfektni-figuri-zashto.371636", "text": "Френската кухня е известна с разнообразието си от висококалорични храни, но жителите на тази страна винаги са били слаби. Тайната на стройните фигури на френските жени разкрива бившият главен изпълнителен директор на американския клон на компанията \"Veuve Clicquot\" Мирей Джулиано в книгата си \"Защо френските жени не дебелеят\".\n\r\n\"Нито идеологиите, нито технологиите ще помогнат – имате нужда от това, което имат французите, хармонично и изпитано във времето отношение към храненето и живота. Решителен аргумент срещу екстремни методи за отслабване, които пренебрегват характеристиките на нашия метаболизъм. А женската физиология е нещо много специално\", казва Джулиано, цитиран от Elle.\r\n                    \r\n                    \r\nМетаболизмът при жените се променя с възрастта – 25-годишна жена се бори с наднорменото тегло по различен начин от една дама на 45 години\", обяснява авторът.\n\r\nОсновният принцип на французойките е, че те са в състояние да контролират апетита си и знаят кога и как да се откажат от дадено нещо в менюто си.\r\nСпоред Джулиано това е единственият начин да се постигне здравословно тегло, при което човек се чувства удобно.\n\r\nКак да преминете към френската хранителна система?\n\r\n\n\r\nПърво трябва да идентифицирате вашите т. нар. \"вредители\" – храни, които консумирате повече от необходимото. За да направите това, напишете всичко, което сте яли в продължение на три седмици, с бележки за приблизителния размер на порцията, мястото и времето на прием на храна. Не е необходимо да броите калории – французите дори не мислят за тях.\r\nВижте следващите етапи в храненето на французойките в ", "date": "2018.03.24", "title": "Французойките – винаги с перфектни фигури. Защо?"}
{"url": "https://www.dnes.bg/sofia/2018/03/24/prof-gabrovski-za-pirogov-moje-da-se-namaliat-razhodite.371693", "text": "\"Пирогов\" е една много голяма и тежка структура, чиято специфика трудно би вървяла с една финансова ефективност. Тригодишният оздравителен план, който болницата започва да изпълнява, обаче, ѝ дава шанс, без да променя значително начина си на работа, да намали разходите си. Това каза пред Дарик заместник-директорът по лечебната дейност в \"Пирогов\" проф. Николай Габровски, който завежда и Клиниката по неврохирургия в лечебното заведение.\r\n \r\nТази седмица от болницата обявиха, че като част от плана настоящите 46 клиники и отделения ще бъдат окрупнени в 30, а 550 свободни щатни бройки за служители ще бъдат закрити.\n\n\r\n                    \r\n                    \r\nПрокуратурата търси виновен за тежкото състояние на болниците у нас.\" Да се надяваме, че ще бъде за добро. Нещата звучат като един разумен план, както икономически, така и в чисто медицински аспект. Въпросът е да се повиши ефективността на болницата.\r\nПирогов е една много голяма и тежка структура със своите специфики и със своята много голяма отговорност, която носи, както по отношение на спешността, така и по отношение на едни от най-тежките случаи, които се концентрират тук.\r\nТази специфика трудно върви с една финансова ефективност, но мисля, че така, както са планирани и оформени нещата, наистина се дава шанс, без да променяме значително начина си на работа, без да променяме значително състава на екипите, просто да се получи едно прегрупиране, което да позволи намаляване на разходите и съответно по-голяма ефективност\", каза  проф. Габровски.\n\r\n\" Много ми се иска хората да имат малко повече оптимизъм, спокойствие и надявам се оправдана вяра в това, че по-доброто предстои\", посочи още заместник-директорът по лечебната дейност в \"Пирогов\".", "date": "2018.03.24", "title": "Проф. Габровски за \"Пирогов\": Може да се намалят разходите"}
{"url": "https://www.dnes.bg/health/2018/03/24/masloto-ot-shii-i-negovite-magicheski-polzi.371641", "text": "има изключително богат асортимент от полезни вещества в състава си. Затова то е и основна част от редица козметични продукти.\r\nЧудотворното масло е богато на различни мастни киселини – олеинова киселина, стеаринова киселина, линолова киселина, линоленова, палмитинова и арахидова киселини. Те имат антиоксидантни и противовъзпалителни свойства, които подобряват качеството на кожата и са полезни и за организма като цяло.\r\n \r\nВ състава на маслото от ший влизат още витамини Е, А, С.\r\n \r\nМаслото от ший може да се използва и за готвене. Всички тези полезни вещества в него ще се отразят благотворно на организма ви, ако го ползвате за приготвяне на полезните си ястия.\r\n \r\n\r\n \r\nСред най-известните предимства на това масло са ефектите на овлажняване и подхранване на кожата, намаляване на възпалението, предотвратяване на преждевременното стареене, предпазване на сърдечносъдовата система и здравето на кожата.\r\n \r\n\r\n \r\nМастните киселини не просто подхранват, те хидратират кожата в дълбочина. Проникват в нея и доставят важните си антиоксиданти дълбоко в дермата като я поддържат овлажнена и подхранена.\r\n \r\n\r\n \r\nИзползването на масло от ший директно върху скалпа и косата помага за стимулирането на растежа на косъма, предотвратяването на косопад и намалява възпалението. Като допълнение предпазва и от пърхот.\r\n\r\n", "date": "2018.03.24", "title": "Маслото от ший и неговите магически ползи "}
{"url": "https://www.dnes.bg/rusia/2018/03/24/sluchaiat-skripal-otrovnite-sledi-sochat-moskva-zashto.371684", "text": "Нещо като пистолет и две ампули със сравнително безопасни субстанции, които при смесването си обаче образуват силно отровното нервнопаралитично бойно вещество \"Новичок\". Следва изстрел от близко разстояние, а жертвите на покушението нямат никакъв шанс да останат невредими.\n\r\nТакъв е може би развоят на случилото се в началото на март в Солсбъри, казва Вил Мирзаянов, който през 70-те и 80-те години на миналия век е участвал в Съветския съюз в разработването на бойното нервнопаралитично вещество. \"Дори не е непременно необходимо да се улучи целта. Един изстрел в близост до мишената е достатъчен - това моментално трови въздуха\", казва пред Дойче Веле 82-годишният Мирзаянов, който от над 20 години живее в САЩ. Именно той е човекът, който през 1992 година разказа на света за съществуването на \"Новичок\".\n\n\n\n\r\n                    \r\n                    \r\n\n\r\nКой стои зад покушението срещу бившия двоен агент Сергей Скрипал и дъщеря му Юлия? Великобритания обвинява Русия, която на свой ред категорично отрича и настоява британците да представят доказателства, пише . Засега Лондон е показал тези доказателства - или по-скоро улики, само на своите най-близки съюзници - САЩ, Германия и Франция, които след това застанаха твърдо на страната на Великобритания.\n\r\nБританската министър-председателка Тереза Мей огласи най-напред две възможни версии: Русия или сама е организирала покушението, или е допуснала опасното химическо оръжие да попадне в чужди ръце. В резултат московският вестник \"Новая газета\" публикува мнението на един високопоставен руски експерт по химическите оръжия, пожелал да остане анонимен. По неговите думи, има вероятност през 1990-те години \"Новичок\" да е попаднал по някакъв начин в ръцете на руски престъпни групи или на чужди тайни служби.\n\r\nОткакто обаче Москва подмина с мълчание поставения ѝ от Лондон срок да вземе отношение по случая, британското правителство вече изхожда единствено от първия вариант - тоест, пряко участие на Русия в покушението срещу Скрипал. И до днес обаче остава неясно как точно е станало отравянето, има ли конкретни заподозрени и какъв е мотивът за покушението. В реч пред британския парламент Тереза Мей заяви, че Русия не само е разработила въпросната отрова, но и продължава да е в състояние да я произвежда. Мей добави освен това, че и в миналото е имало \"организирани от държавата убийства\" и че Москва разглежда някои \"предатели като легитимни мишени\".\n\r\n\n\r\nЗасега не знаем дали покушението в Солсбъри наистина е било извършено с пистолет, както предполага Вил Мирзаянов. Но защо британците са толкова сигурни, че следите водят към Русия? Дали пък наистина не разполагат с убедителни доказателства? Експерти смятат, че отговор може да даде именно използваната при атентата отрова.\n\r\nГермански токсиколог, пожелал анонимност, твърди, че има вероятност водещи изследователи в САЩ и във Великобритания не само да знаят точната формула на \"Новичок\", но и да имат проби от това вещество, смятано за едно от най-отровните измежду всички познати химически вещества. След покушението срещу Скрипал лабораторните анализи бяха извършени в свръхмодерната военна химическа лаборатория в Портън Даун край Солсбъри. \"Ако Великобритания успее да разгадае молекулярната структура на тези субстанции, ако успее да идентифицира и вторичните продукти, тогава произходът на отровата може да бъде доказан съвсем еднозначно\", убеден е експертът.\n\r\n\"При синтезата на \"Новичок\" е нужен и трети компонент - така нареченият Promoter. Реакцията между двата основни компонента приключва незабавно, ако липсва този трети компонент\", казва Вил Мирзаянов и допълва, че англичаните очевидно знаят това покрай т.нар. \"Продукт 33\" - руски вариант на отровния газ VX. По всяка верятност такъв Promoter е бил използван и при \"Новичок\". \"Това е като пръстов отпечатък\", казва Мирзаянов.\n\r\nСъщото твърди и германският експерт Ралф Трап: \"Има \"пръстови отпечатъци\", които могат да бъдат извлечени от субстанциите и междинните продукти, използвани при производството на бойното вещество. Ако имаш достъп до този суров материал, можеш да докажеш, че става дума за конкретно бойно вещество, което идва от конкретна лаборатория.\"\n\r\n\n\r\n\"Новичок\" не фигурира в списъка със забранените субстанции на Организацията за забрана на химическите оръжия (OPCW). А не фигурира там, защото навремето Съветският съюз съвсем умишлено се е погрижил въпросните субстанции да останат извън списъка, твърди германският токсиколог, пожелал анонимност. Още по-тежки обвинения отправя Вил Мирзаянов: \"Западът си затваряше очите за много от нещата, които се случиха в Русия. И загуби. Руснаците изиграха Запада, който дълго време вярваше, че в Русия ще се наложи демократичният ред, в резултат от което проблемите ще се решат от само себе си. Но западният свят подцени характера на руския режим, който в никакъв случай не искаше да издаде тайната \"Новичок\". Това е първото бойно отровно вещество, разработено от руснаците. И Москва много се гордее с него. Всички други смъртоносни отрови, като зарин или VX, са все чужди разработки\", казва Мирзаянов.\n\r\nАко Русия наистина стои зад покушението в Солсбъри, съвсем логично е да се запитаме защо е избрала отрова, която може да бъде идентифицирана и чийто произход може да бъде доказан. \"Беше ясно, че веществото ще бъде разкрито\", посочва пожелалият анонимност токсиколог и добавя: \"Възможно е Москва да е целяла точно това - да демонстрира, че и на чужда територия предателите не са недосегаеми. За мен това е единственото обяснение\".\r\n \r\n", "date": "2018.03.24", "title": "Случаят \"Скрипал\": Отровните следи сочат Москва. Защо?"}
{"url": "https://www.dnes.bg/science/2018/03/24/jivot-na-mars-oshte-v-21-vi-vek-migraciiata-nablijava.371689", "text": "Едно от нещата, които ще четат в учебниците по история децата след 500 години, е, че през 21 век човекът за пръв път е заживял на други планети, започвайки с Марс. Това заяви  Бас Лансдорп - основател на най-голямата частна инициатива за заселване на Червената планета, компанията \"Марс уан\" (Mars One).\r\nПо думите му миграцията към Марс много ще прилича на тази на Земята и по-конкретно към Северна Америка, където хората са се заселили и са създали нов свят. \"Именно това ще направят хората на Марс, ще изградят нов свят\", каза той пред БТА.\r\nОтиването на Марс не е резервен вариант за човечеството, ако един ден стане голям катаклизъм на Земята, категоричен е Лансдорп. \"Мисля, че отиването на Марс ще ни вдъхнови да положим по-добри грижи за своята собствена планета\", коментира холандският предприемач.\r\r\n                    \r\n                    Лансдорп представи в София пред българска публика отговори на фундаментални въпроси, свързани с бъдещето на човечеството.\r\nПо думите му, първият екипаж на Марс ще бъде изпратен през 2032 г. като преди това ще има няколко подготвителни мисии, в които ще бъде изградена база с помощта на роботизирана техника, преди да заминат хората. След това на всеки две години ще бъдат изпращани още екипажи. Животът ще бъде доста труден, особено за първите четирима души, защото, ако живеете на планета с ограничени ресурси и сте само четирима, ще ви бъде доста тежко, особено от психологична гледна точка.\r\n\"Когато се присъединят още хора, мисля, че ще започнат да строят на място различни неща с материали от Марс и животът им ще се подобри. Но всъщност това доста прилича на миграцията на Земята. Ако преди 200 години бяхте решили да се преместите в Северна Америка, вие също щяхте да отидете на по-непригодно за живеене място с по-лошо образование и здравеопазване. След което щяхте да изградите нов свят и именно това ще направят хората на Марс. Ще изградят нов свят.\", казва той.\r\nЕкспертът коментира и думите на покойния физик Стивън Хокинг, който каза: \"Не мисля, че човечеството ще оцелее през следващите 1000 години, ако не се разпръсне из космоса\".\r\nЛансдорп споделя, че е по-скоро оптимист. \"Смятам, че ние хората създаваме големи проблеми, но също така ги решаваме. Аз съм на 41 години. Помня, че когато бях малък, един от най-големите проблеми беше киселинният дъжд. А вече не чувате за това. Очевидно сме се справили. И никой не отбелязва тържествено, че сме решили този голям проблем, но е факт, че вече го няма.\"\r\nТой допълни, че щом има хора на Марс, това ще значи, че ако Земята експлодира, имаме резервен вариант. \"Мисля, че помага, защото, ако отидем на Марс, ще вдъхновим хората тук на Земята да бъдат по-добри хора. Ще покажем, че Марс, второто най-добро място в Слънчевата система, не е място, където можем да преместим всички, защото не е планета, която може да поеме седем милиарда души. Мисля, че отиването на Марс ще ни вдъхнови да положим по-добри грижи за своята собствена планета.\r\nГостът също така обясни, че постоянно е в разговори с Илон Мъск. \"Аз бях там няколко пъти, хора от Space X също бяха в нашия офис. Но те са доставчици на технологии, а ние не произвеждаме никакви технологии, а наемаме космически компании да ни снабдяват с технологии. Имаме договор с \"Локхийд Мартин\" (Lockheed Martin) и сме много заинтересовани да закупим съоръжения за излитане и кацане от Space X. Но те не искат да правят мисия до Марс, те искат да бъдат доставчикът на технологии за масова миграция към Марс. Така че си пасваме идеално. Те са доставчикът, ние сме клиентът.\"\r\nТой допълни, че крайната цел е да изпратят хора, които да кацнат на Марс и да им осигурят условия да оцелеят.\r\n\"Разбира се, има да извървим много път, преди да стигнем дотам. До момента сме събрали 6 милиона от 10-те, от които имаме нужда за следващите 12 месеца. На този етап набирането на останалите 4 милиона е най-голямото предизвикателство. След това ще има технологични трудности.\", уточни той.\r\n ", "date": "2018.03.24", "title": "Живот на Марс – още в 21-ви век. Миграцията наближава!"}
{"url": "https://www.dnes.bg/stranata/2018/03/24/otkriha-myrtyv-52-godishen-burgazliia-v-momina-cyrkva.371706", "text": "52-годишен бургазлия е открит мъртъв снощи в обитавана от него къща в село Момина църква, община Средец. \r\nВероятно се е самопрострелял с пушка в областта на главата, съобщава БНР.\r\nТялото е откарано за аутопсия. \r\nОбразувано е досъдебно производство.", "date": "2018.03.24", "title": "Откриха мъртъв 52-годишен бургазлия в Момина църква"}
{"url": "https://www.dnes.bg/mish-mash/2018/03/24/simfoniia-na-moretata-syshtinski-plavasht-grad.371707", "text": "Най-големият круизен кораб в света, \"Симфония на моретата\" (Symphony of the seas), построен в корабостроителницата Ес Те Икс Франс (STX France) в западния френски град Сен-Назер, тази сутрин вдигна котва пред събралото се за събитието множество, за да отплава на първия си курс към испанския град Малага, предаде Франс прес, цитирана от БТА.\n\r\nКорабът, на стойност около 1 милиард евро, е дълъг 362 метра и широк 66 м. Той може да поеме над 8000 души, включително 2200 души екипаж.\n\r\nС няколко метра и няколко допълнителни каюти, той отнема първенството от своя брат близнак - кораба \"Хармония на моретата\" (Harmony of the seas) - който френският корабостроител предаде през май 2016 г. на същия корабособственик Роял карибиън крузис (Royal Caribbean Cruises Ltd - RCCL).\r\n                    \r\n                    \r\nВ първия си сезон на вода \"Симфония на моретата\" ще извършва круизи в Средиземно море, а през есента ще пристигне в постоянното си пристанище в Маями, САЩ.\n\r\n\"Симфония на моретата\" е същински плаващ град, с ресторанти и места за развлечения на площ над 66 000 кв. м. Той си има дори собствен Сентръл парк като в Ню Йорк, с 12 000 растителни вида.\n\r\nТова е тринайсетият кораб, построен в Сен-Назер за историческия клиент Роял карибиън, и четвъртият пътнически кораб от клас \"Оазиз\". Ес Те Икс Франция има поръчка за пети пътнически кораб от същия клас, който трябва да бъде доставен през юни 2021 година.\n\r\nПоръчката за \"Хармония на моретата\", направена през декември 2012 г. с опция за \"Симфония на моретата\", беше глътка въздух за Ес Те Икс Франс след двугодишна пауза без нови договори. Оттогава поръчките валят и до 2022 г. последната голяма френска корабостроителница трябва да достави девет круизни кораба - по два годишно, което не се е случвало от предаването на \"Куин Мери 2\" през 2003 година.\n\r\nЗа да се справи с този натоварен график, корабостроителницата разчита на 8000 души, включително 3000 на заплата, и търси да назначи 200 инженери, техници и работници.", "date": "2018.03.24", "title": "\"Симфония на моретата\" - същински плаващ град"}
{"url": "https://www.dnes.bg/obshtestvo/2018/03/24/fermerski-bazar-v-stolicata-v-denia-na-zemiata.371708", "text": "\nДнес в столицата се провежда фермерски пазар. Той е част от поредица събития, с които градът ще отбележи \"Деня на Земята\".\n\r\nИнтересът е голям, много хора дойдоха, за да опитат и разгледат продуктите на родните фермери.\n\r\nЗа тези пък, които искат да изхвърлят старата си техника, но не знаят как и къде, има специално обособен мобилен пункт, където може да бъдат оставени всякакви ненужни електроуреди, но и да сме сигурни, че те ще бъдат рециклирани по най-добрия начин.\n\r\nПред  Владимир Иванов от WWF-България разказа повече за инициативата, като подчерта, че \"Часът на Земята\" е действие за опазване на природата.\r\n                    \r\n                    \r\n\"Има един странен дебат - доколко природата и икономическото развитие вървят заедно или не - всъщност те са неразривно свързани. Идеята на инициативата е да помислим какво можем да направим за околната среда\", обясни Иванов.\n\r\nКато съвети, които той даде на зрителите, бяха пестенето на ресурси, както и ограничаването на пластмасата в ежедневието ни.\n\r\n\"Светът премина границата, в която можеше да овладее този проблем\", каза той.\n\r\nОсвен това тази вечер ще спим по-малко, защото влизаме в лятното часово време. Точно в 3 трябва да преместим стрелките на часовника с час напред. Освен в България, промяната се прави и в други над 100 държави в света.", "date": "2018.03.24", "title": "Фермерски базар в столицата в \"Деня на земята\""}
{"url": "https://www.dnes.bg/balkani/2018/03/24/albanskiiat-premier-balkanite-sa-v-opasnost-ot-rusko-vliianie.371709", "text": "Албанският премиер Еди Рама заяви, че Балканите са в опасност от руско влияние. В интервю за \"Файненшъл таймс\" Рама заяви, че след като е известно, че Балканите са важен регион, не може да се очаква Москва да се откаже от своето влияние в този регион, съобщи Макфакс.\n\r\nЕди Рама изтъкна, че именно поради това влияние Европейският съюз трябва да започне преговори с Албания. Албания заслужава тези преговори да започнат, каза Еди Рама.\n\r\nАлбанските медии поставят ударението върху най-нови информации от Брюксел, че Албания ще получи старт на преговори без да й бъдат поставяни условия.\n\r\nВ Албания в последно време както представители на институциите, така и представители на неправителствения сектор и партиите отправят остри критики към Москва, за която смятат, че увеличава влиянието си в страната.\r\n                    \r\n                    \r\nАнтируските настроения в страната са големи, а руският посланик в Тирана на няколко пъти направи публични опровержения, подчертавайки, че в това, което се разпространява в Албания, няма истина. Руският посланик предупреди, че антируските настроения са опасни. ", "date": "2018.03.24", "title": "Албанският премиер: Балканите са в опасност от руско влияние!"}
{"url": "https://www.dnes.bg/stranata/2018/03/24/spasiha-bedstvashta-snoubordistka-krai-vryh-todorka.371710", "text": "Две спасителни акции в Пирин проведоха екипи на Планинската спасителна служба /ПСС/ в Банско. \r\n10-годишно дете и баща му са били заседнали в района на хижа \"Демяница\". В ранния следобед те са били изведени невредими от опасната ситуация. \r\nМеждувременно в центъра на спасителната служба е подаден втори сигнал за бедстваща сноубордистка в един от улеите на връх \"Тодорка\" от страната на хижа \"Вихрен\". \r\nВтори екип от планински спасители са стигнали до мястото и са оказали първа помощ на пострадалата, която е с усукана колянна става. След спасителната акция тя е транспортирана до болнично заведение, пише БНР.\r\nРъководителят на ПСС в курорта Румен Баряков апелира към всички любители на планината и белите спортове да не подценяват атмосферните условия, високата лавинна опасност и да не карат извън ски зоната.\r\n ", "date": "2018.03.24", "title": "Спасиха бедстваща сноубордистка край връх \"Тодорка\""}
{"url": "https://www.dnes.bg/notifikacii/2018/03/24/operata-v-sidni-potyna-v-mrak-za-chasyt-na-zemiata.371722", "text": "Операта в Сидни и мостът Харбър Бридж потънаха в мрак днес, когато за пореден път стартира \"Часът на планетата\" - кампания, организирана всяка година в цял свят за борба с климатичните промени и опазване на природата, предаде Франс прес, цитирана от БТА.\n\r\nТози път \"Часът на планетата\" (или \"Часът на Земята\", Earth Hour) - инициатива, тръгнала от Австралия през 2007 г., се очаква да бъде следена от милиони хора в 187 страни, където светлините ще бъдат изгасени в 20.30 ч. местно време. Демонстрация, представяна от организаторите като \"най-масовото движение, идещо отдолу\" в подкрепа на борбата с промените в климата.\n\r\n\"Целта е да насочим съпричастието на хората към защита на околната среда и дивата фауна\", обясни за АФП Дермът О'Горман, представляващ в Австралия неправителствената природозащитна организация WWF, главен координатор на проявата.\r\nВ 20.30 ч. местно време ще угаснат светлините около множество сгради и монументи в цял свят - от Айфеловата кула до статуята на Исус Христос в Рио де Жанейро, като споменем още Биг Бен, Кремъл, Акропола, небостъргачите в Хонконг, кулата Бурдж Халифа в Дубай, базиликата \"Св. Петър\" и водопадите на Ниагара.\n\r\nТазгодишните акценти обхващат по-специално влиянието на климатичните промени върху биоразнообразието и отделните животински и растителни видове.\n\r\n\"Ако продължаваме все така, над половината животински и растителни видове в някои от регионите с най-богато биоразнообразие ще бъдат застрашени от изчезване\", предупреждава Дермът О'Горман.", "date": "2018.03.24", "title": "Операта в Сидни потъна в мрак за \"Часът на Земята\""}
{"url": "https://www.dnes.bg/notifikacii/2018/03/24/miting-vyv-vashington-za-po-strog-kontrol-nad-oryjiiata.371723", "text": "Десетки хиляди хора от цяла Америка се стекоха на масов митинг с искане властите най-после да вземат мерки за контрол над огнестрелните оръжия и с цел да дадат стимул за движение за политически активизъм сред младежта по въпроса, предаде Асошиейтед прес, цитирана от БТА.\n\r\nОрганизаторите нарекоха митинга \"Походът на нашия живот\" и се надяват той да достигне размаха на миналогодишния женски поход - един от най-големите протести в столицата Вашингтон след Виетнамската война, в който взеха участие далеч повече от очакваните 300 000 души.\n\r\nУчастниците в днешния поход са предимно ученици от горните класове на американските училища, станали в последно време арена на поредица от кървави стрелби с десетки жертви. Последната от тях бе трагедията в гимназията в Паркланд във Флорида на 14 февруари, където 19-годишен бивш ученик застреля 17 свои съученици. Много ученици от това училище пристигнаха специално за случая в столицата.\r\nПоходът тръгна по Пенсилвания авеню от подиум, издигнат край сградата на Капитолия. Демонстрантите носеха плакати \"Ние сме промяната\", \"Повече няма да мълчим\", \"Вън парите на НРА (Националната асоциация на притежателите на огнестрелно оръжие) от политиката\". Маршрутът на похода минаваше и покрай хотел, собственост на семейство Тръмп. Президентът Доналд Тръмп днес отпътува за Флорида, където ще прекара уикенда в собствения си голф-клуб.\n\r\nВъпреки че оръжейното лоби в САЩ все още е силно, анкетите през последните месеци отчитат, че нарастващ брой американци настояват за по-строг контрол върху огнестрелните оръжия. Според последното проучване, извършено по поръчка на АП, за затягане на този контрол са се изказали 69 на сто от анкетираните. През октомври 2016 г. те са били 61 на сто, а през октомври 2013 - 55 на сто. В същото време почти от половината американци не очакват официалните власти да вземат такива мерки.\n\r\nУчастниците в днешния поход обаче се надяват последните трагични случаи да послужат като катализатор за национална кампания и движение, което да доведе до законодателна промяна по въпроса за контрола над оръжията, посочва АП. \n\r\nПротест с искане за по-строг контрол в САЩ над огнестрелните оръжия се проведе и в Париж. Там 100 демонстранти се събраха край Айфеловата кула, издигайки лозунга \"Защитете децата, а не пушките!\". \n\r\nСред протестиращите имаше американци и французи - студенти и цели семейства. Един от организаторите, американец, каза, че \"е важно за американците дори и в чужбина да накарат Вашингтон да разбере, че обявените промени за контрол върху оръжията не ни удовлетворяват и ние искаме повече\".", "date": "2018.03.24", "title": "Митинг във Вашингтон за по-строг контрол над оръжията"}
{"url": "https://www.dnes.bg/za-da-se-razbirame/2018/03/24/uj-nevinni-no-razrushitelni-za-vryzkata-lyji.371642", "text": "На ден изричаме стотици лъжи. Повечето от тях са малки и невинни. Някои ги наричат \"бели лъжи\" или \"благородни лъжи\". Но както и да им казваме, те са си лъжи и като такива имат непредвидено влияние спрямо характера на връзките ни с хората. \r\nИнтимните връзки обикновено са много чувствителни към лъжите. Дори без повод хората са склонни да се съмняват в партньорите си, камо ли когато ги хванат в лъжа, била тя малка или голяма.\r\n \r\nКолкото и да ви се струва маловажно да лъжете партньора си по мъничко за дреболии, това може да разруши връзката ви с времето. Как?\r\n \r\n\r\n \r\nКогато човек излъже веднъж и види, че всичко е наред, започва да го прави непрекъснато. Рано или късно партньорът разбира за малките невинни лъжи. Това разклаща доверието и човек никога не знае кога чува истината и кога – не.  \r\n \r\n\r\n \r\nКогато лъжете, проявявате неуважение към партньора си. Той започва да се чувства подценен, пренебрегнат, системно заблуждаван. Ето как едни малки лъжи могат да доведат до голям проблем във връзката.\r\n\r\n", "date": "2018.03.24", "title": "Уж невинни, но разрушителни за връзката лъжи"}
{"url": "https://www.dnes.bg/world/2018/03/24/policai-zagina-pri-eksploziia-v-aleksandriia.371704", "text": "Един полицай е загинал, а други четирима души са ранени днес при експлозия във втория по големина египетски град Александрия, разположен на средиземноморското крайбрежие. Това съобщи вътрешното министерство на Египет, цитирано от световните агенции.\r\nПо данни на ведомството е избухнало самоделно взривно устройство, заложено под кола, паркирана в източния квартал Рушди. В този момент наблизо е минавал кортежът на шефа на градското управление по сигурността. Той обаче не е пострадал, нито пък заместникът му, пътувал заедно с него, посочва ТАСС.\r\nРанените са откарани в болница. Местопроизшествието и целият квартал са отцепени от силите за сигурност. Инцидентът се разследва, пише БТА.\r\r\n                    \r\n                    Мишена на атентаторите е бил ръководителят на силите за сигурност в града, посочват египетското вътрешно министерство и източници на Ройтерс. Агенциите припомнят, че след два дни в страната предстоят избори за президент.\r\nПочти със сигурност сегашният държавен глава Абдел Фатах ас Сиси ще бъде преизбран за втори мандат.\r\nЗасега никоя групировка не е поела отговорността за експлозията. Египетските власти развиват от февруари мащабна кампания срещу ислямистите, действащи на размирния Синайски полуостров и в други райони, отбелязва Асошиейтед прес.", "date": "2018.03.24", "title": "Полицай загина при експлозия в Александрия"}
{"url": "https://www.dnes.bg/rusia/2018/03/24/taims-i-bylgariia-planira-da-goni-ruski-diplomati.371699", "text": "САЩ и до 20 европейски страни се готвят да експулсират руски дипломати, свързани с руските разузнавателни мрежи,Безпрецедентната координирана акция ще започне в понеделник с отзоваването на посланика на ЕС от Москва Маркус Едерер за четири седмици.\n\n\n\r\nСъветът по национална сигурност на американския президент Доналд Тръмп е препоръчал снощи експулсиране от САЩ на руски дипломати, чийто брой все още не е уточнен, в отговор на нападението в Солсбъри срещу бившия руски шпионин Сергей Скрипал и дъщеря му Юлия.Очаква се Тръмп да вземе окончателното си решение идната седмица, пише БТА.\r\nВ четиричасови преговори в четвъртък вечерта британският премиер Тереза Мей е привлякла подкрепата на Франция, Германия, Литва и Ирландия за решителен отговор, който трябва да разстрои мрежата от руски операции, идентифицирана от британското разузнаване.\r\r\n                    \r\n                    В кампанията ще се включат Франция, Германия, Полша, Ирландия, Холандия, Естония, Латвия, Литва, България, Чехия, Дания и още до девет други страни, посочва \"Таймс\".\"Решени сме да действаме заедно\", заяви германският канцлер Ангела Меркел.\r\nНа 23 март Борисов обеща, че страната ни няма да гони руски дипломати. България не е взимала решение да гони руски дипломати от страната заради случая \"Скрипал\", съобщи \"Фокус\", позовавайки се на Министерството на външните работи.\n\r\nРуското правителство категорично отхвърли обвиненията и заяви, че няма желание да \"говори с Великобритания на езика на ултиматумите\". Говорителят на Руското външно министерство Мария Захарова определи като \"цирково шоу\" заявлението на Тереза Мей за руско участие в отравянето на Сергей Скрипал.", "date": "2018.03.24", "title": "\"Таймс\": И България планира да гони руски дипломати!"}
{"url": "https://www.dnes.bg/sofia/2018/03/24/tejko-ptp-s-chetirima-raneni-sred-tiah-maika-i-dete.371681", "text": "\n\r\nТежка катастрофа с два автомобила е станала в столичния квартал \"Младост 4\". Сблъскали са се \"Алфа Ромео\" и \"Ауди\". \r\nПътният инцидент е станал снощи към 20 часа на кръстовището между булевардите \"Александър Малинов\" и \"Самара\", където има светофарна уредба.\r\nПострадали са майка и дете от единия автомобил и още двама души от другия. И четиримата са откарани в болници.\r\nЕдиният от водачите, който е с леки наранявания и е транспортиран до Окръжна болница. Те са вследствие на саморазправа с другия водач.\r\n ", "date": "2018.03.24", "title": "Тежко ПТП с четирима ранени. Сред тях майка и дете"}
{"url": "https://www.dnes.bg/notifikacii/2018/03/24/bylgariia-padna-ot-bosna-avtogol-v-razgrad.371682", "text": "България загуби с 0:1 от Босна и Херцеговина в контролна среща, играна в Разград, съобщава .\n\r\nПървото полувреме срещата в Разград беше интересна и \"лъвовете\" създадоха няколко отлични голови ситуации, които не успяха да оползотворят. В средата на полувремето след грешка в защитата ни Васил Божиков си вкара автогол, а в самия край на частта той пропусна да удвои преднината на Босна.\n\r\nСлед почивката играта се накъса, интересните положения липсваха, нов гол не падна и така националите ни паднаха в първия си мач за 2018 година с 0:1.В 87-ата минута пък Мартин Райнов беше изгонен за втори жълт картон. В понеделник България ще изиграе нова контрола, а съперник е воденият от Станимир Стоилов-Мъри отбор на Казахстан.\r\nПетър Хубчев експериментира със схема 3-5-2, като централните защитници бяха Николай Бодуров, Божидар Чорбаджийски и Васил Божиков. Михаил Александров и Петър Занев покриваха фланговете, Спас Делев очаквано поведе атаката на нашите.\n\r\nТой беше подпомаган от Ивелин Попов и Ивайло Чочев. Тодор Неделев и Станислав Манолев седнаха на пейката, до тях бяха и дебютантите Камен Хаджиев, Иван Минчев и Кирил Десподов. За гостите титуляри започнаха големите им звезди Миралем Пянич и Един Джеко, както и Сеад Колашинац.\n\r\nВ началото на мача \"лъвовете\" разчитаха на дълбока преса и бързи контри и при една от тях Спас Делев отправи първия точен удар, но Ибрахим Шехич улови без проблеми. Малко след това Ивайло Чочев засече с глава центриране от корнер, но над напречната греда.\n\r\nБългария продължи да създава по-опасните положения в сблъсъка и след четвърт час игра Ивелин Попов с чудесен пас изведе Делев, който засече с едно докосване и гредата спаси гостите. При атака обаче е имало задача, която беше маркирана с известно закъснение.\n\r\nВ средата на полувремето Босна откри при първата си добра комбинация в предни позиции. При нея се видя, че синхронът в защитата ни при схема 3-5-2 липсва, левия фланг се оголи, което позволи на Сеад Колашинац да центрира успоредно на голлинията. Там Кенан Кодро се измъкна, топката докосна Васил Божиков и влетя в мрежата на Пламен Илиев за 1:0!\n\r\nСлед гола \"лъвовете\" продължиха с опасните си атаки и пропуснаха два бързи шанса да възстановят равенството. Първо Попето с пас като по учебник изведе Делев на отлична позиция, той шутира, но вратарят изби. 120 секунди по-късно Мишо Александров беше изпуснат отдясно в наказателното поле, но ударът му беше слаб и не затрудни Шехич.\n\r\nПрочети всичко по темата в  ", "date": "2018.03.24", "title": "България падна от Босна – автогол в Разград!"}
{"url": "https://www.dnes.bg/eu/2018/03/24/jandarmeristyt-razmenil-se-za-zalojnik-pochina.371686", "text": "Френският министър на вътрешните работи Жерар Колон заяви, че жандармеристът, разменил се за заложник в супермаркета при вчерашната терористична атака в Южна Франция, е починал, предадоха агенциите.\r\nВ съобщение в Туитър тази сутрин Колон написа, че полковник Арно Белтрам от жандармерията е \"загинал за страната си\".\n\n\n\r\nБелтрам се предложи невъоръжен като размяна за жена, взета за заложник от 25-годишния атентатор. Той съумял да остави включен телефона си така, че полицията да може да слуша какво става вътре в супермаркета. Властите заявиха, че щом чули изстрели отвътре, решили да щурмуват, убивайки въоръжения нападател.\r\r\n                    \r\n                    Белтрам беше тежко ранен и с неговата смърт загиналите при вчерашната атака стават четирима.\r\nГрупировката \"Ислямска държава\" пое отговорност за атаката, най-кървавата, откакто Еманюел Макрон стана президент през май.\r\nГенералният секретар на ООН Антониу Гутериш осъди терористичната атака в Южна Франция, предаде ТАСС.\r\nКабинетът му посочи, че той е изтъкнал действията на френските сили за сигурност, благодарение на чиито действия е могло да се избегне голям брой жертви.", "date": "2018.03.24", "title": "Жандармеристът, разменил се за заложник, почина!"}
{"url": "https://www.dnes.bg/snimka-na-denia/2018/03/24/oshte-oblaci-i-valeji-temperaturite-dnes-do-10-c.371676", "text": "Времето продължава да  облачно и с валежи, предимно от сняг. През деня в Югозападна България ще вали дъжд. Почти без валежи ще е в североизточните райони от страната.\r\nЩе духа умерен, в Източна България и в Дунавската равнина - до силен вятър от север-североизток. Минималните температури ще са между минус 4 и 1 градуса, максималните ще са в широки граници - от 1 до 3 градуса в Северна България, до 7- 10 градуса в югозападните райони.\r\nНад планините ще бъде облачно, ветровито и с валежи, предимно от сняг. Ще духа силен североизточен вятър. Максималната температура на височина 1200 ще е около 0 градуса, на 2000 метра - около минус 4 градуса.\r\nПо Черноморието ще бъде предимно облачно и студено. Ще духа умерен до силен вятър от север-североизток. На места по южното крайбрежие ще превалява слаб дъжд.\rМаксималните температури ще са от 3 до 5 градуса. Вълнението на морето ще е  2-3 бала. Температурата на морската вода е 6-7 градуса.\r\nАтмосферното налягане ще се повишава и ще се доближи до средното за месеца.", "date": "2018.03.24", "title": "Още облаци и валежи. Температурите днес до 10°C"}
{"url": "https://www.dnes.bg/sofia/2018/03/24/stolicata-pochistena-shofiorite-da-sa-vnimatelni.371687", "text": "През тази нощ във връзка с валежите от сняг в София са направени обработки със смеси срещу заледяване във всички 24 района, съобщиха от пресцентъра на Столична община.\r\nОбщо 120 снегопочистващи машини са работили на терен, като в някои райони дейностите продължават. Извършено е снегопочистване по трасетата на градския транспорт, основни улици в кварталите, общински пътища, опасни и стръмни участъци, както и Южната дъга на Околовръстния път.\r\nПродължават обработките в някои вътрешноквартални улици в райони като Средец, Триадица, Възраждане, Оборище, Лозенец, Студентски, Панчарево, Кремиковци, Младост и др.\r\nЗапочна почистването на прилежащите площи към спирки на градския транспорт и подходи към подлези.\r\nИзвършено е опесъчаване на планинските пътища на Витоша \"Бояна-Златни мостове\" и \"Драгалевци-Алеко\".\r\nКъм момента градският транспорт се движи по всичките си обичайни маршрути.\r\r\n                    \r\n                    Екипи на Дирекция \"Аварийна помощ и превенция\" извършват обходи на терен.От пресцентъра напомнят на шофьорите да карат с автомобили, оборудвани за движение при зимни условия и да бъдат внимателни и да шофират със съобразена скорост.", "date": "2018.03.24", "title": "Столицата – почистена! Шофьорите да са внимателни"}
{"url": "https://www.dnes.bg/tenis/2018/03/24/makar-i-trudno-no-grigor-otstrani-marterer.371685", "text": "Григор Димитров започна неубедително двубоя си с Максимилиан Мартерер, като в първата част успя да вкара едва 31% от първите си сервиси. Малко по малко обаче напипа играта си, реализирайки голям брой уинъри, и постигна обрат след категорично представяне в следващите два сета – 4-6 6-2 6-1. Следващият съперник на родният състезател ще бъде Жереми Шарди, съобщава TennisKafe.\n\r\nВ първите четири гейма двамата не срещнаха особени проблеми с това да спечелят подаванията си, макар в последния от тях мрежата да спести дюс на Мартерер.\n\r\nПри 3-3 и 30-30 Григор загуби размяна на бекхенди, но успя да се измъкне при брейкбола. Появиха се обаче нови три възможности за германеца и той се възполза от последната от тях, след което стигна и до успех в сета – 4-6.\r\n                    \r\n                    \r\nМартерер поведе с 40-30 в първия си сервис гейм във втората част, но родният тенисист обърна с два добри форхенда и реализира пробив, благодарение на дълбок ретур.\n\r\n73-ият в света получи шанс за рибрейк още в следващия гейм, но форхендът му излезе малко в аут и шансът бе пропилян, след което опонентът му взе подаването си.\n\r\nДимитров откри осмия гейм във втория сет с изящен бекхенд уинър, след което демонстрира добра защита и дръпна с 30-0 на чужд начален удар. Лош ретур намали разликата, но двойна грешка даде два сетбола на световния номер 4. Мартерер спаси първия, но при втория българинът завърши с неспасяем уинър по правата – 6-2.\n\r\nГригор започна третия сет по позитивен начин, повеждайки с 30-0 на чужд сервис, а точка по-късно пропусна чудесна възможност да реализира минаващ удар и да си издейства два брейкбола. Все пак стигна до такъв след мощен бекхенд по правата, с който противникът му не успя да се справи на мрежата. Грешка на опонента му го изведе с пробив аванс в третата решаваща част – 2-0.\n\r\nПри 3-1 Григор поведе с 40-30 в подаването си с поредния безупречен уинър, но направи две поредни грешки и даде точка за пробив на съперника си. Мартерер намери мрежата със следващия си удар, което доведе до нов дюс, след който Димитров не даде повече възможности на опонента си.\n\r\nНов прецизно позициониран форхенд на българина доведе до 40-15 в следващия гейм и му донесе два скрити мачбола. Още при първия видяхме форхенд уинър по правата. Григор затвърди безпроблено и затвори срещата – 4-6 6-2 6-1.", "date": "2018.03.24", "title": "Макар и трудно, но Григор отстрани Мартерер"}
{"url": "https://www.dnes.bg/politika/2018/03/24/goranov-vienska-infrastruktura-s-pernishki-danyci-niama-kak.371671", "text": "Данъкът за жилищата може да бъде повишен, ако общините искат да имат повече приходи, обяви министърът на финансите Владислав Горанов.\r\nПо думите му облагането на имуществото в България е изключително ниско и неадекватно.\r\nТой поясни, че има драстична разлика между облагането на имуществото в България и в други държави от Западна Европа.\r\nКато разликата не е само в номиналния размер на данъка, а и в размера на налога спрямо стойността на имотите у нас, пише \"Труд\".\r\n\"Няма как да имаме виенска инфраструктура с пернишки данъци\", настоя Горанов.\r\nТой обясни, че са необходими промени в Закона за местните данъци и такси, свързани с облагането на жилищата и колите, но все още няма ясни законодателни предложения.\r\r\n                    \r\n                    \"Когато имаме ново строителство или когато имаме скоро извършена сделка с определен имот, неговата данъчна стойност е актуализирана. А други имоти са с данъчни оценки, които не са адекватни на пазара\", каза министърът.\r\nЗатова в столицата има райони, в които няма добре развита инфраструктура, но данъците върху имотите са в пъти по-високи, отколкото в идеалния център на София, поясни Горанов.", "date": "2018.03.24", "title": "Горанов: Виенска инфраструктура с пернишки данъци. Няма как!"}
{"url": "https://www.dnes.bg/notifikacii/2018/03/24/misteriia-ot-chili-izvynzemnoto-ot-atakama-myrtvo-momichence.371661", "text": "През 2003 г. зад църква в пустинята Атакама, Чили, е открит миниатюрен 15-сантиметров скелет с конусовидна глава като на извънземно. Находката предизвиква международно вълнение, като не липсват предположения за посещение на пришълци от друг свят.\r\nУчените още преди отхвърлиха идеята за чуждоземен произход на мумифицираните останки. Сега авторите на пълен генетичен анализ потвърждават, че скелетът е на новородено момиченце с редки мутации и костни деформации, съобщи АФП, предаде \"Монитор\".\r\nАнализът на мумифицирания скелет, наречен \"Ата\", е публикуван в сп. \"Genome Research\". Данните разкриват многобройни мутации в гени, свързани с нанизъм (изоставане в растежа), с костни малформации като сколиоза или дислокация и с преждевременно стареене.\rЕкспертите преди допуснаха, че скелетът е на индивид на възраст между шест и осем години.\r\nПълният генетичен анализ, базиран върху извлечена от костен мозък ДНК, показва, че скелетът е на новородено от женски пол - мъртвородено или починало непосредствено след раждането, съобщава ръководителят на изследователския екип и микробиолог от Станфордския университет в Калифорния Гари Нолан.\r\nОсвен конусовидната форма на главата, породила догадки за извънземния произход на скелета, при Ата беше открита още една необичайна характеристика - наличието на 10 чифта ребра, вместо обичайните 12.\n\r\nГенетичният анализ разкрива още, че момиченцето произлиза от чилийския остров Чилое.\n\r\nПредвид, че част от идентифицираните мутации са познати на науката, а други - не, изследването може да помогне за по-доброто разбиране на костните заболявания и съответно в търсенето на нови методи за лечението им.\n\r\nГари Нолан отбелязва, че е желателно скелетът - собственост на частен испански колекционер, да бъде върнат на Чили.", "date": "2018.03.24", "title": "Мистерия от Чили: \"Извънземното\" от Атакама – мъртво момиченце"}
{"url": "https://www.dnes.bg/rusia/2018/03/24/dokazatelstvoto-peikata-na-koiato-otkriha-skripal.371683", "text": "Британската полиция демонтира пейката пред търговския център \"Молтингс\" в Солсбъри, на която бяха открити в безсъзнание бившият разузнавач Сергей Скрипал и 33-годишната му дъщеря Юлия. Пейката ще бъде съхранявана като \"потенциално веществено доказателство за престъплението\", пише британският вестник \"Гардиън\", като се позова на Скотланд ярд.\n\n\n\n\r\nПо данни на изданието полицейски служители, облечени в защитно облекло, първо направили снимки на пейката, а след това я демонтирали. След това те я натоварили в бял бус и я откарали. Руският посланик във Великобритания Александър Яковенко изпрати писмо до британския полицай Ник Бейли, също пострадал след отравянето на Скрипал в Солсбъри, в което го уверява, че Русия няма нищо общо със случилото се, предаде ТАСС.\r\r\n                    \r\n                    В него дипломатът допълва, че е изпитал облекчение, когато научил, че Бейли вече е изписан от болницата и се е прибрал при семейството си. Яковенко му изказва и благодарност за това, че е проявил смелост при предприетите от него действия след нападението, пише БТА.\r\nПо данни на британските власти Бейли е бил първият полицай, пристигнал на пейката в Солсбъри, на която бяха открити в безсъзнание Скрипал и дъщеря му, и е пострадал при контакт с отровното вещество. След това беше настанен в болница, а в четвъртък главният лекар на окръжната болница в Солсбъри Кара Чарлз-Баркс съобщи, че той е изписан и че състоянието му се е подобрило, но не даде подробности. Самият полицай разпространи обръщение към медиите, в което написа, че е възможно животът му вече никога да не е същият. Той не поясни какво има предвид, но помоли журналистите да уважат правото му на лична неприкосновеност и личен живот и подчерта, че няма да дава интервюта.\r\nГоворителка на Държавния департамент на САЩ заяви за кореспондент на ТАСС, че Вашингтон все още обмисля няколко варианта за мерки срещу Москва заради отравянето на Скрипал и дъщеря му. Коментирайки информация на Си Ен Ен за възможно експулсиране на руски дипломати, тя каза, че към момента не може да съобщи нищо за мерки срещу Русия. \"Но когато предприемем мерки, задължително ще ви уведомим\", заяви тя.", "date": "2018.03.24", "title": "Доказателството: Пейката, на която откриха Скрипал"}
{"url": "https://www.dnes.bg/eu/2018/03/24/strogi-merki-po-evrogranicite-a-ne-daveshti-se-migranti.371690", "text": "ЕС трябва да започне да блокира достъпа на незаконните мигранти по границите си, а не да им позволява да достигат предпочитаната от тях европейска дестинация, заяви австрийският канцлер Себастиан Курц, цитиран от ДПА. По думите му този подход би бил по-хуманен, отколкото сегашната ситуация.\r\nТрийсет и еднагодишният австрийски консерватор даде интервю за ДПА по случай навършващите се 100 дни, откакто зае поста си, в което говори за програмата си в областта на миграцията, коалицията си с крайната десница и австрийското председателство на Съвета на ЕС през втората половина на годината.\r\n\"Ще направим всичко, за да използваме нашето европейско председателство, за да осигурим най-накрая по-добро европейско сътрудничество за охраната на външните ни граници\", каза той. \"Хората, които предприемат незаконни пътувания към Европа трябва да бъдат спирани, обгрижени и върнати обратно, а не просто да се пропускат да минават свободно.\"\n\n\r\r\n                    \r\n                    Курц продължава да смята, че австралийският модел, при който кандидатите за убежище биват държани в центрове за задържане на острови, е този, който Европа трябва да приложи. Дори и въпреки че Австралия до известна степен беше принудена да се откаже от него от съображения за правата на човека.\r\n\"Това, което не се споменава, е, че именно заради тази политика хората вече не се отправят на незаконни пътувания към Австралия. И което е по-важно: никой вече не се дави напът за Австралия\", каза канцлерът и председател на дясноцентристката Австрийска народна партия.\"Моделът, който Европа възприе през последните години не е така хуманен, както се смята. В действителност той доведе до удавянето на хиляди хора в Средиземно море и вероятно до смъртта на още повече хора от жажда в пустинята.\"\r\nПо думите на Курц това е всичко друго, но не и хуманен модел, а модел, служещ на някои да си успокояват съвестта, като помагат на чужденците, след като вече са слезли по бреговете.Макар че ЕС не може пряко да взаимства австралийския модел на крайбрежни центрове за задържане, съюзът трябва да разположи тези центрове възможно най-близо до страните на произход или в други сигурни страни, където мигрантите да могат да бъдат връщани от границите на Европа, посочи той, цитиран от БТА.\r\nКурц не уточни колко още граничари и кораби в Средиземно море ще са нужни за недопускане на мигрантите да влизат, но според него всички членки на ЕС трябва да предоставят средства и служители.\r\n\"Австрия е готова да участва с несъразмерно голям принос.\"Най-належащо е, заяви Курц, в рамките на ЕС да се постигне политическо решение за мандата на граничарите на съюза.\"Това означава, че те ще спасяват (мигранти) и после ще подготвят връщането им в страните им на произход, към транзитни страни или някое друго сигурно място извън Европа.\"\r\nНо миграцията е само един от въпросите, с които правителството на Курц се е заело.Следвайки своята програма, правителството старателно отмята от списъка си ежеседмично различни теми, включително разширяване правомощията на полицията да следи хора, както и въвеждане на данъчни намаления за семействата и за заемащата значителен дял от икономиката на Австрия туристическа индустрия.\r\nТези действия обаче бяха помрачени от разкрития, свързващи фигури от коалиционния партньор Австрийската партия на свободата с предполагаеми антисемитски и ксенофобски групи.Курц положи доста усилия да покаже, че е против тези връзки, но в същото време внимаваше да не отблъсне коалиционния си партньор и неговия лидер Хайнц-Кристиан Щрахе, който е вицеканцлер.\r\nКанцлерът обяви, че правителството възнамерява да издигне мемориал на жертвите на Холокоста, който да включва името на всяка австрийска жертва на националсоциализма.Кабинетът също така реши и да даде гражданство на всички наследници на жертвите на Холокоста, каза Курц.", "date": "2018.03.24", "title": "Строги мерки по еврограниците, а не давещи се мигранти!"}
{"url": "https://www.dnes.bg/science/2018/03/24/naukata-vseki-vtori-roden-sega-stoletnik.371677", "text": "Ако забавим процесите на състаряването, можем да затворим ножицата между дълголетието и здравето. Ако можете да живеете до 110 години и да боледувате само през последните 5, това би било чудесно.\r\nСветовноизвестният изследовател на стареенето проф. Ерик Вердин обясни, че в момента може да постигнем до 50% увеличение на живота при опитните мишки. При хората това би означавало 120 години живот, пише .\r\nНо реално родените сега ще имат 50%  шанс да доживеят до 104 г., заяви светвноизвестният изследовател на стареенето.\r\n\"Ние се фокусираме повече върху продължителността на здравето. Човек днес живее 80 години, но обикновено е болен от 65 нагоре\", допълни президентът и управител на \"Бък\" - най-големия независим институт, който изучава проблемите на стареенето и дълголетието.\r\r\n                    \r\n                    Според него четири фактора забавят стареенето - спорт и упражнения, хранене, откриване на молекули, предизвикващи първите два фактора , и работа върху методите за подмладяване.", "date": "2018.03.24", "title": "Науката: Всеки втори роден сега – столетник!"}
{"url": "https://www.dnes.bg/zvezdi/2018/03/24/djoli-za-pynkariiata-mladostta-ostariavaneto.371635", "text": "През годините Анджелина Джоли доста категорично смени имиджа си. От непокорно и непослушно момиче актрисата и режисьор стана изтънчена дама, вълнуваща се от глобалните проблеми.\n\r\nПред сп. \"InStyle\" звездата разказа как се е променила от лудите ѝ години на тийнейджърка до днес.\n\r\n\"Имаше период, когато покривах с грим цялото си лице, спомня си 42-годишната знаменитост. – А след това дойде и пънкарският ми период. В днешно време е много модерно да се боядисват косите сини. А в моята младост беше готино да се правят по-светли\".\n\r\nДжоли не пропусна да спомене как все повече усеща приликата с родната си майка. Актрисата Маршелин Бертран почина преди година и Анджелина неведнъж е споделяла, че трудно преживява загубата.\r\n                    \r\n                    \r\n\"Гледам се в огледалото и си давам сметка, че много приличам на майка си. Това ме радва. Виждам, че остарявам, но се отнасям с любов към този процес. Защото всичко това означава, че съм жива – живея и старея!\", обобщи звездата.\r\nВижте още за звездите в ", "date": "2018.03.24", "title": "Джоли за пънкарията, младостта, остаряването..."}
{"url": "https://www.dnes.bg/televizia/2018/03/24/da-opazish-taina-ot-detektiva-v-ierihon.371110", "text": "Във втори епизод на сериала \"Йерихон\" главната героиня Ани неволно отваря вратата на дома си на Бамфорд, железопътен детектив, завърнал се в Йерихон за да открие Ред Килен.\r\nОпасната близост на детектива силно застрашава тайната на семейството, която Ана се надява да е дълбоко заровена, всъщност да бъде разкрита и така да предпази сина си. \r\nА Коутс, който също рискува да изгуби всичко ако Бамфорд открие каква е истината, е готов да стигне до крайности за да го спре.\r\nЧарлз организира панаир със съзтезание по борба, на което Джони може да бъде разкрит като съучастник в изчезването на Ред. Изабела отправя интригуващо предложение на Чалрз, с което да спасят виадукта.\r\nГледайте \"Йерихон\" всеки уикенд от 20.20 часа по телевизия.\r\n ", "date": "2018.03.24", "title": "Да опазиш тайна от детектива в \"Йерихон\" "}
{"url": "https://www.dnes.bg/usa/2018/03/24/trymp-da-iska-iadreno-razoryjavane-na-kndr.371692", "text": "Новият съветник на президента Тръмп по националната сигурност Джон Болтън, заяви, че Тръмп трябва да настоява всякаква среща със севернокорейския лидер да е с категоричен фокус върху възможно най-бързото премахване на ядрената програма на КНДР, предаде Ройтерс.\r\nБолтън, ястреб, назначен от Тръмп в четвъртък да замени Хърбърт Макмастър, заяви пред радио \"Свободна Азия\", че обсъжданията на предложената среща на върха с Ким Чен-ун трбява да са подобни на тези, довели до извозването с кораби в САЩ на компонентите от ядрената програма на Либия през 2004 г., пише БТА\r\n\"Нека проведем този разговор до май, и дори и по-рано, и нека видим колко сериозна е Северна Корея\", каза Болтън в откъс от интервюто, качен на сайта на радиото. Цялото ще бъде излъчено в понеделник. \"Ако не са готови за такива сериозни дискусии, то тази среща може да се окаже доста кратка.\"\r\r\n                    \r\n                    Болтън заяви, че Северна Корея в миналото е използвала преговорите, за да прикрива разработките си на оръжия, а той самият изрази скептицизъм за намеренията й. По думите му американският съюзник Южна Корея, която тази година възобнови преговорите със Северна Корея, трябва да проявава предпазливост, преди да се договаря за каквото и да било с Пхенян.\n\n\r\n\"Трябва да настояваме, ако тази среща наистина ще се провежда, тя да бъде подобна на обсъжданията с Либия преди 13-14 години; как да натоварим тяхната ядрена програма и да я закараме в Оук Ридж, Тенеси\", каза той.\r\nБолтън заяви, че за Тръмп е важно \"да даде ясно да се разбере, че не е там, за да си губи времето, и че САЩ очакват истинско ядрено разоръжаване, а не само приказки за ядрено разоръжаване\". \"Трябва да разберем конкретно как възможно най-скоро ще премахнем програмата им\", заяви той. Болтън смята и че САЩ не трябва да предлагат на КНДР икономическа помощ, нито мирен договор. \"Те трябва да се радват, че изобщо ще се срещнат с президента на САЩ\", каза той.\r\nБолтън, хардлайнер, който се е обявявал за смяна на режима и употреба на военна сила срещу Северна Корея, заяви, че никой не иска военни действия, но че би било грешка КНДР да се остави с ядрено оръжие. Той предупреди, че има риск Пхенян да продаде технологии за ядрени оръжия на \"Ислямска държава\", Ал Каида или някоя държава с ядрени амбиции.\r\n\"Президентът Тръмп разполага с неатрактивни варианти, няма много време\", каза Болтън.По-рано този месец южнокорейски представители се срещнаха с Ким и уведомиха Вашингтон, че севернокорейският лидер е готов да се откаже от ядрените си оръжия, ако бъде гарантирана сигурността на КНДР.\r\nВ отговор Тръмп изненадващо обяви, че е готов да се срещне с Ким преди края на май, за да се реши кризата около севернокорейските разработки на ракети с ядрени бойни глави, способни да ударят САЩ.\r\nСеверна Корея твърди, че се нуждае от програмата за отбраната си, схващане, което според анализатори е продиктувано и от съдбата на либийския лидер Муамар Кадафи, след като той се отказа от ядрената си програма.", "date": "2018.03.24", "title": "Тръмп да иска: Ядрено разоръжаване на КНДР"}
{"url": "https://www.dnes.bg/politika/2018/03/24/bronetransportioryt-voheg-germansko-biju-za-ba-shte-go-kupim-li.371691", "text": "И Германия се включи в надпреварата за модернизация и превъоръжаване на родната войска. Германският бронетранспортьор Вохег бе представен в София, предаде \"Труд\". Събитието бе организирано със съдействието на Германо-Българската индустриално-търговска камара. На него присъстваха представители на германската икономика в България, на Министерството на икономиката, Министерството на отбраната, браншови организации, както и потенциални бизнес партньори от България.\r\nКакво представлява немската бойна бронирана машина. Boxer е направен по колесна формула 8х8, тежи 25.2 тона и заедно с максималното натоварване от 8 тона общата му маса достига 36 тона. Допълнителен плюс е, че е основан на модулна система, като може да се превръща в боен, санитарен, пункт за управление.\r\r\n                    \r\n                    Бойната машина може да се оборудва с 40-мм автоматична гранатохвъргачка или с картечница. Задвижването е 8х8, а дизеловият двигател е с мощност 711 к.с. Боксерът развива скорост до 103 км/ч., а с едно зареждане може да измине 11100 км. Бронята е изпълнена от композитни материали.\r\nЛюбопитно е, че германският бронетранспортьор Boxer нокаутира британския военнопромишлен комплекс. Неотдавна британските военни отказаха да са патриоти и решиха да купят 800 германски колесни бронетранспортьори Boxer за 3 млрд. вместо родните 42-тонни верижни БТР Ajax. Трябва да се каже, че от няколко години британските военни подсказват на своите оръжейници променитев характера на войните и важността от осигуряване на висока мобилност с използване на шосетата.\r\nНо явно никой не ги е чул, след като досега Великобритания все още дори не е изработила прототип на новата машина. Затова сега парите на британските данъкоплатци ще отидат в Германия, а работните места на Острова ще се свият с хиляди.\r\nЛитва също реши да купи от Германия 88 бронирани коли Boxer на стойност близо 390 милиона евро. Това е най-голямата оръжейна сделка в историята на прибалийската страна.\r\nСъс сделката Литва ще стане третата страна в НАТО, която ще разполага с бронетранспортьори от този тип. С тях ще бъдат оборудвани два батальона от механизираната пехотна бригада \"Железен вълк\". По думите на министъра на отбраната на Литва договорът свидетелства за сериозния подход на държавата за обезпечаване на националната сигурност, а и литовските въоръжени сили ще бъдат интегрирани с армията на своите съюзници.\r\nПроектът за превъоръжаване на родната пехота е за 1.2 млрд. лв.\r\nПървоначално се предвиждаше за тази сума да спазарим от този, който спечели конкурса, 238 бойни машини. Но тъй като миналият парламент пропусна да отбележи сумата за ДДС сега бройката е свита до 158 бр. бойни машини, за да се компенсира данъкът.", "date": "2018.03.24", "title": "Бронетранспортьорът \"Вохег\" – германско бижу за БА. Ще го купим ли?"}
{"url": "https://www.dnes.bg/stranata/2018/03/24/s-dylboko-dekolte-i-usmivka-desi-radeva-prikova-vnimanieto.371675", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Абитуриенти от домовете за деца, лишени от родителска грижа, ще се учат на занаят. Това ще се случи в рамките на президентската инициатива \"Подкрепи една мечта\". \r\nТя стартира с откриването на Италиански фестивал на красотата и прическата в Пловдив, на който присъства и първата дама Десислава Радева, съобщава Bulgaria ON AIR. \r\nТова беше и нейната първа визита в града под тепетата. Първата дама прикова вниманието с дълбокото си деколте и широката си усмивка.\r\nБожана Атанасова е израснала без родители в дом в Разград. Тази година е абитуриентка. Тя е едно от всички 20 деца, които в рамките на няколко месеца ще изучат тънкостите на фризьорството.", "date": "2018.03.24", "title": "С дълбоко деколте и усмивка: Деси Радева прикова вниманието"}
{"url": "https://www.dnes.bg/eu/2018/03/24/atentati-otrovena-hrana-zapadyt-syzdade-usloviia-na-nesigurnost.371674", "text": "След вчерашния терористичен акт във френския град Треб, виждаме това, което самите французи предвидиха - действия на т. нар. вълци единаци. На това мнение е експертът по сигурност Димитър Гърдев. Той добави, че френските власти са предвидили още, че хората могат да бъдат натровени чрез храната и водата.\n\r\nПрипомняме, че 25-годишен мъж от марокански произход взе заложници в супермаркет, които впоследствие бяха освободени. Все пак атаката взе 3 жертви, а похитителят бе убит от полицията.\n\n\n\r\n\"Ислямска държава\" (ИД) в Ирак беше върху структурата на \"Ал Кайда\". ИД в Северна или Централна Африка бяха радикални групи, които си пришиха това наименование. Иделогията е важна - този вирус на неприемане на другия\", обясни Гърдев пред.\r\n                    \r\n                    \r\nНай-важното на тероризма в средата на Западния свят, е че създава условия за несигурност, отбеляза експертът в предаването \"Денят ON AIR\".\n\r\nПо данни на Европол 800 души от Западните Балкани са се били за \"Ислямска държава\". Димитър Гърдев пък посочи, че между 5 и 6 хил. са гражданите на европейски държави, които се бият в редовете на радикални организации в Близкия изток. Босна е най-радикализираната държава на Балканите, подчерта той.\n\r\nДимитър Гърдев каза още, че намесата на турската армия в Сирия може да бъде причина за нови бежански вълни от кюрдите, а в същото време ЕС дава пари за бежанците в Турция.\r\n ", "date": "2018.03.24", "title": "Атентати, отровена храна... Западът създаде условия на несигурност"}
{"url": "https://www.dnes.bg/obshtestvo/2018/03/24/pogled-nazad-kym-telekomunikaciite-ivan-stoianovich-adjeleto.371587", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Бившият министър на културата, историк и общественик Петър Стоянович разказа в студиото на предаването \"Фамилно\" непознати факти за родословното дърво на една от най-интересните възрожденски фигури, строител на съвременна България - Иван Стоянович – Аджелето. \n\r\nНа него България дължи развитието на комуникациите си – пощи, телефони, телеграфи, радио. Той е първият човек, който съобщава по телеграфа за Съединението на България. \n\r\nАджелето е бил и Царски пълномощен министър, натоварен с управлението на Генералното консулство в Будапеща, Австро-Унгария.\r\n \r\nПетър Стоянович разказа пред  и любопитни факти за майка си, звездата на българския театър и кино Ани Бакалова, както и истории от софийската бохема, част от която е бил и кинокритикът Иван Стоянович.\r\n                    \r\n                    \r\nПовече истории за рода на Иван Стоянович – Аджелето можете да чуете в събота от 10:30 часа в предаването \"Фамилно\" по Bulgaria ON AIR.", "date": "2018.03.24", "title": "Поглед назад към телекомуникациите: Иван Стоянович – Аджелето"}
{"url": "https://www.dnes.bg/obshtestvo/2018/03/24/nad-60-dushi-v-pomosht-na-modela-kristin.371688", "text": "Над 60 човека се отзоваха в помощ на модела Кристин Илиева, която пострада при катастрофа с певицата Дивна. След като вчера майката на красавицата призова доброволци да дарят кръв за момиченцето й, много хора са се включили в кампанията. \n\n\n\r\n\"Безкрайно сме благодарни на толкова много приятели, познати и непознати, че се откликнаха на молбата ни за кръводаряване за Кристин. Днес толкова много хора дадоха от кръвта си, а и от душата си за едно прекрасно момиче, което пострада в една нелепа катастрофа. Благодарим ви, че с ваша помощ помогнахте на Кристин, а и на други хора. Бъдете винаги така Човеци.\", благодари тя.\r\r\n                    \r\n                    Столничната болница ВМА, където е настанена Илиева, не може да поеме всички кръводарители и най-вероятно ще има втора кампания за предстоящите операции, пише \"Монитор\".\r\nПредимно роднини на Илиева са дарили кръв, за да спасят крака й. Организаторката на Мис България Ирина Папазова днес заяви, че след операциите на крака, Кристин ще бъде поета и от пластични хирурзи. Лицето на красвицата почти не е засегнато, което едва ли ще попречи на работата й като модел.\n\r\nПрипомняме, че момичето пострада при катастрофа край с. Българене, Плевен, след като пътува заедно с Дивна по пътя Русе-София. Изпълнителката на \"Хипноза\" управлявала автомобила, а до инцидента се стигнало, след като тя загубила контрол и се ударила в мантинелата. Самата певица се размина без наранявания.", "date": "2018.03.24", "title": "Над 60 души в помощ на модела Кристин"}
{"url": "https://www.dnes.bg/eu/2018/03/24/sblysyci-v-barselona-zaradi-puchdemon-nad-20-raneni.371698", "text": " \n Сблъсъци между тежковъоръжени полицаи и каталунски граждани имаше по време на мащабен антиправителствен протест в Барселона в късните часове на вчерашния ден, съобщават световните агенции.\n\n\r\nПо време на демонстрацията бяха ранени над 20 души. Повод за недоволството на хората бе решението на испанския Върховен съд да издаде международни заповеди за арест на Карлес Пучдемон и още петима активисти за независимост на Каталуния.\r\nПротестиращите поискаха и по-рано задържаните местни политици да бъдат освободени, съобщава bTV.\r\nПротести имаше и в други градове, а в столицата на поискалата независимост провинция участниците се изчисляват от полицията на около 10 000.\r\nМеждувременно, Финландия, на чиято територия е каталунският лидер, все още не е получавала от Испания искане за екстрадицията му.", "date": "2018.03.24", "title": "Сблъсъци в Барселона, заради Пучдемон. Над 20 ранени"}
{"url": "https://www.dnes.bg/akoshtete-vqrvaite/2018/03/24/zodiite-zad-volana-koi-e-nai-dobyr.371628", "text": "Способността да караш кола е сред най-ценните умения в модерния свят. Според статистика един средностатистически шофьор прекарва около час зад волана на ден. \r\nКолата е като буферна зона между нас и останалия свят. Понякога изглежда се показва най-лошото от човека, щом седне зад волана.\r\n \r\nВижте кои са най-добрите шофьори според зодиакалния знак. Те много рядко допускат инциденти и шофирането просто им е в кръвта:\r\n \r\n\r\n \r\nСтрелците винаги преценяват кога и къде могат да си изпуснат нервите. Те умеят да разглеждат много точно ситуацията на пътя и са толерантни шофьори, макар че не карат бавно.\r\n \r\nКогато седнат зад волана, Стрелците сякаш имат шесто чувство за намеренията на останалите шофьори, което им помага да запазят дистанция и да избегнат инциденти.\r\n \r\nСъщевременно огненият знак шофира с премерено нахалство, което е задължително, тъй като прекалената плахост на пътя също е опасна.\r\n \r\n\r\n \r\nДевите също са много прецизни, когато седнат зад волана. Те имат пълен контрол над колата и умеят да анализират бързо ситуациите на пътя.\r\n \r\nЗемният знак не се надценява и никак не си пада по маневри, които изглеждат твърде рисковани, въпреки че не се плаши нито от голям трафик, нито от лоши атмосферни условия.\r\n \r\nОсвен всичко Девите се грижат за комфорта на своите пътници. Биха се съгласили да угодят с музика, температура в колата и скорост на движение, стига всички да са доволни.\r\n \r\n", "date": "2018.03.24", "title": "Зодиите зад волана... Кой е най-добър?"}
{"url": "https://www.dnes.bg/eu/2018/03/24/britanskite-razsledvashti-vliazoha-v-ofisite-na-kembridj-analitika.371694", "text": "Представители на британския регулаторен орган за защита на личните данни влязоха в лондонските офиси на компанията \"Кембридж Аналитика\", озовала се в епицентъра на скандала за неправомерно събиране на данни от Facebook за оказване на въздействие върху американските избиратели, предаде Ройтерс, като се позова на очевидци.\r\nОколо 20 служители на регулаторния орган - Комисариат за информацията - облечени с черни якета с инициалите на комисариата на тях, влезли в офисите на компанията в центъра на Лондон, малко след като британският върховен съд издаде разрешение за претърсване.\n\n\n\r\nСлужителите на комисариата, които били въведени от охраната, били видени да проверяват документи в офисите, които се намират на втория етаж на сграда на оживената лондонска улица \"Ню Оксфорд\", заяви очевидецът.\r\r\n                    \r\n                    Ръководителят на комисариата Елизабет Денъм е поискала разрешението, след като информатор разкри, че компанията е събирала лични данни на 50 милиона потребители на Facebook в подкрепа на президентската кампания на Доналд Тръмп през 2016 г. Британските власти разследват дали Facebook, най-голямата социална мрежа в света, е направила достатъчно, за да защити данните.\r\nВчера американски конгресмени поискаха изпълнителният директор на Facebook Марк Зукърбърг да дойде в Конгреса, за да обясни как данните са попаднали в \"Кембридж Аналитика\", и с това допринесоха за още по-голямо засилване на натиска върху компанията Facebook, която е подложена на кръстосан огън от инвеститори и рекламодатели. Британски депутати също поискаха да чуят обяснение от Facebook.\r\nОтделно, също вчера, британският вестник \"Гардиън\" написа, че бивш политическа консултант на \"Кембридж Аналитика\" е обивинил ръководството й, че е подвело британската общественост за нейната работа преди референдума за членството в ЕС за организация, агитирала за Brexit.\r\nБритани Кайзър, бивш директор в компанията от 2014 до началото на тази година, заяви пред вестника, че \"Кембридж Аналитика\" е извършвала обработка на данни и аналитична дейност за организацията \"Да напуснем ЕС\" (на английски Leave.EU), при положение че публично била отрекла.\r\nАрън Банкс, един от големите спонсори на \"Да напуснем ЕС\", каза пред изданието, че организацията не е получавала никакви данни, нито в нейна полза е била извършвана някаква дейност от \"Кембридж Аналитика\". Партията за независимост на Обединеното кралство, която също агитираше за излизане от ЕС, обаче била предоставила на компанията някои от данните си, които тя след това анализирала.\r\n\"Но те (данните) не са били използвани в кампанията за Brexit. \"Кембридж Аналитика\" се опитаха да ме накарат да платя за тази дейност, но аз отказах. Тя нямаше нищо общо с нас\", заяви Банкс.\r\nВ четвъртък опитите на комисариата да разследва \"Кембридж Аналитика\" се натъкнаха на пречка, след като съдът отложи с 24 часа решението за издаване на разрешение за претърсване на офисите на британската консултантска компания. В сряда Зукърбърг заяви, че компанията му е допуснала грешки при боравенето с данните и обеща по-строги мерки за ограничаване на достъпа до тях.\r\nАмериканската социална мрежа Тъмблър (Tumblr) блокира 84 потребителски профила, за които заяви, че са свързани с Русия и \"кампанията за повлияване на американските избори през 2016 г.\", предаде ТАСС. Тъмблър заяви, че възнамерява да предупреди всички, които са отговаряли на публикации на профилите или по някакъв начин са били свързани с тях, както и да им изпрати по електронната поща списък с блокираните профили.", "date": "2018.03.24", "title": "Британските разследващи влязоха в офисите на \"Кембридж Аналитика\""}
{"url": "https://www.dnes.bg/festivali/2018/03/24/buina-voda-otkriva-spotlight-usa.371701", "text": "Спектакълът \"Други митове\"  на Джона Бокеер, четири танцови ателиета и две филмови прожекции със свободен достъп включва програмата преди официалното откриване на Spotlight: USA - платформа за американски съвременен танц в Пловдив.\r\nНа 26 март от 20.00 часа в Дом на културата \"Борис Христов\" началото на престижния американски танцов форум ще бъде поставено с \"Буйна вода\" на компанията Contra-Tiempo от Лос Анджелис. Преди това в неделя от 16.00 ч. танцовата компания на хореографа Джона Бокеер ще съживи митове от Карпатите на площада пред Дома на културата, а при неблагоприятни метеоролични условия спектакълът ще се състои във фоайето на сградата с вход свободен.\r\n                    \r\n                    \r\nВ неделя Домът на културата приема и две танцови ателиета, насочени към професионалисти, учащи и любители на танцовото изкуство, отново с вход свободен. От 11.00 до 13.00 ч. в Dance Station клас по импровизация ще проведе хореографът Тани Холт (Портланд).\r\nОт 13:00 до 14:30 ч. идва ред на платформата за танцови ентусиасти без опит Dance Church на Кейт Уолик (Сиатъл). Неделната програма продължава с прожекция на документалния филм “Never Stand Still”, посветен на историята на някои от най-големите легенди, сред които Мърс Кънингам, Марк Морис и Сюзан Фарел, участвали в култовия Jacob’s Pillow Dance Festival. Скринингът е от 17.00 часа в офиса на One Dance Week в Капана (ул. Христо Дюкмеджиев №10).\n\r\nСъботният ден (24 март) също има какво да предложи на пловдивчани и гостите на града. От 20=00 часа в офиса на One Dance Week в Капана ще се състои безплатна прожекция на документалния филм Check Your Body At The Door, посветен на house танците и техните създатели в ъндърграунд клубовете в Ню Йорк през 90-те години на миналия век.\n\r\n ", "date": "2018.03.24", "title": "\"Буйна вода\" открива Spotlight: USA"}
{"url": "https://www.dnes.bg/health/2018/03/24/kak-se-sychetavat-fitnes-i-kreatin-kyde-ostava-zdraveto.371598", "text": "Креатинът, често означаван и с името на най-разпространената си форма – креатин монохидрат, е най-добре продаващата се фитнес добавка. \r\nОсновна цел на приема му е бързото натрупване на мускулна маса, поради което креатинът е същински феномен в сферата на бодибилдинга. Креатин се синтезира в определени дози в черния дроб, панкреаса и бъбреците, но много хора взимат допълнителни колечества от него като хранителна добавка.\r\n \r\nДо момента над 500 научни проучвания са доказали ефекта от приема на креатин върху мускулатурата, метаболизма и физическия капацитет на тялото. И съответно, успоредно с данните за позитивния му ефект, се натрупват и доказателства за някои странични ефекти.\r\n \r\nТ.е. креатинът действа, но дали е безопасен? Преобладава мнението, че креатинът не е универсална панацея за любителите на фитнеса и към него трябва да се подхожда с необходимото внимание. \r\n \r\n\r\nЗа тях има достатъчно безспорни данни, събрани от научните проучвания: \r\n \r\n\r\n ", "date": "2018.03.24", "title": "Как се съчетават фитнес и креатин? Къде остава здравето?"}
{"url": "https://www.dnes.bg/health/2018/03/24/bebeshka-imunna-sistema-shto-e-to.371599", "text": "Имунната система е сложен комплекс от клетки, протеини и биологично активни субстанции, посредством които организмът се бори с попадналите в него чужди и болестотворни бактерии, вируси, паразити, гъбички, чужди тела и други. \r\nПри раждането имунната система на бебето е все още незряла. До този момент то не се е срещало с болестотворни микроорганизми и съответно не е подготвено да се справи с тях. За щастие, природата е съвършена и в хода на еволюцията този „проблем” е решен. В последните три месеца от бременността бебето получава готови антитела от майката посредством плацентата. Видът и количеството им зависят от здравословно състояние на майката и от собствената й имунна система.\r\n \r\nТака бебето изгражда пасивен имунитет, защото то получава наготово антитела от майката, чрез които да се бори с чуждите, болестотворни микроорганизми. Например, ако майката е преболедувала варицела, тя предава готови антитела срещу заболяването и по този начин бебето е предпазено от заразяване. Така създаденият имунитет обаче е нетраен и се изчерпва в рамките на няколко седмици до месеци.\r\n \r\nТук идва ролята на кърменето. Посредством майчиното мляко бебето получава нова „порция” готови антитела. Коластрата (първото мляко, което образува млечната жлеза) е изключително богата на белтъчини и антитела. Световната здравна организация препоръчва изключително кърмене на бебето в първите 6 месеца. Счита се, че по този начин то получава всички необходими хранителни вещества, микронутриенти и защитни антитела.\r\n \r\n\r\n ", "date": "2018.03.24", "title": "Бебешка имунна система: Що е то?"}
{"url": "https://www.dnes.bg/obshtestvo/2018/03/24/pytuvam-za-spodelenoto-pytuvane-predimstva-i-nedostatyci.371680", "text": "Споделеното пътуване е по-бързо и по-удобно, изтъкват шофьори и пасажери, които използват Facebook групи или мобилни приложения за пътуване, разделяйхи разходите си.\r\nДруг плюс на тази услуга е, че през апликациите може да се дават оценки на шофьорите и пътниците, така че да не стане ясно кои са некоректните. Стотици са страниците за споделяно пътуване във Facebook, а членовете им са хиляди, пише .\r\n\"Утре сутринта към 9.30 часа ще пътувам по линията Пловдив-Свиленград. Ако има желаещи, да пишат\", гласят обикновено постове на шофьори. Понякога обявата се публикува 1 час преди пътуването. Освен дестинацията в нея се отбелязва и колко са свободните места в колата.\r\r\n                    \r\n                    Най-много потребители има във Facebook групите \"София-Бургас- София\", \"София-Пловдив-Смолян\" и \"София-Стара Загора-София\".\r\nМобилните приложения или сайтовете като Aha!Car, Tripinfy и други основно се създават от ентусиасти. По-малко популярно е приложението на Google - Go we Go.\r\nЕдно от удобствата на платформите е, че всеки потребител получава известие, когато се появи обява, съвпадаща с търсенето му. Така той не проверява постоянно дали някой ще пътува в неговата посока.Споделеното пътуване обаче се приема на нож от превозвачи, тъй като те губят.\r\nВъпреки че цената на билетите почти винаги е еднаква, хората предпочитат споделеното пътуване. Удобството е, че шофьорът може да спира по желание, например за да изпушите цигара, или да води приятни разговори с пътниците, което в обществения транспорт е забранено.\r\nОт транспортното министерство пък неведнъж са обяснявали, че шофьори и пътници не могат да бъдат обявявани и глобявани за споделеното пътуване, тъй като това са частни гражданскоправни отношения, в които държавата не трябва да се меси.", "date": "2018.03.24", "title": "Пътувам за... Споделеното пътуване – предимства и недостатъци"}
{"url": "https://www.dnes.bg/usa/2018/03/24/trymp-zabrani-na-transseksualni-da-slujat-v-armiiata.371696", "text": "Президентът на САЩ Доналд Тръмп издаде заповед, забраняваща транссексуални да служат в армията, освен \"при ограничени обстоятелства\",съобщава Асошиейтед прес.\r\nДа се задържат военнослужещи с история или диагноза \"полова дисфория\", които могат да се нуждаят от значителна медицинска терапия, е \"значителен риск за ефективността на армията\", посочва Белият дом, цитиран от БТА.\r\nПонятието \"полова дисфория\" се използва за означаване на усещането за липса на синхрон между половата идентичност и външния вид.\r\nПрезидентът изненада ръководството на Пентагона миналата година с туит, в който обяви, че ще отхвърли плана на предшественика си Барак Обама да се позволи на транссексуалните открито да служат в армията.\r\nОпитите на Тръмп да наложи забрана срещнаха юридически пречки и Пентагонът започна да разрешава на транссексуалните да кандидатстват за военна служба през януари.", "date": "2018.03.24", "title": "Тръмп забрани на транссексуални да служат в армията"}
{"url": "https://www.dnes.bg/crime/2018/03/24/zadyrjaha-myj-izdirvan-ot-interpol-na-letishte-sofiia.371703", "text": "56-годишен гръцки гражданин бе задържан днес към 8.00 часа на Летище София. Той е пристигнал с полет през Истанбул за Минск.\r\nПри проверката и след справка, граничните полицаи идентифицирали пътника като издирван от Интерпол за предумишлено убийство, незаконно притежаване и пренос на огнестрелно оръжие и експлозиви, съобщават от МВР.\r\nИнформацията за него е подадена от бюрото в Кипър, с цел задържане и екстрадиране. Мъжът е задържан. Чрез Националното централно бюро Интерпол-София са уведомени служителите от Интерпол-Никозия, които потвърдили издирването на лицето.\r\nПредстои процедура по екстрадирането му.", "date": "2018.03.24", "title": "Задържаха мъж, издирван от Интерпол, на Летище София"}
{"url": "https://www.dnes.bg/stranata/2018/03/24/nastroivame-se-za-liatno-chasovo-vreme.371695", "text": "На 25 март в 3.00 часа през нощта се въвежда лятното часово време, съобщава Българският институт по метрология. Тогава часовниците ще бъдат преместени с един час напред.\r\nНа 28 октомври 2018 г. ще стане връщането към астрономическото време в 4.00 часа през нощта. Тогава часовниците ще бъдат върнати с един час назад.\r\n ", "date": "2018.03.24", "title": "Настройваме се за лятно часово време"}
{"url": "https://www.dnes.bg/eu/2018/03/24/finlandiia-e-poluchila-iskane-za-ekstradirane-na-puchdemon.371697", "text": "Финландската полиция е получила от испанските власти искане за екстрадиция на бившия регионален премиер на Каталуния Карлес Пучдемон, който през последните няколко дни е на финландска територия. Това се съобщава днес сутринта на официалния сайт на ведомството, информира ТАСС.\n\n\r\n\"Испания поиска да бъде екстрадиран гражданинът й, който в момента е във Финландия. Полицията уведоми за това прокуратурата и започна обмен на информация с испанските власти\", се посочва в текста.\r\nВчера бе съобщено, че испанският върховен съд е издал международна заповед за арест на избягалия в Белгия Пучдемон и редица негови сподвижници, които също се укриват от правосъдието.\r\r\n                    \r\n                    Преди това съдът потвърди обвиненията срещу заподозрените по така наречения \"сепаратистки процес\". Пучдемон и други регионални политици са обвинени в подстрекателство към бунт. Общо съдът издаде шест заповеди за арест.\r\nОсвен в Белгия избягалите привърженици на независимостта на Каталуния се озоваха още в Шотландия и Швейцария.\r\nПучдемон избяга в Белгия в края на октомври. На територията на Испания е в сила заповед за задържането му. Преди това испанският върховен съд отново беше издал международна заповед за арест на бившия регионален премиер на Каталуния, но впоследствие я оттегли, за да изчака дали ще бъдат потвърдени обвиненията.Предполага се, че Пучдемон ще остане поне до днес във Финландия, където пристигна в четвъртък вечерта.", "date": "2018.03.24", "title": "Финландия е получила искане за екстрадиране на Пучдемон"}
