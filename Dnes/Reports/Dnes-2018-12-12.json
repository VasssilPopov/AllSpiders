{"url": "https://www.dnes.bg/stranata/2018/12/12/remontite-nekachestveni-a-zaradi-tiah-zagivat-hora.396364", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Строители изкараха тежка машинна техника на протест в столицата. Българската камара на строителите настоява браншът да не се използва за предизборни и политически цели, а обвиненията в корупция и некачествено строителство да спрат.\n\n\n\n\r\nПредставители на протестиращите се срещнаха с депутати и министри, след което стана ясно, че държавата отпуска 160 милиона лева за изплащането на вече извършени ремонтни дейности.\n\r\n\"За пръв път в историята на България имаше протест срещу опозицията. За пръв път едрият капитал протестира срещу опозицията. БСП не иска да удари върху имиджа на българските строители. Ние мислим в една посока. Не разбирам защо не искат да се контролира строителството по-добре\", обясни в \"Денят ON AIR\" депутатът от БСП Любомир Бонев.\n                    \n                    \n                \r\nДепутатът даде за пример трагедията край Своге, която стана заради некачествена пътна настилка и мантинели, които не отговарят на изискванията.\n\r\n\"Само преди месец имаше среща между Камарата на строителите и БСП. На тази среща Корнелия Нинова заяви, че при управление на БСП ще има прозрачност и равнопоставеност между всички фирми. В последните 10 години това го няма, мащабните проекти и пътища ни убиват. Разговорът тогава беше конструктивен. Не мога да си обясня защо сега има протест\", заяви Бонев пред .\n\r\nТой е на мнение, че новата Агенция за пътна безопасност, която ще се сформира от 39 души, няма да доведе до желания ефект - а именно жертвите по пътищата да намалеят.\n\r\n\"Строят се пътища за милиарди левове, а след лентичката веднага почват да се ремонтират. За нас важното е като се дават толкова пари, те да се оползотворяват добре\", завърши гостът.\n\r\n \r\n ", "date": "2018.12.12", "title": "Ремонтите - некачествени. А заради тях загиват хора"}
{"url": "https://www.dnes.bg/snimka-na-denia/2018/12/12/slynchevo-i-bez-valeji-utre-temperaturite-do-8-c.396357", "text": "През нощта над страната ще бъде предимно ясно. В Северна България ще духа умерен вятър от запад-северозапад и там температурите ще са малко по-високи, докато в котловините, защитени от вятър, ще е по-студено. Минималните температури ще са между минус 5 и 0 градуса.\r\nУтре ще е предимно слънчево. След обяд ще духа слаб до умерен вятър от запад-югозапад и привечер облачността ще започне да се увеличава, отначало - средна, а по-късно и висока. Ще се задържи почти без валежи. Максималните температури ще са между 3 и 8 градуса.\r\nАтмосферното налягане ще остане по-високо от средното за месеца, предаде БТА. Над Черноморието ще бъде предимно слънчево. Ще духа до умерен вятър от запад-югозапад. Привечер по южното крайбрежие ще се появи средна и висока облачност. Максималните температури ще са между 6 и 9 градуса. Вълнението на морето ще е 1-2 бала. Температурата на морската вода е 8 - 9 градуса.\r\n                \n                Преди обяд в планините ще е предимно слънчево. След обяд и привечер облачността ще започне да се увеличава и ще е средна и висока, но ще остане почти без валежи. Ще духа силен западен вятър, който привечер ще отслабне и ще се ориентира от югозапад. Максималната температура на височина 1200 метра ще е около минус 2 градуса, на 2000 метра - около минус 8 градуса.\r\nВ петък в Западна България ще превалява сняг, в централните и югоизточните райони - слаб дъжд. Вятърът ще е с източна компонента, слаб до умерен. Минималните температури ще са предимно между минус 5 и 0 градуса, максималните - между 2 и 7 градуса. В събота вятърът ще се задържи от изток, ще бъде предимно умерен, в Източна България и временно силен. Ще преобладава облачно време. Преваляванията ще са на отделни места, главно в източната половина от страната, ще са съвсем слаби и предимно от дъжд. Температурите слабо ще се повишат.", "date": "2018.12.12", "title": "Слънчево и без валежи утре. Температурите до 8°C"}
{"url": "https://www.dnes.bg/notifikacii/2018/12/12/voina-na-boklucite-indiia-stranata-potynala-v-otpadyci.396113", "text": "\r\nПреди години адвокатът от Мумбай Афроз Шах отива на плаж, а всъщност заварва картинка, която повече напомня бунище.\r\nТогава отправил призив в социалните межи за почистване на плажа и десетки хора се отзовали.\r\nОт тогава насам доброволците се събират всяка неделя и правят всичко, което могат, за да намалят боклука, с който се е заринала Индия.\r\nСтраната има огромен проблем със сметта, предава .\r\n                \n                Мегаградовете като Мумбай произвеждат по 12 тона отпадъци дневно, а политики за справяне с проблема не се провеждат.\r\nЗа сметка на това някои предприемачи са намерили как да правят пари от боклука на Мумбай, решавайки два проблема - и намират работа на десетки хора, но и помагат за рециклирането на повече отпадъци.\r\n", "date": "2018.12.12", "title": "Война на боклуците: Индия – страната, потънала в отпадъци"}
{"url": "https://www.dnes.bg/obshtestvo/2018/12/12/prieha-speshni-merki-v-zakona-za-korupciiata.396359", "text": "Правната комисия на парламента прие на първо четене вкараните за обсъждане в спешен порядък промени в Закона за противодействие на корупцията и за отнемане на незаконно придобитото имущество.\r\nЗаконопроектът беше подкрепен от 12 депутати, нула бяха против, а шестима се въздържаха.\r\nТой е само два параграфа и е част от по-голям законопроект (38 параграфа), но бяха внесени за гласуване в комисия поради тълкувателно решение на ВКС от миналата седмица. Предстои скоро да бъде внесени и останалите промени.\n\n\n\n\r\nПромените предвиждат КПКОНПИ да не губи правото си на иск за конфискация, ако не спази установения срок за проверка от година и половина. Неспазването на този срок няма да довежда до прекратяване на делото.\r\n                    \n                    \n                В тълкувателното си решение ВКС казва, че прекратяването на наказателното производство, обвинението по което е станало повод за проверка на имуществото, е абсолютна процесуална пречка да се води дело за конфискация. Това решение обаче е по стария закон за корупцията, а не по сега действащия и не касае делата по него. Затова новият проект урежда, че неприключилите проверки и дела по стария закон се довършват по реда на новия.\r\nСпешността беше продиктувана от опита с тълкувателно решение да се напише отново закон, при което нямаше как законодателят да не потърси и да не подготви адекватна реакция, заяви председателят на правната комисия Данаил Кирилов по време на обсъжданията. БСП пък зае позиция, че не трябва да се бърза с този законопроект, тъй като материята е много сложна, а дори и върховните съдии не са стигнали до консесус при тълкувателното си решение (11 са го подписани с особено мнение).\r\nНа заседанието на комисията не присъства поканеният председател на ВКС Лозан Панов, но дойдоха главният прокурор Сотир Цацаров, председателят на КПКОНПИ Пламен Георгиев, вътрешният министър Младен Маринов и министърът на правосъдието Цецка Цачева. ВКС беше представляван от върховния съдия Борислав Белазелков.\r\nВ своето изказване пред депутатите Пламен Георгиев заяви, че дали ще има гражданска конфискация или не го решава законодателят, а не съдът. Като допълни, че с това тълкувателно решение се променя волята на парламента, както и на Конституционния съд. Той призова депутатите да отстоят принципа на разделение на властите.\r\nПламен Георгиев каза още, че ако тълкувателното решение остане в сила, без промяна на закона, това ще наложи КПКОНПИ да оттегли исковете си за отнемане на имущество по над 20 дела, за над 22 млн.лв., но отбеляза, че цифрите могат да се повишат, тъй като трябва да се проверят над 300 дела дали са засегнати от това решение на съда.\r\nСпоред главният прокурор тълкувателното решение на съда е - въпреки закона, ясната воля на законодателя и решение на Конституционния съд. По думите му законопроектът е единственият начин да се възстанови справедливостта, която според него е била нарушена.\r\nВътрешният министър Маринов каза, че МВР изцяло подкрепя промените и че със законопроекта ще бъде възстановена възможността закона да постигне целта си и да се постигне държавният интерес за противодействие на корупцията.\r\nМинистърът на правосъдието се позова на мотивите на МС по закона и отбеляза, че гражданската конфискация не представлява наказание за лицето и е различно от наказателно дело срещу лицето. Както и, че конфискацията се явява превенция, има възпираща роля, и е възможност за държавата да възстанови справедливостта чрез отнемане на имущество придобито по незаконен път.\r\nСъдия Борислав Белазелков заяви, че след като се е появила противоречива практика, то единствено ВКС е този, който да разреши възникналия проблем. Като допълни, че придобитото по незаконен път трябва да бъде отнето и че корупцията е \"отвратително\" явление.\r\nБелазелков каза още, че какво ще предприеме сега НС няма отношение към тълкувателното решение, защото се то се отнася за миналия закон, а не за сега действащия.", "date": "2018.12.12", "title": "Приеха спешни мерки в Закона за корупцията"}
{"url": "https://www.dnes.bg/stranata/2018/12/12/v-pernishko-novi-tri-sluchaia-na-ostyr-hepatit.396346", "text": "Нови три случая на остър вирусен хепатит са регистрирани в област Перник през изминалата седмица.\n\n\r\nСред заболелите има и 10-годишно дете, съобщи БНР.\r\nЕпидемична връзка между случаите не е установена.", "date": "2018.12.12", "title": "В Пернишко: Нови три случая на остър хепатит"}
{"url": "https://www.dnes.bg/stranata/2018/12/12/bonusi-v-mvr-no-samo-ako-ostanat-sredstva.396360", "text": "Вътрешният министър Младен Маринов заяви пред медиите, след участие в правна комисия, че при приключване на абсолютни всички плащания за персонал в бюджета, това което остане ще бъде разпределено равномерно между всички служители в МВР. Той обаче допълни, че не може да се ангажира със сума, тъй като още не е приключил периода за изплащане на възнагражденията за декември месец.\r\nМинистърът коментира гласуваното от МС днес предложение директорът на Столичната полиция Ивайло Иванов да бъде назначен за главен секретар на МВР, като каза, че това се случва чак сега, защото е трябвало да се стигне до кандидатура, която да е съгласувана със съответните институции според процедурите. Като отбеляза, че тя е съгласувана с държавния глава, Маринов не обясни кой ще оглави столичната полиция ако Иванов бъде назначен за главен секретар.\r\n                    \n                    \n                Той каза още, че след несъстоялата се миналата седмица среща между МВР, прокуратура и Министерство на правосъдието за условията в арестите и затворите, няма информация за организирана нова такава по въпроса.", "date": "2018.12.12", "title": "Бонуси в МВР, но... само ако останат средства"}
{"url": "https://www.dnes.bg/football/2018/12/12/stoichkov-mejdu-zlatnata-topka-i-avtobiografiiata-si.396351", "text": "\n Христо Стоичков представи биографичната си книга в НДК. Творбата се появи преди около месец, а футболистът тръгна на турне в пет града, за да я представи. Заедно с  \"Христо Стоичков. Историята\", в НДК бе и оригиналната статуетка на Златната топка, която списание \"Франс Футбол\" му връчи през 1994 г.\r\nАвтобиографята е написана в съавторство с журналиста Владимир Памуков. Така освен автографи от своя кумир, феновете имаха възможност да се снимат за спомен и с най-голямото индивидуално отличие, което български футболист е печелил.\r\nСрещата със Стоичков бе в Зала 6 на НДК. Книжният тур ще продължи на 13 декември от 17.30 часа в хотел \"Тримонциум\" в Пловдив, а след това Христо Стоичков ще посети Ямбол на 15 декември (събота) за среща в зала \"Диана\" от 18.00 часа. Последните засега събития от турнето са в Бургас в Гранд хотел и СПА \"Приморец\" на 16 декември и във Варна в \"Гранд мол\" на 18 декември, като и двете са с начален час 18:00, предаде БТА.\r\n                    \n                    \n                Издателите са се погрижили да има книги за всички желаещи не само на срещите с Христо Стоичков, но и навсякъде, където се продават книги. След като, въпреки впечатляващия си тираж, първото издание на \"Христо Стоичков. Историята\" се изчерпа за броени дни след излизането си в средата на октомври, от печат вече излезе и второто, разширено издание на биографията. Новите 20 000 копия от книгата са допълнени с още снимков материал за наслада на почитателите на футбола.", "date": "2018.12.12", "title": "Стоичков между Златната топка и автобиографията си"}
{"url": "https://www.dnes.bg/stranata/2018/12/12/nichiite-deca-vse-po-malko-osinoviavaniia-zashto.396361", "text": "Осиновените деца стават все по-малко, а притеснителните данни идват от статистика на Агенцията за социално подпомагане. Процедурата е твърде дъллга, а приемните родители се изправят пред много предизвикателства и влизат в тежка борба с институциите.\n\r\nАко през 2011 година 720 деца без родители са намерили дом, то през 2016-та те са едва 555. Към 2017 година около 2500 деца все още са били в списъка на чакащите ново семейство, а тенденцията сякаш се запазва и тази година. Резултатите - все повече деца растат в институциите, лишени от майчина и бащина любов. \n\r\nКолко са приемните деца у нас и защо приемните семейства в София са малко - коментар в предаването \"Директно\" по телевизия  на Милена Първанова и Бела Чолакова. \n                    \n                    \n                \r\n\"Много деца чакат своето семейство и много семейства чакат своите деца. По темата трябва да се говори и то да се говори позитивно, за да може осиновяването да стане привлекателно\", коментира журналистът и автор на книгата \"Осиновени истории\" Бела Чолакова. \n\r\nПо нейни думи подготовката на родителите е много важна, но курсовете, които съществуват не са достатъчни. \n\r\n\"При осиновителите е много изострено, защото те не знаят кога ще станат родители. Идва едно дете, което малко или много носи травма, но с правилната подготовка тя може да бъде смекчена и излекувана\", добави още Чолакова. \n\r\nОсиновителите, обаче, се изправят пред множество трудности. Основната пречка е всъщност мнението на обществото, коментира журналистката.\n\r\n\"Все още се гледа с лошо око на хората, които са станали приемни родители. Те искат да има едно нормално отношение от институциите и обществото към тези деца\", добави още Бела Чолакова.\n\r\nЗа предизвикателствата да бъдеш приемен родител? - говори председателят на Асоциацията за приемна грижа Мирослав Долапчиев.", "date": "2018.12.12", "title": "Ничиите деца: Все по-малко осиновявания. Защо?"}
{"url": "https://www.dnes.bg/stranata/2018/12/12/grajdani-se-jalvat-protestirahme-za-aktove.396336", "text": "Граждани се жалват в парламента за издадени актове от МВР във връзка с протестите в страната.\r\nТова стана ясно след среща между организатори на протестите и представители на комисията по жалбите в Народното събрание.\n\n\n\n\r\nВече втора седмица в комисията пристигнат жалби, че полицията притиска протестиращите по всякакви възможни начини, каза пред журналисти председателят й Антон Кутев от \"БСП за България\".\r\nТой посочи, че голяма част от жалбите са внесени от ръководителите на националните протести от последните две седмици.\n\r\nАлександър Стамболийски - организатор на протестите в Благоевградска област, обясни, че някои от актовете са издадени след самите протести, без правно основание. \n                    \n                    \n                \r\nГоляма част от гражданите, които са получили разпореждания, протоколи и актове, дори не са присъствали като протестиращи и за нас тези нормативни актове не са издържани и не са основателни, посочи той, цитиран от БТА.\n\r\nСтамболийски обясни, че актовете са за това, че изобщо някой се е намирал в района на протестите и е сниман с видеокамери от служители на МВР. По думите му на база на тези кадри са им съставени актове \"за нарушаване на обществения ред чрез протестиране\".\n\r\nТой посочи, че има издадени разпореждания и актове и за мирни протести, при които не е имало затваряне на пътища и магистрали. Журналисти също били санкционирани по този начин да не присъстват и да не отразяват протестите. \n\r\nСтамболийски разказа, че жена е била ударена от полицай на последния протест в Кресна.", "date": "2018.12.12", "title": "Граждани се жалват: Протестирахме за... актове!"}
{"url": "https://www.dnes.bg/eu/2018/12/12/atentatoryt-sherif-poznainik-na-policiiata.396362", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Двама убити и най-малко 14 ранени след масовата стрелба съвсем близо до Коледния базар във френския град Страсбург. Над 700 полицаи и жандармеристи участват в операцията по издирване на стрелеца.\n\n\n\n\r\nНападателят - 29-годишният Шериф Шекат е роден в Страсбург. Той е включен в списъка за наблюдение на предполагаеми терористи от 2016 година и е поддържал връзки с радикални групи, предаде .\n\r\nТой е добре познат на властите главно заради грабежи и насилие. Има 27 присъди за престъпления от общ характер, извършени във Франция, но също в Германия и Швейцария. Няколко пъти е бил вкаран в затвора.\n                    \n                    \n                \r\nОсъждан е на две години затвор през 2016 година за въоръжено нападение. Смята се, че се е радикализирал в затвора. Стрелецът е трябвало да бъде арестуван във вторник сутринта по подозрения за участие в обир с опит за убийство. При обиск в дома му са открити гранати. Предполагаеми негови съучастници са арестувани.\n\r\n\r\n ", "date": "2018.12.12", "title": "Атентаторът Шериф – познайник на полицията"}
{"url": "https://www.dnes.bg/zvezdi/2018/12/12/preslava-vdigna-ryce-ot-falshivite-novini.396353", "text": "„Живеем в ера на свръхкомуникация, в която интернет даде възможност на много драскащи лъжци да пишат неистини и да наричат себе си журналисти, опорочавайки иначе тази така достойна и доблестна професия“. Това написа Преслава в своя официален профил във Facebook. Повод за недоволството на певицата стана фалшива новина за нея, разпространена в интернет пространството.\r\nСпоред изпълнителката, в последните дни правят опити да настроят феновете ѝ срещу нея. Преслава изтъкна, че попаднала на новина, в която пише, че: „Младата майка реши да не дере гърло пред пияните студенти“ и определено е бясна от написаното. Тя бе категорична, че е имала личен ангажимент по случай студентския празник и затова отказала участие.\r\n                    \n                    \n                „Не стига че е гнусна лъжа, но и обижда всички студенти, поставяйки им етикет, че са пияници. Съжалявам, но няма как да остана равнодушна към подобни твърдения“, продължи певицата.\r\nПреслава, която роди първото си дете това лято, изтъкна, че много известни личности като нея срещат все повече фалшиви новини за себе си. „Смятам, че е крайно време държавата да създаде закон срещу фалшивите новини. Не е ли факт, че една фалшива новина, която е предварително обмислена и вреди на някого, е престъпление сама по себе си? И за това престъпление трябва да се носи отговорност! Докато такъв закон не бъде факт, не може да разчитаме, че до нас достига достоверна информация“, категорична е попфолк изпълнителката.\r\nНакрая Преслава уточнява, че не поставя всички журналисти, пишещи за нея, под общ знаменател.\r\nНа певицата явно вече ѝ е писнало от фалшиви твърдения, написани по неин адрес в интернет.\r\n\r\n \r\n \r\n ", "date": "2018.12.12", "title": "Преслава \"вдигна ръце\" от фалшивите новини "}
{"url": "https://www.dnes.bg/usa/2018/12/12/mejdinnite-izbori-v-sasht-tova-li-e-nachaloto-na-kraia-za-trymp.396289", "text": "Президентът на САЩ Доналд Тръмп побърза да обяви победа на произведените в началото на миналия месец междинни избори за Конгрес. Този \"алтернативен факт\" може би е бил приет от твърдото ядро поддръжници на президента, но нямаше как да прикрие загубата на позиции от републиканците на Тръмп в средата на президентския му мандат, което не вещае нищо добро за партията и за самия него, две години преди следващите президентски избори.\r\n\"Вчера беше страхотен ден, чудесен ден\", каза в обичайния си стил Тръмп на 7 ноември в първи коментар за произведените ден по-рано избори. Той се аргументира, че \"републиканците нарушиха историческата тенденция и значително надхвърлиха очакванията в Камарата на представителите\".\r\n                    \n                    \n                Въпреки това твърде тълкувателно приемане на резултатите, обективният факт бе, че демократите установиха контрол над долната камара на Конгреса. При това те ще имат с около 40 места повече от републиканците в новата Камара на представителите. Вярно е, че републиканците запазиха и дори увеличиха леко своето мнозинство в Сената, но основната причина за това бе, че 24 от 35-те места в горната камара на Конгреса, за които се гласуваше на 6 ноември, бяха заети от демократи. За сметка на това на изборите след две години 21 от 33-те места в Сената, които ще бъдат на масата, сега са под контрола на републиканците, което вещае оспорвана борба за контрол над горната камара на Конгреса.\n\n\n\r\nИсторическа тенденция в САЩ е управляващата партия да губи позиции на междинни избори. Въпреки уверенията на Тръмп, тя се потвърди и този път - загубата на републиканците в Камарата на представителите (41 места) съвсем не бе от малките.\r\nЗа сметка на това не се потвърди друга историческа тенденция - избирателната активност на междинни избори да е по-ниска. На предишните избори по средата на президентски мандат, през 2014 г., до урните отидоха малко повече от 80 милиона американци, а сега гласуваха над 113 милиона души.\r\nТази рекордно висока за междинни избори в САЩ избирателна активност може да се обясни само с една причина: Тръмп. Изборите за Конгрес се превърнаха в своеобразен референдум за политиките и стила на президент, който начерта още по-дълбоки разделителни линии в и без това поляризираното американско общество.\r\nВсъщност резултатите бяха очаквани - мнозина анализатори прогнозираха точно, че демократите ще спечелят мнозинство в Камарата на представителите, а републиканците ще запазят контрола си върху Сената. Тръмп междувременно протегна ръка за сътрудничество към демократите - много показателно, че самият той е наясно, че изборите съвсем не са били така успешни, както му се иска да представи пред обществото.\r\nВ условията на разделен Конгрес, двете водещи американски партии неизбежно ще трябва да правят доста компромиси и сделки по законите, които ще се гласуват. Това неминуемо ще блокира на моменти работата на законодателния орган и ще затрудни Тръмп в изпълнението на някои негови планове.\r\nОт друга страна, резултатите не бяха и катастрофата за президента, на каквато се надяваха демократите. На изборите през 2016 г. демократите получиха около 37 процента от народния вот срещу 33 процента за републиканците, а сега съотношението бе 38-32 процента.\r\nТръмп обаче има много поводи за притеснение, ако се надява на преизбиране през 2020 г.\r\nНа първо място, демографията определено не работи в полза на президента на САЩ. През последните години републиканците на практика се превърнаха в партията на белите мъже, които непрекъснато намаляват като дял от американското общество. При това Тръмп настрои със своята възпламенителна реторика срещу себе си цели прослойки - жените, които подеха масово протестно движение срещу него още в началото на мандата му, афроамериканците и други.\r\nСпоред някои оценки демократите имат подкрепата на към 40 процента от американските гласоподаватели срещу около 30 процента за републиканците. За президента на САЩ и неговите републиканци ще е изключително трудно да компенсират това изоставане, още повече, че някои прослойки са твърдо настроени срещу тях и потенциалният им резерв сред независимите избиратели никак не е голям.\r\nТе биха могли например да се опитат да привлекат поне част от избирателите от латиноамерикански произход, които стават все повече и мнозина от тях са консервативни католици. Антиимигрантската политика и реторика на Тръмп и обещаната от него стена по границата с Мексико обаче надали ще са от полза.\r\nПрез 2016 г. милиардерът и звезда от телевизионно риалити изненадващо спечели, в немалка степен и благодарение на своя популистки стил и свободно говорене, които бяха в контраст с обичайната клиширана и смятана от мнозина за лицемерна реторика на професионалните политици. Сега обаче, след две години на власт, Тръмп тепърва открива, че е много по-лесно да се дават обещания, отколкото да се изпълняват. Загубата на работни места и изнасянето на производства от Съединените щати продължават поради обективни икономически причини, например цената на труда, които не може да бъдат превъзмогнати с голи думи. Агресивната икономическа политика на Тръмп и по-специално търговската война с Китай няма как да донесат с магическа пръчка очакваните от него резултати (ако изобщо ги донесат), а повечето избиратели гласуват, мотивирани от настоящата ситуация и краткосрочната перспектива.\r\nСпоред анализатори ключова за победата на президента преди две години е била подкрепата на белите работници от предградията, някога традиционен електорат на демократите, които са сред големите губещи от глобализацията и свързаното с нея изнасяне на производства в чужбина. През 2016 г. те харесаха предизборната реторика на Тръмп и припознаха неговия лозунг \"Америка на първо място\". Две години по-късно обаче \"сините якички\" не гласуваха така масово за републиканците, на фона на продължаващото закриване на работни места в индустрията.\r\nВ средата на мандата на президента американската икономика се представя сравнително добре - брутният вътрешен продукт расте с около 3,5 процента годишно и най-накрая възнагражденията дори на най-нискоквалифицираните работници започнаха да се повишават. Това обаче изглежда не носи политически дивиденти на Тръмп, донякъде защото избирателите по принцип обръщат внимание на икономиката само в трудни времена и кризи.\r\nВ статия от 29 ноември в. \"Ню Йорк таймс\" пише, че проблемът за Тръмп е не икономиката, а социалният колапс в САЩ. Вестникът цитира проучване на института Галъп, според което около 60 процента от американците не са доволни как се развиват нещата в Съединените щати.\r\nПри това евентуална нова криза, за каквато според някои анализатори има индикации, би убила, по очевидни причини, перспективите на Тръмп за нов мандат.\r\nВодещите световни букмейкъри оценяват към този момент шансовете му за преизбиране средно на 33-38 процента - не особено високи за действащ президент, чийто съперник дори не е ясен. С уговорката, че сложната непряка избирателна система в САЩ прави всякакви прогнози крайно рисковани, както и че всичко се решава в няколко ключови, т. нар. колебаещи се щата.\r\nТова вероятно ще остави завинаги без категоричен отговор въпроса в каква степен е повлияла евентуалната руска намеса за победата на Тръмп. Просто няма как да се прецени колко точно избиратели в решаващите щати са били убедени по манипулативен път да гласуват през 2016 г. за кандидата на републиканците.\r\nВпрочем преди две години букмейкърите оценяваха шансовете на Тръмп за победа още по-ниско - на около 25 процента. Тогава обаче той бе \"съден\" само по думите си, а през 2020 г. избирателите ще се произнесат за делата му.\r\nОт ключово значение в тази ситуация ще е дали демократите ще успеят да номинират силен кандидат, който да мобилизира по-голяма подкрепа, включително да обедини противниците на Тръмп. През 2016 г. Хилари Клинтън бе смятана за почти сигурен победител, но като поляризираща фигура тя вероятно е отблъснала част от потенциалните избиратели на партията.\r\nТогава Клинтън спечели номинацията на демократите с решаващата помощ на т. нар. суперделегати. Може само да се гадае дали независимият демократ социалист Бърни Сандърс щеше да победи Тръмп.\r\nДемократическата партия явно си е взела поука, тъй като през август тази година внесе промени във вътрешните си правила, ограничавайки ролята на суперделегатите. Борбата за номинацията на демократите все още не е започнала официално, но вече се споменават редица имена. При всички положения един силен кандидат на партията има повече от добри шансове да се настани в Белия дом на мястото на поляризиращия Тръмп, който настрои срещу себе си цели прослойки от американското общество. (БТА)\r\n ", "date": "2018.12.12", "title": "Междинните избори в САЩ – това ли е началото на края за Тръмп?"}
{"url": "https://www.dnes.bg/sofia/2018/12/12/politicheskite-bitki-pleniha-li-stroitelite.396363", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Представители на строителния бизнес излязоха на протест с машините си и строителна техника, която беше разположена на булевард \"Цариградско шосе\" в София. Те определиха всичко това като знак на мирна демонстрация и настояха да не бъдат намесвани в в предизборни и политически битки и постоянните обвинения в корупция и некачествено строителство да спрат.\n\n\n\r\n\"Днешният ден е прецедент в политическата история - едрият капитал в стачка срещу опозицията\", коментира лидерът на БСП Корнелия Нинова във връзка с протеста на строителите. Тя заяви, че днешният ден показва срастването на власт и капитал. Говорителят на ПГ на \"БСП за България\" Елена Йончева посочи, че искането на левицата е само за проверка на качеството на българските магистрали в независима европейска лаборатория.\n                    \n                    \n                \r\nДепутатът от ГЕРБ Спас Гърневски пък коментира в студиото на \"Денят ON AIR\", че атаките на социалистите са стигнали своя пик с оплюването на бизнеса.\n\r\n\"Срастване на капитал и държава няма как да стане, защото днес държавата се представлява от едни, утре от други хора. Капиталът им собствени правила\", заяви той.\n\r\nСпоред Гърневски работата на държавата, централната и месната власт е да създава условия за бизнес, а не да прави бизнес и подчерта, че ако това стане, след това именно индустрията ще помогне за останалото развитие.\n\r\n\"Една държава, която няма развита инфраструктура, няма как да разчита на развитие\", категоричен беше още народният представител пред .\n\r\nСпоред Спас Гърневски именно това правят управляващите и не случайно вече има и протести за строителство на пътища и магистрали, въпреки че преди време опозицията атакуваше с думите: \"Асфалт не се яде\".\n\r\n\r\n ", "date": "2018.12.12", "title": "Политическите битки плениха ли строителите?"}
{"url": "https://www.dnes.bg/notifikacii/2018/12/12/zabravenite-nacistki-lageri-za-onezi-nepristoinite-devoiki.396204", "text": "\r\nЛуция Барвиковска е на 92 години и вече няма спомен за много неща от живота си. Спомня си обаче как е стигнала до концлагера Укермарк - лагера за непристойни момичета. Тя е една от последните три жертви на забравения лагер.\r\nБила е едва 15-годишна, когато тя и сестра биват отведени в Укермарк. Майка й остава в лагера Щутхоф.\r\nНа една сутрешна проверка Луция и сестра й били попитани какво са направили. Момичетата отговори, че нищо не са направили, но надзирателите ги изкарали отпред.\r\n                \n                С вътрешния си взор Луция отново вижда как я откъсват от майка й и я откарват на 500 км в лагера за млади момичета.\r\n\"Работата беше много тежка. Ние бяхме млади момичета, които никога не бяха работили подобно нещо. Трябваше да коленичим на пода и да белим червено цвекло за кухнята\", споделя Луция пред .\r\nЛагерът се намира на час и половина от Берлин. 1200 момичета и млади жени са били подложени на принудителен труд, изтезавани и унижавани. Заради начина им на живот били дамгосани като \"антисоциални елементи\" от нацисткия режим.\r\nНякои от тези момичета и жени имали връзки с чужденци, което било забранено.\r\nДруги пък били част от младежки организации, които искали да се измъкнат от хватката на Хитлер.\r\nКлеймото обаче остава дори и след войната и техните мъки са забравени. Много от тях не получават обезщетение за случилото се в Укермарк.\r\n", "date": "2018.12.12", "title": "Забравените нацистки лагери: За онези, непристойните девойки"}
{"url": "https://www.dnes.bg/za-da-se-razbirame/2018/12/12/vikingski-horoskop-spored-datata-na-rajdane.396355", "text": "Викингите са варварски племена, обитаващи бреговете на Скандинавия през ранното Средновековие. Те живеели в сурови условия и се осланяли на конкретни богове. Вярвали, че в началото е имало само мъгла и скреж, после се появява гигантът Имир, от когото произлизат най-древните богове – мразовитите великани. \r\nВърховното божество за скандинавците е това на Один – богът на сътворението. Освен него, на почит са били Тор (на гръмотевиците и бурите), както и Фрей (на плодородието и плодовитостта). Освен религиозните празници, ръководени от жреци, викингите създали собствен хороскоп, по който определяли характера на всеки човек.\r\nВижте какво е най-характерно за вашата личност и кой бог ви покровителства според датата ви на раждане:\r\n \r\n\r\n \r\nХората, родени през този период, са ръководени от бог Вали. Те са доста амбициозни и не се спират пред нищо, за да постигнат онова, което са намислили. На работното място са големи кариеристи и биха загърбили най-близките си, за да се издигнат в обществото.\r\n \r\n\r\n \r\nТези хора са подвластни на богинята Сага. Те обичат домашния уют и уединението в своята стая. Не можете да ги накарате да отидат на парти или някое шумно събитие. Родените през този период са много отзивчиви и винаги поставят желанията на другите на първо място.\r\n \r\n\r\n \r\nРодените по това време на годината са под влиянието на бог Один. Те държат да са лидери във всичко, с което се захванат. Лошото им качество е че понякога се държат доста арогантно с хората, за да покажат успехите си. Също така са избухливи и нахални.\r\n \r\nПодобно на властния скандинавски бог, родените през този период са лидери, които не се спират пред нищо, за да достигнат целта си. Сред негативните черти на представителите на тази зодия са избухливостта и агресията.\r\n \r\n", "date": "2018.12.12", "title": "Викингски хороскоп: Според датата на раждане?"}
{"url": "https://www.dnes.bg/akoshtete-vqrvaite/2018/12/12/ogromni-tela-krivi-kraka-promeniame-evoliuciiata.396325", "text": "Огромни тела, криви крака, слаби сърца - хората напълно са променили морфологията на домашните кокошки за няколко десетилетия, сочат резултатите от изследване, цитирани от Франс прес.\n\r\n\"Съвременната домашна кокошка е неузнаваема в сравнение с прародителите си и роднините си в природата\", заяви един от авторите на изследването Карис Бенет от университета в Лестър, Англия. Тя изтъкна изключително големия й скелет, както и различия в химичния състав на костите й и в генетичните й особености.\n\r\nКокошката произхожда от Югоизточна Азия и била опитомена преди около 8000 години, но едва през 50-те години на миналия век в резултат на търсенето на ускорени темпове на растеж домашните кокошки бързо формирали нов морфологичен вид.\n                    \n                    \n                \r\n\"Трябвало е да минат няколко десетилетия, за да се появи нов морфологичен вид, докато обикновено за целта са нужни милиони години\", поясни Ян Заласевич от екипа.\n\r\nКокошето месо днес е най-консумираното в света - отглеждат се 23 милиарда кокошки. \"Общото телесно тегло на домашните кокошки е 3 пъти по-голямо от това на всички видове диви птици, взети заедно\", отбеляза Карис Бенет.\n\r\nДомашните кокошки, с които се изхранва голяма част от човечеството, са добър пример как променяме живи организми и са потенциален маркер на антропоцена, сегашния период, белязан от човешкото въздействие върху планетата, отбелязаха учените.\n\r\nРезултатите от изследването са публикувани в Royal Society Open Science. /БТА/\r\n ", "date": "2018.12.12", "title": "Огромни тела, криви крака ... променяме еволюцията!?"}
{"url": "https://www.dnes.bg/usa/2018/12/12/novo-naprejenie-sasht-turciia-po-osta-siriia.396330", "text": "Отношенията между Турция и Съединените щати са на път отново да претърпят разрив, след като президентът на страната Реджеп Тайип Ердоган обяви, че ще започне операция на изток от р. Ефрат в Северна Сирия. Това ще се случи до няколко дни, обяви Ройтерс. \r\n\"Ще започнем операцията за прочистването от сепаратисти терористи на изток от Ефрат до няколко дни\", каза президентът и подчерта, че американските военни в района, които си сътрудничат на терен със сирийската кюрдска милиция Сили за защита на народа (СЗН), не са цел на планираната операция\", предаде БТА.\r\nПо думите на Ердоган  \"тази стъпка ще позволи да бъде открит пътят за политическо решение и за по-здраво сътрудничество\".\r\n                    \n                    \n                Напрежението между Вашингтон и Анкара е свързано със СЗН. Според Турция тези сили представляват разклонение в Сирия на Кюрдската работническа партия (ПКК), която от 1984 г. води въоръжена борба срещу турската държава. Макар да признават ПКК за терористична групировка, САЩ я разграничават от СЗН, партньор на САЩ на терен в Сирия в борбата срещу \"Ислямска държава\".\r\nПо въпроса се изказа и турският министър на националната отбрана Хулуси Акар, който бе категоричен, че Турция няма да допусне създаването на терористичен коридор край своята граница в района на Сирия, предаде ТАСС.\r\n\"Продължаваме да държим на твърдата си позиция в борбата срещу тероризма в Идлиб, Манбидж, а също и на изток от р. Ефрат. Няма да допуснем създаване на терористичен коридор по нашата граница\", изтъкна министърът.", "date": "2018.12.12", "title": "Ново напрежение САЩ - Турция по оста Сирия"}
{"url": "https://www.dnes.bg/zvezdi/2018/12/12/pavell-chukna-30-ravnosmetkata-gord-e.396314", "text": "Павел Николов, дуетната половинка на Венци Венц, отпразнува своя 30-и рожден ден на 10 декември. Рапърът е получил торта, на която е изобразен батман, вижда се от видео, което е качил в Instagram.\r\nТой отбеляза, че се чувства в разцвета на силите си, иска да продължава да прави музика и е горд, че е намерил истински приятели. \r\nПавел публикува снимка, на която шофира и написа: \"Равносметката: На 30 съм! И продължавам да пътувам! Пътят ми не е изменял курса си откакто на 11 чух Еминем за пръв път. Само дето научавайки повече за родителите си, напоследък откривам, че всичко е започнало още по-раноЧувствам се в разцвета на силите си, физически и ментално. Не само, че не съм загубил пламъка, с който правя музика, а едва удържам пожара да не ме погълне целия. Държа очите, ушите, и сърцето си широко отворени за всичко, което ме заобикаля!\"\r\n \r\n", "date": "2018.12.12", "title": "Pavell чукна 30, равносметката – горд е!"}
{"url": "https://www.dnes.bg/notifikacii/2018/12/12/mladeji-prebiha-18-godishen-v-parking-na-mol.396322", "text": "18-годишен младеж е бил пребит в подземен паркинг на мол в Пловдив.\r\nНападателите са били двама млаедежи, открити са след няколкодневно разследване, предаде \"Дарик\".\r\nПострадалият е бил освен пребит и напръскан и с лютив спрей.\r\nСигналът за инцидента е подаден на 9 декември, съобщиха от полицията. В хода на издирвателните действия, полицейски служители от Пловдив и Стамболийски установили нарушителите на обществения ред - младежи от Кричим, на 19 и 22 години.\r\nСпрямо тях била взета полицейска мярка за задържане. За случая е уведомена прокуратурата.", "date": "2018.12.12", "title": "Mладежи пребиха 18-годишен в паркинг на мол"}
{"url": "https://www.dnes.bg/knigi/2018/12/12/forbes-djeims-patersyn-e-nai-skypoplateniiat-pisatel.396339", "text": "Джеймс Патерсън, Джоан Роулинг и Стивън Кинг влязоха в списъка на  най-високоплатените писатели на 2018 г., според класация на сп. Forbes,  предаде ТАСС.\r\nОценка на изданието показва, че на първо място в класацията е  Патерсън. За период от 12 месеца той е заработил 86 милиона долара, а от  книгите му в САЩ са се продали 4,8 милиона екземпляра. За десети път  Патерсън оглавява тази класация, предаде БТА.\r\nРоулинг е заработила 54 милиона долара. Миналата година тя беше на  първо място в класацията с 95 милиона долара. За една година от книгите й  в САЩ са били продадени 2,9 милиона екземпляра. Писателката освен това е  получила постъпления от увеселителния тематичен парк, посветен на героя  й Хари Потър.\r\n                    \n                    \n                Стивън Кинг е на трето място със заработени 27 милиона долара. За година в САЩ са били продадени 2,7 милиона негови книги.\r\nНа четвърто място е Джон Гришам (21 милиона долара), на пето място  са Дан Браун и Джеф Кини (с по 18,5 милиона долара). Следват Майкъл Улф  заради скандалната книга за Тръмп \"Огън и ярост\" (13 милиона долара),  Нора Робъртс и Даниел Стил (с по 12 милиона долара) и накрая Рик Риърдън  и Ерика Ленард Джеймс (с по 10,5 милиона долара).", "date": "2018.12.12", "title": "Forbes: Джеймс Патерсън е най-скъпоплатеният писател!"}
{"url": "https://www.dnes.bg/akoshtete-vqrvaite/2018/12/12/zubyrite-pri-zodiite-koi-sa-kato-chitanki.396316", "text": "Някои хора в училище и университета винаги се стремят да получават най-добрите резултати, стресират се за тестове и изпити, плашат се от преподаватели, но пък са  най-добре информираните и интелигентните сред своите връстници. Ето и кои са трите най-ученолюбиви зодии. \r\n\r\n \r\nИскат да са първи във всичко, това включва и ученето. Обичат състезанията, надпреварата и за тях е важно да постигат най-добрите възможни резултати. Шегаджии са и имат чувство за хумор, но могат да ви научат много, дори чрез майтапите си. Информират се за случващото се около тях и обичат да научават нова информация. От малки са любопитни.\r\n \r\n\r\n \r\nНе ги интересува мнението на другите, Близнаците просто искат да знаят повече от необходимото и да разбират от много неща. Деловото, официално облекло им отива и често стават шефове. Изключително комуникативни и социални са, и ако им позволите, ще ви научат на много трикове и ще ви дадат отговорите на много загадки. Предпочитат практическите предмети и могат с часове да се занимават с разглобяване на радио от 40-те години, например - няма да им стане скучно. Опитват да се учат от всичко около тях.\r\n \r\n", "date": "2018.12.12", "title": "\"Зубърите\" при зодиите. Кои са като читанки?"}
{"url": "https://www.dnes.bg/rusia/2018/12/12/poroshenko-kym-putin-tova-e-voina-ne-e-kriza-ne-e-shega.396301", "text": "\r\nПрезидентът на Украйна Петро Порошенко заговори за начало на война, в коментар на инцидента в Керченския проток, направен по време на интервю за Fox News, предава РИА Новости.\r\nВидеото от интервюто, Порошенко е публикувал във Facebook. По думите на украинския президент, действията на руските граничари може да се разглежда като агресия.\r\n\"Господин Путин, това е агресия. Господин Путин, това е война. Това не е шега, не е инцидент, не е криза\", заявява Порошенко.\r\n                    \n                    \n                На 25-ти ноември, кораби на украинските ВМС бяха спрени от руски граничари. В резултат на инцидента, бяха арестувани 24 украински моряци, които още са в арест в Москва.\r\nСпоред Украйна става дума за агресия и затова там бе обявено частично военно положение. Русия пък смята, че цялата работа е дело на Порошенко, който се готви да президентски избори.", "date": "2018.12.12", "title": "Порошенко към Путин: Това е война, не е криза, не е шега!"}
{"url": "https://www.dnes.bg/akoshtete-vqrvaite/2018/12/12/ruskite-ptici-da-ne-ostanat-po-nazad-ot-rusnacite-seriini-piianici.396308", "text": "\"Не закачайте пияните птици\", зоват медиите в Русия. С повишаването на температурите, цветовете на офиката започнали да ферментират, а пернатите, чиито черен дроб не преработва алкохол, започвали да се напиват.\r\nКопринарки, дроздове, синигери и червенушки лежат мъртво пияни по улиците на Москва, съобщава Российская Газета.\r\nПтичетата се блъскат в предните стъкла на автомобилите и падат от дърветата. Орнитолози съветват хората да не пипат пернатите махмурлии, а вместо това да ги оставят да изтрезнеят на чист въздух.\r\n\r\n                    \n                    \n                \"Всичко е нормално. - твърдят експертите. - Те просто са се напили, участвали са в някоя пиянска свада с приятелите си и са изгубили съзнание\".\r\nНо и по този въпрос има две мнения. Видният руски орнитолог Вадим Мишин, който също е дълбоко притеснен за здравето на пияните птички твърди пред 360tv, че на животинките им трябвал \"изтрезвител\".\r\nТой даде друг съвет на гражданите  - ако попаднат на птиче, прекалило с алкохола, да го приберат вкъщи и да го наблюдават поне 12 часа. Ако състоянието му не се подобри – да потърсят лекар. Оставени на улицата, те щели да станат жертва на котки или врани.\r\nТова далеч не е първия случай, в който пернатите стават жертва на коварния алкохол. Преди няколко седмици подобно явление се наблюдава и в Новосибирск и дори на няколко хиляди километра от Русия – в американския щат Минесота.\r\nОще по-лошо – руските птици, стереотипно за родината си, се оказват серийни пияници, тъй като през няколко години проблемът се повтаря.", "date": "2018.12.12", "title": "Руските птици – да не останат по назад от руснаците: Серийни пияници!"}
{"url": "https://www.dnes.bg/kino/2018/12/12/i-na-88-godini-klint-istuud-kara-ski.396356", "text": "Алисън, дъщерята на Клинт Истууд, разкри, че още ходи на ски с родителите си, и че баща й още спортува и работи активно, съобщи Контактмюзик.\r\n\"Всички караме ски заедно, а хората се учудват и ме питат: Баща ти все още ли кара ски?\", каза Алисън Истууд в интервю за сп. \"Екстра\".\r\nАлисън Истууд разказа, че ските са едно от обичайните коледни забавления на семейството. \"Майка ми е на 87 години и тя все още играе тенис. Чувствам се изключително щастлива като прекарвам добре Коледа с тях и се радвам, че и двамата са в чудесна спортна форма\", предаде БТА.\r\nКлинт Истууд още работи активно като режисьор и актьор. В новия му филм \"Мулето\" участва и дъщеря му. Неотдавна на въпроса на \"Холивуд рипортър\" дали предпочита да стои пред или зад камерата, той отговори: \"Зависи. Понякога двете трудно се съчетават, защото се струпва много работа. Но иначе е забавно.\"\r\n                    \n                    \n                Клинт Истууд коментира и идеята да се оттегли заради възрастта си, но призна, че това не може да се планира.\r\n\"Човек никога не знае кога ще се откаже - каза той. - Работата ми харесва.\"\r\nТой добави, че с напредването на възрастта е започнал да избира проектите си много внимателно.\r\n\"Може би не искам да поемам голямо количество работа, но реално работата ми не намалява. Обичам това, което правя\" - каза Клинт Истууд.", "date": "2018.12.12", "title": "И на 88 години Клинт Истууд кара ски"}
{"url": "https://www.dnes.bg/notifikacii/2018/12/12/myj-namushka-dvama-do-kazino-v-sofiia-zadyrjaha-go.396341", "text": "48-годишен мъж е задържан в Шесто РПУ за опит за убийство. \r\nНа 8 декември, около 1 часа от столична болница, е подаден сигнал в полицията за приети пациенти - двама мъже с прободни рани, настанени за лечение без опасност за живота.\r\nПо данни на пострадалите, малко по-рано същата нощ, пред игрална зала на бул. \"Тодор Каблешков\" били нападнати от непознат, който им нанесъл рани с нож в гърдите и избягал.\r\nВ резултат на предприетите оперативно-издирвателни и процесуално-следствени действия в рамките на образуваното досъдебно производство е установен извършителят - 48-годишен, криминално проявен столичанин.\r\nЗадържан е с полицейска мярка до 24 часа в Шесто РУ. След доклад на събраните материали в Софийска градска прокуратура той е привлечен като обвиняем. Наложена му е мярка за неотклонение \"задържане под стража\".\r\n ", "date": "2018.12.12", "title": "Мъж намушка двама до казино в София, задържаха го"}
{"url": "https://www.dnes.bg/eu/2018/12/12/v-germaniia-diriat-atentatora-ot-strasburg-i-brat-mu.396358", "text": "Майката, бащата и двама братя на заподозрения за стрелбата в Страсбург са задържани за разпит, предаде Ройтерс.\r\nТова съобщиха източници, близки до разследването.Германската полиция издирва двама заподозрени - братята Шериф и Сами К., след кървавото нападение във френския град Страсбург, предаде ДПА.\n\n\n\n\r\nГоворителка на полицията в Кобленц потвърди, че в момента се претърсва 30-километров участък по френско-германската граница, който обхваща германските провинции Саар и Райнланд-Пфалц, предаде БТА.\r\nМеждувременно ЕП одобри днес препоръки за справяне с радикализацията, за подобряване на оперативната съвместимост на данните и подпомагане на жертвите на тероризъм.\r\n                    \n                    \n                В приетия документ се изразява загриженост от недостатъчния обмен на данни между европейските служби за сигурност. Според ЕП борбата с тероризма трябва да бъде водена при пълно зачитане на основните права, включително защитата на данните и свободата на изразяване.\r\nЕП предлага да бъде съставен списък на радикалните проповедници в ЕС; да бъдат уеднаквени изискванията за сигурност и съдебно преследване на участвалите в сражения зад граница; да бъде премахната възможността осъдени терористи да получават убежище. Евродепутатите подкрепят въвеждането на мерки срещу радикализацията в затворите и в образованието. Според ЕП е необходимо по външните граници на ЕС да бъдат извършвани проверки с използването на всички съответни бази данни.\r\nЕвродепутатите отбелязват необходимостта от правни процедури за проследяване на възхвалата на терористични действия, за премахването на пропаганда, призоваваща към насилие, за ограничаване носенето на ножове на обществени места. ЕП предлага правилата за съхраняването на данни за пътниците със самолет да обхванат и частните полети.\r\nСпоред евродепутатите е необходимо изготвянето на списък от лицензирани купувачи на съставки за изработването на взривни вещества. ЕП предлага въвеждането на общо определение за \"жертва на тероризъм\", както и фондът \"Солидарност\" на ЕС да бъде използван за обезщетяването на жертвите на тежки терористични нападения.", "date": "2018.12.12", "title": "В Германия дирят атентатора от Страсбург и брат му"}
{"url": "https://www.dnes.bg/notifikacii/2018/12/12/sled-terora-v-strasburg-belgiia-usilva-ohranata.396344", "text": "Охраната на коледните пазари в Белгия ще бъде усилена след снощното терористично нападение в Страсбург, съобщиха местни медии.\n\n\n\r\nКметът на Брюксел Филип Клоз е разпоредил още от днес допълнителни полицейски сили да бъдат изпратени в центъра на града, където е разположен базарът за Коледа.\r\nТой призова гражданите да бъдат особено внимателни, но и да не се поддават на паника, за да не си развалят празника.\r\nЗасега степента на готовност за терористичен удар в Белгия остава без промяна. \r\nЗа охраната на базарите в по-големите градове на страната работят полицаи и частни охранители. \r\nСъобщава се, че от снощи е подсилена охраната по границата между Белгия и Франция.", "date": "2018.12.12", "title": "След терора в Страсбург: Белгия усилва охраната"}
{"url": "https://www.dnes.bg/zvezdi/2018/12/12/nina-dobrev-si-pochiva-v-indoneziia-raiat-na-zemiata.396354", "text": "\"На ужасно място, по ужасно време, с ужасни хора\". Това написа Нина Добрев в Instagram и сподели няколко снимки от своята почивка. \r\nАктрисата е избрала да отиде на море в Индонезия с най-добрите си приятелки.\r\n \r\nНа част от кадрите красавицата, която е с български корени, е само по бански.\r\n \r\nЗвездата коментира в социалната мрежа, че ѝ харесало много на архипелага Раджа Ампат и го определи като \"раят на земята\".\r\n \r\nЯвно Добрев си е взела малко почивка, за да се зареди с енергия за снимките на комедията \"Fam\". Там тя ще играе момиче, което трябва да докаже, че е идеалната снаха. Ситкомът трябва да излезе на екран в началото на 2019 г.\r\n \r\nАктрисата обича да си почива на морето, дори това лято бе в Гърция.\r\n \r\n\r\n ", "date": "2018.12.12", "title": "Нина Добрев си почива в Индонезия... \"раят на земята\""}
{"url": "https://www.dnes.bg/notifikacii/2018/12/12/ginka-kubrat-istanbulska-konvenciia-kakvo-tyrsihme.396335", "text": "Кой не знае Google, кой не го използва всеки ден! Интересно е обаче да разберем какво най-много сме търсили през годината, а сега Google има отговор и на този, сложен на пръв поглед въпрос. \r\n \r\nЯсно е, че през 2018 година светът беше футбол и съвсем очаквано именно Световното първенство по футбол води класацията за най-популярни спортни събития. \r\n \r\nВ спорта сме се вълнували много от Кубрат Пулев, който оглавяваше класацията за спортни събития, а сега е на второ място. Олимпийските игри, Уимбълдън и турнирът в Австралия са сред останалите търсения за спорт. \r\n \r\nСред социалните и икономически теми тази година сме търсили най-много „GDPR”, новини свързани с „Истанбулска конвенция“ и „Турска лира“. \r\n \r\nСватбата на Принц Хари и Меган Маркъл е вълнувал и българите и съответно намира място в челната петица за най-търсени събития, а самата Меган Маркъл е и в класацията за най-търсени личности през 2018. \r\n \r\nБългарите са се интересували и коя е Гинка Върбакова, а най-търсена е била информацията за ... Весела Нейнски. \r\n \r\n", "date": "2018.12.12", "title": "Гинка, Кубрат, Истанбулска конвенция... Какво търсихме?"}
{"url": "https://www.dnes.bg/notifikacii/2018/12/12/ruski-bombardirovachi-vyv-venecuela-v-podkrepa-na-maduro.396196", "text": "Русия изпрати за съвместни учения във Венецуела два бомбардировача \"Ту-160\", способни да носят ядрено оръжие. Това според експерти цели да демонстрира нарастващата военна сила на Москва и да подсили позициите на президента Николас Мадуро.\n\r\nСпоред венецуелски държавни медии двата самолета са се приземили на международното летище \"Симон Боливар\" край Каракас в понеделник сутринта, пише в. \"Гардиън\".\n\r\nРуското министерство на отбраната каза, че стратегическите бомбардировачи, използвани в руската кампания в Сирия, са част от по-голяма флотилия, включваща също военнотранспортен самолет \"Ан-124\" и пътнически самолет \"Ил-62\" и прелетяла над 10 000 км до Венецуела.\n                \n                \r\nВенецуелският министър на отбраната Владимир Падрино Лопес каза, че изпращането на самолетите за съвместни маневри не цели провокация. \"Ние работим за мир, не за война\", каза той, цитиран от държавната телевизия \"Венесолана де телевисион\" (ВТВ).\n\r\nРуският посланик в Каракас Владимир Заемски каза за ВТВ, че изпращането на самолетите отразява \"много плодотворното\" военно партньорство, развивано вследствие на отношенията, създадени през 2005 г. от покойния днес венецуелски лидер Уго Чавес.\n\r\nСпоред специалисти обаче този ход, предприет след тридневното посещение на Мадуро в Москва миналата седмица, е сигнал към Вашингтон, че Каракас не е лишен от международна подкрепа.\n\r\nПо-рано тази година американският държавен секретар Джеймс Матис обрисува Мадуро като безотговорен деспот, който води страната си към разруха и накрая \"ще трябва да си иде\".\n\r\nМиналата година Доналд Тръмп заяви пред репортери, че има \"много начини\" за решаване на венецуелската криза, след което добави: \"Впрочем всякакви, не бих изключил и военна опция\".\n\r\n\"Руските военни учения с участието на Венецуела не са нещо ново, но избраният момент е подозрителен\", отбеляза експертът по Венецуела в Станфордския университет Харолд Тринкунас.\n\r\nСпоред Тринкунас изпращането на флотилията \"най-вероятно е сигнал за подкрепа за режима на Мадуро в момент, когато и Русия, и Венецуела са в подчертано напрегнати отношения със САЩ\".\n\r\n\"Освен това в последните години Русия е склонна да извършва учения с военните си способности с голям обсег и посещението във Венецуела изпълнява и тази функция\", допълва той.\n\r\nЗа Мадуро предназначението на тази визита е да подчертае, че той се ползва с известна \"външна подкрепа спрямо САЩ и техните санкции\", както и да изтъкне геополитическата важност на Венецуела.\n\r\nМадуро, който обвинява за икономически срив на страната си водената от САЩ \"икономическа война\", се върна от Русия, хвалейки се с инвестиции и сделки за общо 6 милиарда долара, които имат за цел да подпомогнат разпадащата се икономика на Венецуела.\n\r\nВ неделя през нощта той отправи остри нападки срещу САЩ, твърдейки, че се готви подкрепян от Белия дом опит за преврат, който цели да \"разстрои демократичния живот във Венецуела\".\n\r\nВенецуелският президент не даде доказателства в подкрепа на твърдението си, но обеща да съобщи повече подробности на бъдеща пресконференция.\n\r\nГоворителят на Пентагона Робърт Манинг каза, че изпращането на бомбардировачи от Русия е неуместно предвид разрастващата се \"хуманитарна трагедия\" във Венецуела. САЩ отговориха, като изпратиха кораб-болница за лечение на болни бежанци в съседна Колумбия, отбеляза Манинг. \"В контраст с подхода на Русия, която предпочете да реагира на това причинено от човешка дейност бедствие във Венецуела, изпращайки бомбардировачи вместо хуманитарна помощ\", допълни той.\r\n/БТА/", "date": "2018.12.12", "title": "Руски бомбардировачи във Венецуела – в подкрепа на Мадуро"}
{"url": "https://www.dnes.bg/obrazovanie/2018/12/12/sindikat-iska-mon-i-ruo-da-ne-zashtitavat-uchenici-nasilnici.396323", "text": "Синдикат \"Образование\" призовава да спре намесата на МОН и Регионалните  управления по образование в защита на родители на наказани ученици и на  ученици, нарушили училищните правила. Ние настояваме за въвеждане на  оценка за дисциплина, защото тя ще извади на светло този крещящ за  решаване проблем и вярваме, че във времето и предприетите адекватни  мерки тя ще спомогне да ни дистанцира от завихрилата се анархия и  агресия в образователните институции! Това пише в анализ на синдиката по повод зачестилите случаи на агресия в българските училища.\r\nБезпощадната реалност напоследък отчита лавинообразно нарастване на брутална агресия и недопустими действия от страна на българските ученици. За съжаление, често те са подкрепяни от своите родители или поощрени от тяхното безразличие и пред очите на претръпналото от такива примери общество. Особено драстични са случаите, когато безконтролно тази агресия е насочена срещу учители, директори и примерите на яростна съпротива срещу опитите да се вземат решения на педагогическите съвети за санкциониране на такива прояви, пише в становището, изпратено до медиите.\r\n                    \n                    \n                За съжаление, днес ситуацията в българските училища все повече прилича на диктатура, която агресивните ученици налагат над връстниците си. Понякога съзнателно, а понякога и неволно, родителите, вместо да помогнат на своите деца и да им окажат нужната подкрепа за коригиране на поведението им, се превръщат в подбудители и съучастници на непристойни и бруталните им постъпки.\r\nНараства и броят на постъпващите сигнали в Синдикат \"Образование\" от родители на ученици, пострадали от агресията на свои съученици и връстници. Образователната система е на колене и всички позитивни опити за нови политики, трасирани от МОН, са обречени на провал, ако не се открият ефективните мерки на въздействие срещу диктатурата на бруталността.\r\nБезапелационно възмутителен е случаят, посочен в един конкретен сигнал от родител, в който се описва „грозна“ сцена в клас  - ученик в начален етап удря с юмруци в корема класния си ръководител, както и двамата зам.- директори. Майката на побойника заплашва училищните власти, като се позовава на регламентираното в новия училищен закон право на ученика в начален етап да не бъде наказан с преместване.\r\nДумите на майката, подала сигнала: \"...ако в ръцете на това дете имаше оръжие, то е било способно на убийство...“ не се нуждаят от коментар. По-нататък в сигнала майката продължава: \"...Бяха проведени неколкократни срещи с директора и заместниците, с класния ръководител и с родители, и майката на детето, но последната отказва да партнира! Защо? Защото си знае правата, защото знае, че законовата уредба не позволява изключване на дете в начален етап, защото знае, че Асоциацията на родителите ще я подкрепи и ние ще излезем нетолерантните родители, които не са подали ръка на \"дете в нужда\".\r\nДокога системата ще защитава насилниците? Докога системата ще иска от нас да си затваряме очите и бъдем толерантни с агресията? Докога няма да сме способни да защитим авторитета на учителите си и живота на децата си?...\" завършва с тъга майката на дете, което спазва училищните правила!\r\nСъществуват цяла поредица от подобни конкретни случаи – учител е съден от родител на ученик в Ботевград, а в Бургас ученици съдят директор затова, че са наказани за фалшиви медицински бележки и т.н. и т.н.\r\nСиндикат \"Образование“ е сериозно обезпокоен от опасната тенденция, която ще обезсмисли всички нови политики, които МОН се опитва да промотира и формира.\r\nЛипсата на работещи инструменти за справяне с бруталността, липсата на индикатор за позитивна и негативна дисциплина в училище е характерен белег на анархични образователни системи, които съществуват в Африка.\r\nСиндикат \"Образование\" адмирира предложението на група родители за създаване на наредба за защита от агресията в училище. Този документ би спомогнал да бъдат ефективно защитени от физическо и вербално насилие толерантните ученици, авторитета на учителите и достойнството на всички служители.", "date": "2018.12.12", "title": "Синдикат иска: МОН и РУО да не защитават ученици-насилници!"}
{"url": "https://www.dnes.bg/science/2018/12/12/korabyt-na-odisei-v-cherno-more-sred-nai-znachimite-otkritiia-2018-a.396238", "text": "Краят на годината е време за равносметка. В това число се включват всички политически и криминални събития, а освен това и откритията в областта на историята и науката. А тази година те никак не са малко. \n\r\nОт историческия телевизионен канал History обявиха най-големите и значими открития за цялата 2018, а най-добрата новина е, че сред тях има и българска следа.\r\nНай-старият потънал кораб в света беше открит на дъното на Черно море и то на около 80 км. от Бургас и на дълбочина от само 2 км. Находката е дело на екип от англо-български учени.\r\nПлавателният съд е най-старият откриван някога, а освен това е и изключително запазен. Екипът откри над 60 останки от кораби, датиращи от древността – от римската епоха до XVII век. Най-древните от тези отломки били разкрити на дълбочина, в която отсъства кислород, което е позволило запазването на материалите в продължение на хиляди години.\n\n\r\n                    \n                    \n                Откритието, направено на територията на родното Черноморие, се нареди сред най-важните събития в исторически план за 2018 година.\r\nОстаналите открития, обаче, не са по-малко значими.\r\nВ началото на годината, през януари, за пръв път извън Африка беше намерена находка от огромно значение за човечеството. Археолози и учени се натъкнали на човешка челюст, която е по-стара с поне 50 000 години от тези, открити досега на територията на Африка.\r\nЧелюстта е намерена в пещера в Израел, а откритието означава, че човешкият вид е населявал Източното Средиземноморие много по-рано отколкото се предполагаше до момента.\r\nИнтересно откритие през тази година беше направено и от група други археолози, които намериха най-старите версии на нашите любими храни днес.\r\nВ Сицилия бяха намерени следи от зехтин по стар керамичен съд, който датира отпреди около 2000 години пр.хр. Малко по-късно пък, в Египет беше намерена и странна бактериална субстанция в счупени буркани, която изглежда се е превърнала в сирене на 3300 години.\r\nДруга находка пък разкрива и най-ранния метод за правене на бира в пещера в Израел, което навежда учените на мисълта, че човешкият вид е започнал да се занимава със земеделие само и единствено, за да може да си прави бира.\r\nДруга находка на изследователите през тази година е свързана с пустинното плато Наска. Известните пясъчни рисунки са всъщност много повече, отколкото се знаеше до момента. Откритието е направено случайно, след като погрешка камион преминал през пустинното плато и буквално съсипал красивите пясъчни рисунки.\r\nПрез април, обаче, след като учени решили да проследят платото с дрон, всънщност било забелязано, че линиите са станали повече - открити били нови 50, които дотогава не били известни на никого.\r\nДруго откритие стана обществено достояние през май тази година. То представлява интервю от 30-те години на миналия век с последния оцелял чернокож роб, който е бил извозен на кораб от Африка до САЩ през 1860 г.\r\nИсторическа находка от октомври тази година пък леко напомня сюжет на крал Артур, но без камъка и без рицарите. 8-годишно момиченце извади меч на 1000 години от шведско езеро. Учените смятат, че оръжието може би дори произлиза от 5 или 6 век и се е появило много преди ерата на викингите.\r\nКъм края на тази година пък стана ясно, че пирамидите не са били построени с помощта на извънземни (както мнозина смятат), а с елементарни помощни съоръжения като рампи.\r\nЕкспертите от Френския институт по ориенталска археология в Кайро и Университът в Ливърпул попаднаха на кариера за добив на алабастър в Източната пустиня в Египет, а там откриха система от лостове, въжета и рампи, които според тях са били използвани за пренасяне на огромните камъни.", "date": "2018.12.12", "title": "Корабът на Одисей в Черно море – сред най-значимите открития 2018-а!"}
{"url": "https://www.dnes.bg/eu/2018/12/12/ako-tereza-mei-padne-brexit-se-otlaga-a-posle.396304", "text": "Великобритания ще трябва да отложи излизането си от Европейския съюз, ако министър-председателката Тереза Мей загуби днешния вот на доверие към нея като партиен лидер, заяви министърът на правосъдието Дейвид Гок, цитиран от Ройтерс.\n\r\n\"Относно преговорите за каквато и да било договореност с Европейския съюз, смятам, че ако тя изгуби вота довечера, неизбежно ще се наложи отлагане на Член 50\", каза Гок в интервю за радио Би Би Си. \"Не мисля, че бихме напуснали Европейския съюз на 29 март\", добави той.\n\r\nВ гласуването довечера могат да участват всички парламентаристи консерватори - 315 души. За да спечели, Мей ще се нуждае от обикновено мнозинство от всички регистрирани гласуващи. При участие на всички законодатели, това ще означава 158 гласа. \n\n\n                    \n                    \n                \r\nАко Мей спечели, тя остава на поста си и това положение не може да се оспорва през следващите 12 месеца. Ако загуби, тя трябва да подаде оставка и няма право да се кандидатира на следващите избори за партиен лидер. Съществен вътрешнопартийна съпротива обаче може да направи лидерството й несъстоятелно.\n\r\nКакво би станало, ако Мей загуби? Ще има избори за неин приемник. Този приемник ще стане министър-председател, но това не означава автоматично свикване на общи избори.\n\r\nАко за поста претендират няколко кандидати, парламентаристите консерватори ограничават броя им с тайно гласуване на няколко етапа - кандидатът с най-малко гласове отпада и законодателите гласуват отново. Тази процедура се повтаря, докато останат само двама кандидати. След това за двамата гласува по пощата цялата консервативна членска маса. Право да гласуват имат хората, които членуват в партията поне от три месеца.\r\nВъзможно е също изборът между двамата кандидати с най-много гласове да бъде направен от депутатите, а не от членовете на партията.\n\r\nОпозиционните лейбъристи пък заявиха, че слабостта на британския премиер Тереза Мей блокира правителството в критично важен момент.\n\r\n\"Недообмисленото споразумение за Brexit на министър-председателката няма подкрепата на кабинета й, на партията й, на парламента или на страната. Вътрешните разделения в Консервативната партия застрашават работните места и жизнения стандарт на хората\", заяви председателят на опозиционната Лейбъристка партия Иън Лейвъри.\n\r\nСамата Мей в свое изявление предупреди, че смяната на националния лидер ще отложи или спре излизането на Великобритания от ЕС. Тя също така заяви, че ще се бори с всички сили срещу вота на недоверие.\n\r\nВ изявление пред \"Даунинг стрийт 10\" Мей каза, че е твърдо решена да  завърши работата по излизането на Великобритания от ЕС, подкрепено на  референдум от мнозинството британци преди две години.\n\r\nДепутатите консерватори ще гласуват довечера по въпроса за доверие към Тереза Мей като лидер на Консервативната партия.\n\r\nВеликобритания би трябвало да излезе от ЕС на 29 март догодина.\n\r\nЗаради вота за недоверие Мей отложи визитата си в Ирландия, планирана за днес.\n\r\nМинистърът на търговията Лиъм Фокс и първият министър в кабинета на Мей - Дейвид Лидингтън, заявиха, че ще подкрепят премиерката в гласуването днес, предаде Ройтерс. Според тях сега е напълно неподходящо време за оспорване на нейното лидерство.", "date": "2018.12.12", "title": "Ако Тереза Мей падне, Brexit се отлага! А после?"}
{"url": "https://www.dnes.bg/muzika/2018/12/12/angel-zaberski-vsichki-krasivi-neshta-v-jivota-sa-djaz.396296", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВсички красиви неща в живота могат да се нарекат джаз. Думите са на пианиста Ангел Заберски, който организира среща на най-доброто от джаза със симфоничната музика, с красотата на фолклора и дори с ръмжащия звук на beatbox ритмите. \n\r\nКонцертът с име \"SYMPHONY – JAZZ\"  ще бъде на 20 декември в Зала 1 на НДК от 19:00 часа. Освен Заберски, който ще свири на пиано, ще участват диригентът Григор Паликаров, солистът Михаил Йосифов, на контрабас ще бъде Борис Таслев, а на ударните Стоян Янкулов-Стунджи.\n\r\n\"Джаз е много хубава дума. Тя е навлязла сериозни в нашето ежедневие. Мисля си, че това, което правя, е класическа музика с елементи на джаз. Ритъмът на хубавата американска мелодия и импровизацията са нещата, към които винаги съм се стремял. Тази дума джаз не е страшна или опасна. Слушателите понякога се плашат. Но на концерта ни няма да има опасен джаз\", отбеляза Ангел Заберски. \n                    \n                    \n                \r\nМузикантът уточни пред  че при джаза всичко е в ръцете на втора – как той ще аранжира музиката, за да се харесва. \n\r\n\"Винаги съм искал нещата, които пиша, да се харесват не музикантите, които ги свирят. Когато те ги харесват – публиката също ги харесва. На концерта няма да има пеене\", сподели Заберски. \n\r\n\"Много сериозно съм се концентрирал върху джаза. Това е нещо необятно. Това е най-висшата форма на контакт между музикантите. Концертът е съставен от композиции. Както има написани и ясни неща, така има и места за импровизация, за да може всеки музикант да се разгърне\", посочи майсторът на кавала Живко Василев пред Bulgaria ON AIR.", "date": "2018.12.12", "title": "Ангел Заберски: Всички красиви неща в живота са джаз!"}
{"url": "https://www.dnes.bg/temida/2018/12/12/i-maikata-na-banev-prane-na-pari-danychni-prestypleniia.396309", "text": "Майката на бизнесмена Николай Банев - Мария е излязла с обвинение от следствието на Спецпрокуратурата и срещу 10 хиляди лева гаранция. Това потвърди адвокатът й Христо Ботев пред \"24 часа\". \r\nТази сутрин Мария Банева отиде в НСС, за да бъде обвинена.\n\n\n\r\nБанева е обвинена за участие в престъпна група за данъчни престъпления, присвояване и пране на пари. За лидер на групата прокуратурата сочи сина й - Николай, в бандата като член е обвинена и жена му Евгения. \r\nТя ще бъде привлечена под отговорност за участие в престъпна група за данъчни престъпления, присвояване и пране на пари. \r\nНовината, че Мария Банева ще стане клиент на прокуратурата съобщи още миналия четвъртък зам.-главният прокурор Иван Гешев, след като бизнесмените Николай и Евгения Баневи бяха върнати от Франция у нас.\r\n                    \n                    \n                Според прокуратурата Мария Банева е бъркала да взима пари директно в касите на две дружества - \"Полимери\" и \"Тежка индустрия\". \r\nОсвен това тя е продала кран на една от фирмите при неизгодни условия, а парите от продажбата не влезли в предприятието.\r\nУтре пред апелативния спецсъд ще се изправят Евгения и Николай Баневи, за да обжалват постоянното си задържане.\r\n ", "date": "2018.12.12", "title": "И майката на Банев – пране на пари, данъчни престъпления"}
{"url": "https://www.dnes.bg/sofia/2018/12/12/20-mln-leva-za-detski-gradini-v-sofiia-prez-2019-a.396291", "text": "Залагаме около 20 млн. лв. в проектобюджета за 2019 г. за цялостни реконструкции и ново строителство на 15 детски градини в София, като седем от тях вече започнахме, заяви кметът на столицата Йорданка Фандъкова.\r\nТе са в районите \"Красно село\", \"Искър\", \"Подуяне\", \"Лозенец\", \"Студентски\", \"Триадица\", \"Витоша\", \"Овча купел\", \"Горна баня\", \"Люлин\", \"Изгрев\". \r\n\"Тази година открихме пет детски градини, като една от тях е новата сграда на детска градина \"Сърничка\" в район \"Младост\". От тази есен 250 семейства и техните деца имаха възможност да изпратят децата си в новата сграда на детската градина, която е за 10 групи, със специален корпус, с многофункционална и спортна зала\", заяви Фандъкова.\r\n                    \n                    \n                Близо 4 млн. лв. от бюджета на Столичната община са инвестициите, направени в изграждане и обзавеждане на детската градина, отчете тя.\n\n\r\nЗапочна строителството на нови седем детски градини в различни райони на София като \"Лозенец\", \"Витоша\", \"Искър\" и др. Провеждат се процедури за избор на изпълнител за изграждането на още две детски градини, които са в районите \"Подуяне\" и \"Триадица\". Предвижда се през 2019 г. да започне работа по още шест детски градини.\r\nКметът също така посочи, че основен приоритет на общината остават зелените политики и образованието. \r\n\"През 2019 година трябва да завършим част от големите проекти, които променят града, и да започнем други. За мен е важно да осигурим последователното и устойчиво развитие на града. Следващата година отново ще бъде година на метрото\", посочи столичният кмет и припомни, че през 2019 година ще бъдат пуснати в експлоатация нови 8 километра метро, а 2020 година още 4 километра. \r\nСтоличната община продължава и с модернизацията на градския транспорт. Днес бяха пуснати в движение първите 20 електобуса в София. \r\n\"Предстои да пуснем още 82 електробуса  на природен газ, които са тук, а през следващата година ще пристигнат още 60 нови автобуса. През следващата година очакваме и 13 нови трамвая\", подчерта Фандъкова.\n\r\nВ приоритетите на столичния кмет за следващата година се екологичното устойчиво управление на отпадъците, образованието и грижата за  културно-историческото наследство. В бюджета за следващата година се залагат 15 нови детски градини, както и строителството на училища и спортни зали. \n\r\n\"В сферата на културата предстои  да започнем изграждането на първия център за съвременно изкуство\", уточни Фандъкова. \n\r\nПрез следващата година трябва да приключи реставрацията на минералната баня в Банкя  и да започне работата по реконструкцията на минералната баня в \"Овча купел\".", "date": "2018.12.12", "title": "20 млн. лева за детски градини в София през 2019-а"}
{"url": "https://www.dnes.bg/obshtestvo/2018/12/12/trudno-oceliavane-skladovete-na-otec-ivan-prazni.396292", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДеца от Русе протегнаха ръка на връстниците си от приютите на отец Иван в Нови хан и Якимово. Малките ученици искат да зарадват децата в нужда и да направят празниците им по-светли.\r\nСкладовете в приютите са изпразнени и тази зима хората там оцеляват на ръба. Даренията ще се събират до края на седмицата, след което русенска фирма ще ги транспортира безплатно.\r\nПред отец Григорий, който отговаря за приюта в Нови хан, сподели, че правят всичко възможно да набавят хранителни продукти чрез собствено производство, но за съжаление то не е достатъчно и имат нужда от помощта на българските дарители.\r\n                    \n                    \n                \"Никак не ми е удобно да призовавам хората за помощ. Всеки, който желае, може да ни подкрепи с някаква храна, това е единственото, без което не можем\", каза той.\r\nНад 250 души разчитат на приютите в Якимово и Нови хан, за да оцелеят, а отец Григорий разказа, че непрекъснато пристигат нови семейства в нужда.", "date": "2018.12.12", "title": "Трудно оцеляване, складовете на отец Иван – празни..."}
{"url": "https://www.dnes.bg/temida/2018/12/12/specprokuraturata-pak-vini-ovcharov-shteti-nad-24-mln.396302", "text": "Специализираната прокуратура предяви прецизирано обвинение на Румен  Овчаров - бивш министър на икономиката и енергетиката, за установени щети в размер на повече от 24  млн. лв.\r\nОсвен него обвинения имат бивш изпълнителен директор на \"Мини Бобов  дол\" ЕАД и бивш заместник- министър, съобщиха от прокуратурата.\r\nОбвинението е по повод сключването и отдаване под наем на активи на \"Мини Бобов дол\" на \"Ораново\". \n\n\n\r\nСлед като през май тази година съдът върна на прокуратурата обвинителния акт, раследващите започнали нови действия срещу Овчаров за това, че умишлено не е упражнил достатъчно контрол, в резултат на което са последвали значителни щети за Мини Бобов дол.\r\n                    \n                    \n                Ако в началото на годината щетата беше 9 милиона лева, сега вече е 24 милиона, става ясно от съобщение на прокуратурата.\r\nЗа тази сделка обвинения имат бившия заместник ресорен министър Анна Янева, както и бившият изпълнителен директор на Мини Бобов дол Пламен Стефанов.\r\nИ на тримата е повдигнато обвинение за умишлена безстопанственост, като деянието представлява особено тежък случай, уточняват от прокуратурата.", "date": "2018.12.12", "title": "Спецпрокуратурата пак вини Овчаров, щети – над 24 млн."}
{"url": "https://www.dnes.bg/politika/2018/12/12/kameri-vyv-vsiaka-sekciia-mashinno-glasuvane-na-mesta.396311", "text": "Видеонаблюдение във всяка избирателна секция и без номера на партиите в бюлетините. Това предвиждат приетите от парламента на първо четене поправки в Изборния кодекс. \n\r\nПартиите в бюлетината ще се подреждат по реда, по който е изтеглен жребият, но няма да се изписва номерация. Целта е така да се избегне феноменът \"15-15\", при който избирателите посочват един и същ номер за партиите и за преференциите.\n\n\n\n\n\r\nПредложението за видеонаблюдение в секциите идва от \"Воля\" и според тях така всеки гражданин ще може да подава сигнали за нарушения в изборния процес.\n\r\nСпоред поправките машинно гласуване няма да има навсякъде за следващите избори, а ЦИК ще определя къде да се провежда. Броят на избирателните секции, където ще има машинно гласуване, обаче не трябва да бъде по-малко от 1000. \"Информационно обслужване\" АД ще изработва специализираните устройства за гласуване във всички избирателни секции.\n                    \n                    \n                \r\nВот с машини няма да има и в избирателните секции с по-малко от 300 избиратели, в подвижните избирателни секции, както и извън страната. \n\r\nС промените се предвижда и дистанционното електронно гласуване да се реализира поетапно, след провеждане на проучване и създаване на защити на резултатите. \n\r\nРешението да няма машинно гласуване във всички избирателни секции породи спор между управляващи и опозиция. Според БСП мнозинството не иска да въведе машинното гласуване и го обвини, че иска да прави манипулации с изборните резултати. От ГЕРБ пък настояха, че на този етап ЦИК няма възможност да въведе гласуването с машини навсякъде.\n\r\n\"Нашата страна, България – страна на космонавти и горда с постижения в IT сектора, катастрофира пред елементарното изискване на Изборния кодекс за няколко прости машини, оборудвани с не особено сложен софтуер. От ЦИК отсякоха „Не“ и вносителите побързаха да се съгласят с тази безапелационна присъда\", скочи червеният Крум Зарков и посочи, че за пет години постоянно действащата изборна администрация не е успяла да се справи с осигуряването на няколко хиляди машини.\n\r\nДанаил Кирилов от ГЕРБ пък се усъмни до каква степен машинното гласуване опростява изборния процес, тъй като резултатът от гласуването не се възприема и отчита автоматично и директно, а се отразява в протоколите на избирателните секции чрез контролното преброяване на разписките.\n\r\nУправляващите заподозряха и че с машинното гласуване БСП предварително започва да си търси извинения защо ще загуби изборите.\n\r\nОт ДПС подкрепиха промените в Изборния кодекс, но настояха че машинното гласуване трябва да се въведе напълно и да се премахне хартията и химикалката от изборния процес. От движението обаче са твърдо против въвеждането на електронното гласуване заради възможните манипулации при вота.\n\r\nПо повод премахването на номерацията в бюлетините пък Юлиан Ангелов от \"Обединени патриоти\" настоя, че е крайно време да се гласува за кандидати, а не за номера.", "date": "2018.12.12", "title": "Камери във всяка секция. Машинно гласуване – на места"}
{"url": "https://www.dnes.bg/temida/2018/12/12/toi-letia-bez-knijka-blysna-i-ubi-baletista-kri-se-6-g-zatvor.396310", "text": "Варненският окръжен съд осъди на шест години лишаване от свобода 25-годишния неправоспособен водач Петър Здравков, убил  38-годишния балетист Мартин Чикалов от Варненската опера.\r\nИнцидентът стана на 10 септември вечерта на пешеходна пътека в черноморския град.\r\nДо наказание се стигна, след като подсъдимият призна вината си и поиска делото срещу него да се гледа при условията на съкратено съдебно следствие.\r\nЗа причинената смърт неправоспособният Здравков, който шофирал с превишена скорост на оживен варненски булевард, получи 9 години затвор, но след редукция заради признатата вина наказанието му бе намалено на 6 години.\n\n\n\n\r\n                    \n                    \n                Окръжната прокуратура поиска съдът да определи наказание над средния размер за престъплението по НК след редукцията. Това деяние се наказва с лишаване от свобода от 3 до 15 години. Прокурорът припомни, че неправоспособният водач е бил самонадеян, въпреки че никога не е имал шофьорска книжка, шофирал е с превишена скорост и след ПТП-то е избягал.\r\nНеправоспособният Петър шофирал преди катастрофата с 114,6 км в час по бул. \"Приморски\" вечерта, а в момента на удара в тялото на балетиста скоростта на автомобила му е била 77 км в час.\r\nУправлявал е автомобила си без очила, въпреки че от детската си възраст е бил с далекогледство и е трябвало да ги носи както за близко, така и за далечно разстояние.\r\nСлед пътно-транспортното произшествие Петър напуска мястото и се укрива от органите на реда. Не е бил открит на адреса на родителите си, където е бил адресно регистриран. Обявен е за общодържавно издирване. Едва на следващия ден, след разговор с адвокат, той се явил в МВР. Междувременно подал заявление за регистрация на друг адрес, на който живеел негов приятел, у когото оставал понякога да нощува.\r\nСъседите от адреса на родителите му го описват като агресивен младеж, който след забележки за вдигане на шум, отмъщавал чрез увреждане на автомобилите им, за което е бил заведен на отчет като непълнолетен.\r\nЗа шофиране без правоспособност подсъдимият е бил наказван няколко пъти с актове за административни нарушения.\r\nКокаин и канабис е открила съдебно-химическата експертиза в кръвните проби на Петър. Смъртта на Мартин пък е настъпила от тежка черепно-мозъчна травма.\r\nПрисъдата на Варненския окръжен съд подлежи на протест и обжалване пред Апелативния съд.", "date": "2018.12.12", "title": "Той летя – без книжка! Блъсна и уби балетиста! Кри се! 6 г. затвор!?"}
{"url": "https://www.dnes.bg/obrazovanie/2018/12/12/unss-izbira-svoia-student-na-godinata.396317", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЖури от 14 души за седма поредна година ще избере \"Студент на годината\" в УНСС. \r\nКатегориите, в които ще се дава отличие са шест бакалавър, магистър, докторант, спортист, талант и човек, допринесъл за студентското управление.\r\nТази вечер, в аула \"Максима\" ще бъдат наградени отличените.\r\nМартин Петков от Студентски съвет към УНСС коментира кои са критериите, по които се избират най-добрите студенти и колко е важна ролята на извънакадемичните активности.\r\n\"Хората си мислят, че \"Студент на годината\" става този, който има най-високи оценки, а това не е така. Човекът, който е активен, има добри оценки и се справя добре, но ние търсим някой, който е активен извън университета - този, който има постижения, който ходи по състезания, който печели награди. Тази година имаме дори хора, които са ходили в НАСА и са изкарали курс, свързан с тяхната специалност\", обясни пред  главният секретар на СС към УНСС Мартин Петков.", "date": "2018.12.12", "title": "УНСС избира своя \"Студент на годината\" "}
{"url": "https://www.dnes.bg/notifikacii/2018/12/12/za-zimata-kradec-svi-kazan-za-rakiia-razfasova-tele.396307", "text": "Полицейски следови кучета откриха откраднат казан за ракия в чепеларското село Хвойна. 59-годишния пловдивчанин проникнал в незаключена ракиджийница, собственост на ПК \"Обединение\" - с. Хвойна и е откраднал 150 литров казан за изваряне на ракия, шапките на два казана, един охладител и две лули, съобщи .\r\nКражбата станала преди седмица, мъжът обаче ги маскирал и по-късно се върнал да си ги прибере. Причината да зареже плячката била друга негова кражба.\r\nКогато разбил казана, крадецът извел от обора на 61-годишен мъж 350-килограмово теле. Заклал го и го разфасовал.\r\nЗа казана и приспособленията обаче нямало място и се принудил да го скрие и маскира с клони. Полицията обаче го усетила и арестувала в района на село Бачково. С помоща на кучета казанът на кооперацията е открит в гората.\r\n ", "date": "2018.12.12", "title": "За зимата: Крадец сви казан за ракия, разфасова теле"}
{"url": "https://www.dnes.bg/obshtestvo/2018/12/12/jena-spasena-s-cheren-drob-ot-myj-v-mozychna-smyrt.396306", "text": "42-годишен мъж, изпаднал в мозъчна смърт в реанимацията на великотърновската болница, стана донор на бъбреци и черен дроб. Реципиентът е 55-годишна жена, с последен стадий на чернодробно заболяване. Това съобщиха от ВМА.\r\nТрансплантацията е продължила 5 часа в късния следобед на 11 декември.\r\n\"Пациентката е в стабилно състояние, контактна и адекватна\", заяви пред \"Монитор\" проф. д-р Никола Владов, ръководител на Клиника по чернодробно-панкреатична и трансплантационна хирургия.\r\nБъбреците на мъжа са взети в Александровска болница. Екипът на МОБАЛ \"Д-р Стефан Черкезов\", координаторите по донорство за Велико Търново, д-р Сибила Маринова и д-р Ваня Лъчезарова, както и лекарите от ВМА и Александровка болница, благодарят на близките на донора за благородното и хуманно решение да спасят други човешки животи въпреки тежката загуба.\r\n                    \n                    \n                След поредната успешно реализирана донорска ситуация, екипът на ВМА изказа и огромната си благодарност към колегите си от Велико Търново за доброто сътрудничество.", "date": "2018.12.12", "title": "Жена спасена с черен дроб от мъж в мозъчна смърт!"}
{"url": "https://www.dnes.bg/zvezdi/2018/12/12/bremennata-svetlana-pravi-gushterov-jenski-tatko.396327", "text": "Светлана Гущерова призна, че очаква момиченце. Плеймейтката сама съобщи щастливата новина в телевизионно предаване и прекрати спекулациите около това, че ще имат момченце.\r\n\"Аз съм една много щастлива и обичана жена и скоро ще бъдем две – много щастливи и обичани\", сподели съпругата на Християн Гущеров.\r\nЧе двойката чака дете стана ясно преди няколко месеца, а старанието на Светлана да прикрие своята бременност се оказаха неуспешни. \r\nМакар плеймейтката да залагаше повече на широки и тъмни дрехи, щастливата новина все пак излезе наяве.\r\n \r\n", "date": "2018.12.12", "title": "Бременната Светлана прави Гущеров женски татко!"}
{"url": "https://www.dnes.bg/eu/2018/12/12/nov-referendum-za-brexit-ujasna-ideia.396319", "text": "Когато става дума за рисковете, свързани с това да \"внимаваш какво си пожелаваш\", малко въпроси се нареждат по-високо от плана за втори референдум, за какъвто се застъпват онези във Великобритания, които се надяват да бъде преобърнато гласуването от юни 2016 г. за излизане от Европейския съюз (привържениците на оставането). \n\r\nАко това бъде постигнато, резултатът може да бъде бързо възникване на явление, което Великобритания засега избягва - създаване на голяма, гневна популистка партия, вероятно от десницата, а може би и от левицата. \n\n\n\n\r\nТова би било много лоша новина за Великобритания, за нейната политика, за Европа и за каузата на демокрацията като цяло. То може да бъде възприето, с известно основание, като ситуация, при която \"те\" потъпкват демократичния вот, който сме направили \"ние, народът\".\n                    \n                    \n                \r\nПланът за втори референдум се оправдава с довода, че британският народ заслужава да има избор между предложението на правителството за Брекзит, трудно договорено от кабинета на Тереза Мей миналия месец, и възможността за отказ от Брекзит въобще. Привържениците на оставането настояват, че гласоподавателите ще направят информиран избор, а не просто израз на разочарование от ЕС, както през 2016 г.\n\r\nНо разбира се, организаторите се надяват на отменяне на Брекзит. Те смятат, че избирателите са уплашени от изгледите за забавяне на растежа или дори икономически шок от сгромолясването навън без план. Такива предупреждения бяха отправени миналата седмица от управителя на \"Банк ъв Ингланд\" Марк Карни, подкрепени от официален анализ на правителството.\n\r\nНикоя страна не е остров, дори такава, която в действителност е, като Великобритания. Избликът на често съпроводена от насилие войнственост във Франция, където леви и десни се обединиха срещу центристкия и някога популярен президент Еманюел Макрон и неговата партия \"Република, напред!\", е най-яркият и страшен пример за противопоставянето между \"нас\" и \"тях\". Но разочарованието е дълбоко и широко разпространено в останалата част на Европа, а както предупреди през юни бившият белгийски министър-председател Ив Льотерм, популистите са обединени от \"своя отказ да играят по правилата на общоприетата политика\".\n\r\nВъв Франция това, което започна като повече или по-малко стандартни протести, главно в провинциите, срещу повишаването на цените на горивата, сега се превръща с нещо като революция. Обещанието на френския министър-председател Едуар Филип във вторник миналата седмица за временно спиране на увеличаването на данъка върху горивата за шест месеца беше последвано от още бунтове. Миналата сряда вечерта правителството напълно се предаде, като извади увеличенията от бюджета за 2019 г., без заплаха за тяхното подновяване.\n\r\nТези действия, извършени от правителство, което изглеждаше най-решителното и увереното в Европа, с президент, който само допреди три седмици извличаше полза от това, че за разлика от своите предшественици не отстъпваше пред протести, е ужасяващо предупреждение за европейските правителства и вероятно за демократичния свят в по-широк план. Франция, изглежда, показва, че демократичното избиране на правителство една година е уязвимо за вълна от войнствен гняв на следващата. Ако това се утвърди като тенденция, със сигурност е свършено с демокрацията.\n\r\nКолко вероятна е подобна тенденция? Няма стабилен политически ветропоказател, който да сочи само в една посока. В Германия, където страховете от възход на крайната десница са най-силно наситени с ужасите от 20 век, \n\r\n\"Алтернатива за Германия\" стигна върхово ниво от 17 процента в анкета в края на лятото, но падна до 12 процента на провинциалните избори в Бавария и Хесен, на които партията на Зелените отбеляза възход.\n\r\nНационалното полулистко коалиционно правителство на Италия продължава да е популярно, а вицепремиерът Матео Салвини, който е най-видният италиански политик и отявлен противник на имиграцията, предлага да бъдат либерализирани законите за притежание на оръжие, подхранвайки страхове от възход на влиятелно оръжейно лоби като това в Съединените щати. Правителството на Италия води битка с ЕС заради бюджет, договорен между Брюксел и предишното, левоцентристко правителство, към който популистката коалиция отказва да се придържа. Нито една от двете страни не може да си позволи да отстъпи, но компромисите могат временно да спасят репутацията.\n\r\nВ Испания, която е смятана за имунизирана срещу десния популизъм, израства нова сила. Крайнодясната партия \"Вокс\" се появи от нищото и спечели 12 места в областния парламент на Андалусия този месец. Тя може да влезе в местното правителство с програма, която доста повече беше свързана с национални въпроси като контрол над имиграцията, по-голяма власт на централизирано национално правителство, насърчаване на по-силно осъзнаване на приноса на Испания към цивилизацията и други. \n\r\nТова, че избирателите в Андалусия реагираха с въодушевление на партия, която иска прехвърляне на власт от областите обратно към центъра, показва голямо разочарование от испанската система на делегирано управление - система, създала продължаваща безизходица между сепаратистите в Каталуния и правителството в Мадрид. Разправията \"има значителен потенциал да дестабилизира цяла Испания\", казва каталунският коментатор Жуан Жозе Лопес Бурниол.\n\r\nКоментарът на Бурниол важи са цяла Европа. Националните популисти не са спечелили, макар че хранят големи надежди за доста повече гласове, дори мнозинство, на европейските избори през май 2019 г., но оказват крайно дестабилизиращ ефект. \n\r\nШвеция се мъчи да състави правителство, защото крайнодесните Шведски демократи контролират баланса на силите, а никоя от партиите от основното течение няма да се коалира с тях. \n\r\nВ Австрия радикалната дясна Австрийска партия на свободата е по-малък партньор в дясна коалиция, която набляга на ограниченията върху имиграцията и предизвиква възмущението на либералите с атаки срещу държавната радиотелевизионна компания, предполагаеми опити за блокиране на разследвания за расистко поведение на привърженици на крайната десница и един особено остър въпрос - отмяната от правителството на закон срещу пушенето в ресторантите. Нито една страна не може да не вземе предвид голяма група граждани, които мразят направеното от партиите от основното течение.\n\r\nКакто в Съединените щати, съпротивата на популистите в управлението и извън него срещу либералните политики от всякакъв вид - за имиграцията, екологията, половете, медиите, семейството и социалната система - печели силна, последователна подкрепа. Тази подкрепа се подхранва от усещането - едновременно широко разпространено и дълбоко, че либералите и центристите са установили монопол върху властта от десетилетия и не са оправдали надеждите на хората.\n\r\nА както пише Марк Лила в \"Ню Йорк ривю ъв букс\", \"(в европейската десница) се развиват идеи и се изграждат транснационални мрежи за тяхното разпространение\". Популизмът е нещо повече от разбойничество.\r\nБританските либерали може би се надяват, че Камарата на общините вероятно няма да приеме предложенията на правителството за Брекзит и това ще осигури втори референдум за преобръщане на гласуването за напускане. Но това би предизвикало класова война. Дървата са сухи и чакат някой да драсне кибрита.\n\r\n*Джон Лойд е съосновател на Института на Ройтерс за изследвания на журналистиката към Оксфордския университет. Изразените мнения са лично негови. /БТА/", "date": "2018.12.12", "title": "Нов референдум за Brexit – ужасна идея!!!"}
{"url": "https://www.dnes.bg/obshtestvo/2018/12/12/radev-niama-moderna-dyrjava-bez-razvita-infrastruktura.396324", "text": "Моето доверие и доверието на обществото няма да бъде спечелено с протести, декларации и пресконференции, а с качество и прозрачност. Това за мен означава да има целесъобразни и с голяма обществена значимост проекти, да има прозрачни и честни обществени поръчки, такива условия, че всеки лев да отива по предназначение, контролът да бъде принципен, всеобхватен и безкомпромисен, нормативната база да ви позволява да изпълнявате дейността си по най-добрия начин в една реална и здрава конкурентна среда. Това каза президентът Румен Радев в началото на срещата си с Камарата на строителите в България, цитиран от \"Фокус\".\n\n\n\r\n                    \n                    \n                \"Вие бяхте една от първите организации, които приех в началото на своя мандат и това беше естествено, защото съм воден от убеждението, че вашата дейност е от огромно значение за обществото. Не можем да говорим за модерна държава без развита и съвременна инфраструктура\", обърна се държавният глава към представителите на Управителния съвет на Камарата. \r\n\"Проблемите които ви вълнуват, вълнуват всички нас. За да ги решим по най-добрия начин, трябва да сме наясно, че в тези проблеми има трима важни участника. Първият е изпълнителната и местната власт в ролята на възложител, вторият участник е собствениците и ръководствата на крупните строителни фирми. Третият са подизпълнителите - средни и малки и хилядите работници строители, които съвсем съвестно изкарват прехраната си. Категорично заявявам, че работниците могат да разчитат на моята безрезервна подкрепа и заслужават и по-добро заплащане, и по-добри условия на труд, и предвидимост в своята дейност\", заяви президентът. \r\n\"Българите от своя страна очакват да пътуват безопасно, по сигурни пътища, които да не се ремонтират веднага след въвеждане в експлоатация, да не се срамуват от изгледа на населеното място, в което живеят\", подчерта той. \n\r\nПо думите му за решението на проблемите на строителния бранш изключително важно значение има изпълнителната власт. \"Аз съм готов да изслушам всички ваши проблеми, виждания, визия за развитие на сектора и по най-добрия начин и да съдействам с всичко, което е в рамките на моята институция\", каза още президентът.", "date": "2018.12.12", "title": "Радев: Няма модерна държава без развита инфраструктура!"}
{"url": "https://www.dnes.bg/top-novini/2018/12/12/poslanik-makarov-turski-potok-veroiatno-prez-bylgariia.396313", "text": "\"Турски поток вероятно ще минава през България\", зяяви руският посланик Анатолий Макаров на пресконференция в София.\r\nТой допълни, че газопроводът е един от ключовите проекти за Москва, но няма официална информация, че тръбата ще се пренасочи от Турция към Гърция за Италия.\r\nТакава информация се появи по-рано след среща на руския президент Владимир Путин с гръцкия премиер Алексис Ципрас.\n\n\n\r\nМакаров каза още, че срещата между гръцкия и руския лидер няма окончателен характер и решения, а просто разговори.\r\nДипломатът отбеляза, че Русия отбелязва изключително успешна година в българо-руските отношения, тъй като от много години насам за първи път Русия последователно са посетили българският премиер и президент, съобщава \r\n                \n                Посланик Макаров допълни, че Москва и Брюксел работят съвместно по изработването на нова директива, в която да бъдат включени проектите \"Турски поток\" и \"Северен поток 2\".\r\n ", "date": "2018.12.12", "title": "Посланик Макаров: Турски поток – вероятно през България"}
{"url": "https://www.dnes.bg/akoshtete-vqrvaite/2018/12/12/nevolite-na-2018-a-djaferovich-iska-da-prisajda-kosa.396312", "text": "Ваня Джаферович призна, че е започнал да има проблеми с косата - оплешивяване. Бившият футболист на \"Берое\" казва, че от известно време усеща, че вече не може да експериментира много с прическите и възрастта явно си казва думата. Ето какво написа той в Instagram: \"Не мисля, че съм суетен човек. През целият ми живот, никога не съм се притеснявал от това, че остарявам и че се променям по някакъв начин, за добро или лошо. Когато, обаче, става въпрос за косата, е това вече ми е болна тема. От малък съм си правил различни прически и ми е предоставяло удоволствие, да експреиментирам с косата ми. Напоследък усещам и виждам, че нещата не са както преди и това ме кара да не се чувствам добре. Решил съм, да направя нещо по въпроса и съм щастлив, че в днешно време има такава възможност. Вие какво мислите за присаждането на коса?\" ", "date": "2018.12.12", "title": "Неволите на 2018-а: Джаферович иска да присажда коса"}
{"url": "https://www.dnes.bg/eu/2018/12/12/grajdanin-na-tailand-sred-jertvite-v-strasburg.396271", "text": "Гражданин на Тайланд е сред убитите в нападението снощи в Страсбург, предаде ТАСС, като се позова на тайландското издание \"Банкок пост\". Мъжът е бил във Франция на ваканция. Той е бил на 47 години и е идентифициран от изданието като Анупонг Суебсаман. Прострелян бил фатално в главата.\r\nВчера вечерта 29-годишен гражданин на Страсбург на име Шериф Ш., известен на силите на реда за престъпления от нетерористичен характер, откри огън на коледния базар в града. По последни данни убитите са 3, а ранените 12.\r\nСтотици полицаи участват в издирването на нападателя. \n\n\n\r\nВчера сутринта той трябвало да бъде арестуван по подозрение, че е участвал във въоръжен грабеж и покушение по време на него. Полицията обаче не го намерила в дома му, припомня ТАСС. След нападението нападателят е бил ранен от патрул на силите на реда, но е успял да се измъкне, допълва Франс прес.\r\n                    \n                    \n                Заради нападението часове наред европейските депутати останаха блокирани в сградата на Европейския парламент в Страсбург, където тече последната парламентарна сесия за годината, предаде Франс прес.\r\nВ 1 ч. по Гринуич започна евакуацията на парламентаристите и на служителите на ЕП. Операцията приключи час по-късно. Депутатите и чиновниците бяха изведени от сградата и качени в автобуси и микробуси, които се отправиха към центъра на града.\r\nПредседателят на ЕП Антонио Таяни не поиска да прекрати пленарната сесия вчера заради нападението и тя приключи както бе предвидено в полунощ. \"ЕП няма да се остави да бъде сплашван от атаки на престъпници или терористи. Ще продължим да работим и да реагираме със силата на свободата и на демокрацията срещу терора\", каза той. (БТА)\n\r\n ", "date": "2018.12.12", "title": "Гражданин на Тайланд сред жертвите в Страсбург"}
{"url": "https://www.dnes.bg/top-novini/2018/12/12/le-monde-koledniiat-bazar-ot-berlin-se-povtori-i-v-strasburg.396272", "text": "Няма разлика между събитията от декември 2018 на известния Коледен базар в Страсбург, при които загинаха трима души, и случилото се на базара по Коледа в Берлин през декември 2016-та, започва текстът, публикуван в електронната страница на френския Le Monde.\r\nШок, съпричастност и подкрепа, тази нова атака шокира европейските лидери, а темата за тероризма надделя в европейския дискурс, обобщава в днешния си брой вестникът. След като описва събитията от късната вечер на 11 декември той дава думата на видни личности от европейското публично пространство, съобщава \"Фокус\".\r\nТереза Мей, премиер, Великобритания: \"Шокирана съм и съм покрусена от ужасната атака\".\r\n                \n                Щефан Зайберт, говорител на правителството, Германия: \"шокиран съм от ужасната информация, която идва от Страсбург.\"\r\nЖан-Клод Юнкер, председател на Европейската комисия: \"Комисията е с Франция\".\r\nМатео Салвини, заместник министър-председател, Италия, бивш евродепутат: \"Уверен съм в пълната ангажираност в борбата с терористите. Тероризмът трябва да бъде премахнат от Европа и от света, с всички необходими законни средства.“.\n\r\nЕвродепутатите се обявиха срещу \"тормоза\" от подобни заплахи\n\r\nСградата на Европейския парламент е на три километра от мястото на изстрелите в Страсбург. Тя е затворена от вторник вечерта и в сряда. В момента евродепутатите имат редовно пленарно заседание, което е приключило в полунощ. Ето мненията на някои от тях, публикувани в днешния Le Monde:\r\nАнтонио Таджани, председател на Европейския парламент: \"Този парламент не си позволява да го заплашват с криминални деяния или терористични атаки. Ние продължаваме да работим и срещу терора реагираме със силата на свободата и демокрацията.\".\r\nЧарлз Таннок, евродепутат, Великобритания: \"Аз съм в безопасност, но моите мисли са с жертвите на тази жестокост, на които изказвам своите съболезнования. Да живее Франция! \"\n\r\nСтрелбата във вторник вечерта идва в момент, когато Франция живее под силен риск от терористични заплахи. В безпрецедентната вълна от джихадистки нападения от 2015 година насам са загинали 246 мирни граждани, заключава Le Monde.\r\n ", "date": "2018.12.12", "title": "Le Monde: Коледният базар от Берлин се повтори и в Страсбург"}
{"url": "https://www.dnes.bg/index/2018/12/12/receptata-dnes-lesna-shokoladova-torta.396248", "text": "\r\n5 яйца\r\n350 грама микс шоколад млечен с черен или само черен\r\n3/4 чаша масло\r\n1/4 чаена лъжичка бакпулвер\r\n1/2 чаша захар\r\nукраса по ваш избор\r\n\r\nНа водна баня разтопете шоколада и маслото, след което ги отделете от котлона, за да се охладят леко. Разделете жълтъците от белтъците и ги разбийте докато се получи ярък жълт цвят. Прибавете ги към разтопения шоколад. Отделно разбийте на твърд сняг белтъците със захарта. Прибавете ги постепенно към останалите съставки. Изсипете полученото тесто в добре намаслена тава. Печете в предварително загрята фурна на 180 градуса за около 40-45 минути.\r\n", "date": "2018.12.12", "title": "Рецептата Dnes: Лесна шоколадова торта "}
{"url": "https://www.dnes.bg/obrazovanie/2018/12/12/fabrika-za-myje-uchilishteto-za-planininski-vodachi-v-cherni-osym.396219", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nФабрика за мъже. Това представлява училището за планинински водачи в троянското село Черни Осъм. Засега то е единственото в страната, където се изучава професията \"планински водач\".\r\nОт него са излезли големи имена в алпинизма и планински спасители, разказва пред Тихомир Нешев, планински водач и спасител, възпитаник на училището, а в момента и преподавател в него.\r\nОсвен че учат, децата се забавляват и признават, че \"обучението в училището ги изгражда\".\r\nПроблем и тук обаче е липсата на деца. Настоящата учебна година е първата, в която има нулев прием.\r\n\r\n ", "date": "2018.12.12", "title": "Фабрика за мъже – училището за планинински водачи в Черни Осъм"}
{"url": "https://www.dnes.bg/za-da-se-razbirame/2018/12/12/otkyde-zapochva-tradiciiata-na-kolednoto-dyrvo.396243", "text": "Първата асоциация, която повечето хора правят, чувайки Коледа, е за коледното дърво. У нас често го наричаме просто елха, въпреки че се използват различни видове иглолистни дръвчета за празнична украса.\r\nКакво би била Коледа без коледно дърво! Немислима, разбира се. То е най-изявеният символ на този празник и заема централно място във всеки християнски (а и не само) дом.\r\nЯрки светлини, лампички, изящни красиви играчки висят от него и правят дома ни в святата нощ на Бъдни вечер и Коледа още по-уютен и топъл.\r\nНо кога точно хората започват да внасят иглолистни дръвчета в домовете си? Не можем да отдадем цялата благодарност на християнството за тази традиция, защото тя датира много преди него.\r\n                    \n                    \n                \r\nТрадицията няма нищо общо с празника Рождество Христово (Коледа), тъй като по времето, когато биват украсявани първите дръвчета, християнство не е имало. Става дума за Древен Египет.\r\nВинаги когато се появяло зимното слънцестоене, древните египтяни отсичали иглолистни дръвчета и ги отнасяли в домовете си и в храмовете. Украсявали ги като форма на отбелязване, отпразнуване на живота, мира, богатството. Вечнозелените растения символизирали именно това – просперитет и надделяване на живота над смъртта.\r\nЕгиптяните вярвали, че зимата е времето, в което върховният бог Ра е болен и слаб, заради което заявяват подкрепата си чрез украсяването на вечнозелени дръвчета като своеобразен триумф на живота над слабостта, немощта и смъртта.\r\n", "date": "2018.12.12", "title": "Откъде започва традицията на коледното дърво?"}
{"url": "https://www.dnes.bg/usa/2018/12/12/trymp-impiichmynt-go-ne-plashi-ne-se-pritesniavam-ne.396275", "text": "Американският президент Доналд Тръмп заяви, че не се притеснява от импийчмънт и че плащанията, направени преди изборите през 2016 г. от неговия адвокат Майкъл Коен към две жени, не нарушават финансовите закони на предизборната кампания, предаде Ройтерс.\n\r\n\"Трудно е да обвиниш някого, който не е направил нищо нередно и който е създал най-великата икономика в историята на нашата страна\", заяви Тръмп в интервю за Ройтерс.\n\n\n\r\n\"Не се притеснявам, не. Мисля, че хората ще се разбунтуват, ако това се случи\".\n\r\nСпоред документ, внесен в съда миналата седмица, бившият адвокат на Тръмп Майкъл Коен е уредил тайни шестцифрени плащания в разгара на кампанията през 2016 г. на две жени, за да купи мълчанието им за предполагаеми секс афери с президента. \n                    \n                    \n                \r\nДемократи в Конгреса казват, че Тръмп може да бъде изправен пред процедура по импийчмънт и затвор, ако транзакциите нарушават финансовите закони по време на предизборна кампания.\n\r\nОчаква се днес да бъде произнесена присъдата на Майкъл Коен, който е обвинен в укриване на данъци и нарушенията на правилата за водене на предизборни кампании.\n\r\nФедералният закон гласи, че всяко плащане, направено \"с цел оказване на влияние\" върху избори, трябва да бъде отразено във финансовите документи за кампанията. Документът, внесен в съда миналата седмица, показва, че тези плащания са били направени, за да се помогне политически на Тръмп.\n\r\nПрез август Коен се призна за виновен по осем обвинения, между които за нарушаване на финансовите правила в предизборна кампания. Той даде информация за незаконна операция за потулване на истории за секс и даване на пари срещу мълчание на порно звездата Сторми Даниълс и на бившия модел на \"Плейбой\" Карън Макдугъл. Двете жени твърдяха, че са били в интимни отношения с Тръмп.", "date": "2018.12.12", "title": "Тръмп импийчмънт го не плаши: Не се притеснявам, не!"}
{"url": "https://www.dnes.bg/eu/2018/12/12/samolet-s-karakachanov-kacna-avariino-vyv-viena.396278", "text": "Самолет с родна правителствена делегация кацна аварийно във Виена, заради спукано стъкло в пилотската кабина.\r\nПолетът, който е изпълнявал самолетът на \"България Ер\", е бил от Брюксел до София.\r\n\"Пилотите действаха професионално, затова и заслужиха аплодисментите на пасажерите\", каза пред bTV военният министър Красимир Каракачанов.\r\nПътниците били предупредени за аварийното кацане от екипажа на самолета, който действал изключително хладнокръвно в така създалата се ситуация.\r\n\"Дойде друг самолет от София да извози пътниците. Само с 5-6 часа закъснение хората се прибраха живи и здрави“, коментира той. \r\nВицепремиерът отбеляза, че в самолета не са усетили, че нещо се случва, а са били предупредени, че ще кацнат аварийно. \r\n                    \n                    \n                \"Всички пътуващи бяха спокойни\", настоя той.\r\n\"Определено структурите, които отговарят за сигурността, не са занижили вниманието си\", коментира Каракачанов по повод атентата в Страсбург.\r\nСпоред него се атакуват столици и големи градове със символно значение и проблемите с този вид тероризъм са сериозни.", "date": "2018.12.12", "title": "Самолет с Каракачанов кацна аварийно във Виена"}
{"url": "https://www.dnes.bg/stranata/2018/12/12/33-godishen-krade-igrachki-ot-elhata-v-pleven.396274", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМъж бе заловен в Плевен да краде... играчките и светещите гирлянди от Коледното дърво в центъра на града, съобщи .\r\nАпашът е заловен, докато пълнил чувала си с играчки. Случката се разиграва пред сградата на общината в града.\r\nКрадецът е 33-годишен, криминално проявен е и е осъждан. Все още не се знае за какво е искал да открадне играчките и светещите гирлянди.\r\nПолицията и прокуратурата в Плевен продължават да разследват престъплението.", "date": "2018.12.12", "title": "33-годишен краде... играчки от елхата в Плевен"}
{"url": "https://www.dnes.bg/notifikacii/2018/12/12/350-izdirvat-kilyryt-sherif-shekat-okyrvavil-koleden-strasburg.396279", "text": "Шериф Шекат е 29-годишният мъж, когото френските власти издирват за терористичния акт в Страсбург. Снощи Шекат откри стрелба по Коледния базар в Страсбург, уби трима души и рани 12. \r\nВластите казват, че заподозреният е бил познат на разузнаването като потенциален риск за сигурността и преди снощните събития. \r\nПредполага се, че Шекат е избягал с такси след стрелбата снощи. Бил е ранен от военни, реагирали на стрелбата в центъра на града.\n\n\n\r\nНад 350 души продължават да издирват стрелеца. \r\nШериф Шекат е бил роден в Страсбург, но е от марокански произход. Имал е криминално досие, предава британският \"Standard\". Бил е под наблюдение по подозрения, че се е радикализирал. \r\n                \n                Мотив за снощната стрелба не е известен, но френските власти започнаха разследване за терористичен акт и вдигнаха нивото на тревога. \r\nВъв Франция в списъка на заподозрени в риск са 26 000 души, те влизат в т. нар. \"Фиш S\". \r\nОт тях за 10 000 души се вярва, че са се радикализирали, в салафистки джамии в страната или в чужбина.\r\nФранция продължава да е с висока степен на тревога след атаките от 2015 и 2016, когато бяха убити повече от 200 души.", "date": "2018.12.12", "title": "350 издирват килърът Шериф Шекат – окървавил коледен Страсбург"}
{"url": "https://www.dnes.bg/stranata/2018/12/12/ekstremni-notki-no-opasni-nova-moda-noshtni-prehodi.396276", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДокато едни предпочитат домашния уют и топлината, други търсят екстремните нотки и адреналин с нощни преходи в планината и спускане извън пистите. \r\n\r\n\"Напоследък се наблюдава тенденция за повишаване на предизвикващите адреналин преживявания от страна на туристите. Хората, които излизат през нощта в планината често се организират чрез Facebook групите. И въпреки, че тази практика има своите очарования, тя крие и своите рискове\", каза пред  директорът на Планинската спасителна служба Емил Нешев.\r\n                    \n                    \n                Той отбеляза, че един от основните фактори за обстановката е вятърът, който за минути може да се промени.\r\n\"Екстремните спускания извън пистите продължават да бъдат актуални и едва ли ще излязат от мода, защото извънпистовото каране е родината на ски спорта\", коментира още Емил Нешев.\r\nТой посочи, че безспорно Планинската спасителна служба има подкрепата на БЧК, а тази година и на правителството. \r\n\"Това, на което трябва да се обърне внимание обаче е, че България е единствената държава, която не разполага с хеликоптерно спасяване. А когато става въпрос за планината то е много важно\", каза гостът в студиото на Златимир Йочев.\r\n ", "date": "2018.12.12", "title": "Екстремни нотки, но опасни: Нова мода – нощни преходи"}
{"url": "https://www.dnes.bg/eu/2018/12/12/taiani-vypreki-terora-ep-prodyljava-rabota.396280", "text": "Европейският парламент ще продължи работата си до края на седмицата, въпреки нападението в Страсбург, съобщи председателят на ЕП Антонио Таяни, като изрази своята болка заради жертвите на терористичния акт. \n\n\n\r\nТой увери, че парламентът няма да бъде уплашен от терористични или криминални атаки.\r\n\"Ние ще победим тероризма и онези, които искат да атакуват нашия начин на живот. Европейският парламент продължава да работи\", написа Таяни във Facebook.\r\n\"Ще продължим да работим и да даваме отпор срещу тероризма и насилието, черпейки сила от свободата и демокрацията\", написа още председателят на ЕП.\r\nСнощи в Страсбург беше задействан протоколът за извънредни ситуации - забрана за влизане и излизане от сградата. ", "date": "2018.12.12", "title": "Таяни: Въпреки терора, ЕП продължава работа!"}
{"url": "https://www.dnes.bg/akoshtete-vqrvaite/2018/12/12/miryr-za-vanga-pokushenie-nad-putin-misteriozna-bolest-za-trymp.396277", "text": "Британското издание \"Мирър\" отделя внимание на предсказанията на петричката врачка Баба Ванга, които ще дастигнат света.\r\nСпоред изданието тя е направила няколко плашещи прогноза – покушение срещу руския президент Владимир Путин, което ще бъде през идните 12 месеца.\n\n\n\r\nЗаплахата за него щяла да дойде от собствения му екип, но не е уточнила дали той ще умре при нападението.\r\nПетричката врачка смята също, че президентът на САЩ Доналд Тръмп ще се разболее от мистериозна болест, оставяйки го глух, а и с увреждания на мозъка. Тук обаче година не се споменава.\r\n\"Мирър\" пише още, че до една година Европа ще бъде изправена пред невиждан икономически колапс.\r\n                    \n                    \n                Предполага се, че тя е предсказала Brexit, атентата на кулите близнаци, както и възхода на \"Ислямска държава\", допълват авторите на статията.\r\nМалко преди да почине, пророчицата споделя, че през 2164 г. животните ще се превърнат в получовеци, а през 2288 г. пътуването във времето ще стане възможно.\r\nБаба Ванга споделя, че 5079 ще бъде фаталната година за човечеството. Според нея мега цунами ще заличи части от Азия, а огромен метеорит ще падне в Русия.\n\r\n ", "date": "2018.12.12", "title": "\"Мирър\" за Ванга: Покушение над Путин, мистериозна болест за Тръмп!"}
{"url": "https://www.dnes.bg/akoshtete-vqrvaite/2018/12/12/8-te-tipa-povedenie-koito-privlichat-myjete.396246", "text": "Поведението е нашият начин да се представим пред околните, да привлечем тяхното внимание, да открием любовта или да извоюваме своето място в обществото и работата.\r\nДори да не търсите любовта в този момент, тя може да ви сполети по най-неочаквани начини и виновно за това ще бъде вашето поведение, излъчване, език на тялото.\r\nСпоред Psychology Today, някои типове женско поведение имат повече успехи сред мъжете в интимен план, тъй като привличат вниманието и правят общуването по-лесно и приятно.\r\nКак да се държите, ако искате да спечелите вниманието на някой мъж?\r\n\r\nПовечето мъже предпочитат компанията на дамите да не ги натоварва, а напротив, да ги разведрява, разговорът да върви непринудено и без предварително обмисляне какво ще кажете. Колкото по-любезни и усмихнати сте, толкова повече одобрение ще получите от мъжка страна.\r\n                    \n                    \n                \r\nАко харесвате някой мъж и искате да спечелите вниманието му, не го карайте да се чувства неловко като мълчите или се мръщите на шегите му. Смейте се, отпуснете се, забавлявайте се, за да може обектът на интереса ви да долови вашите сигнали. Мъжете обичат да се чувстват забавни в женско присъствие.\r\n", "date": "2018.12.12", "title": "8-те типа поведение, които привличат мъжете"}
{"url": "https://www.dnes.bg/eu/2018/12/12/tazi-vecher-vot-na-nedoverie-sreshtu-tereza-mei.396288", "text": "Премиерът на Великобритания Тереза ​​Мей ще се изправи срещу вот на недоверие по-късно днес, предаде BBC.\r\nКонсервативните депутати ще гласуват между 18:00 и 20:00 GMT (20:00 - 22:00 часа българско време).\r\nМей, която е министър-председател малко след като Великобритания гласува да напусне Европейския съюз през 2016 г., е изправена пред критики в партията си заради плана \"Brexit\", който е договорила.\n\n\n\r\nВсе още не е известно колко бързо ще бъде обявен резултатът от гласуването, но г-жа Мей трябва да получи мнозинство в нейната полза, за да запази мястото си.\r\nАко успее да запази министър-председателската си позиция, няма да може да и бъде гласувано недоверие поне още една година.\r\n                    \n                    \n                Ако обаче не успее да издържи вота на недоверие, ще има Консервативен лидерски конкурс, в който тя няма шансове за победа.\r\nСъществува и опция, че дори Мей да издържи вота на недоверие, тя може да реши да се оттегли като лидер на партията.\r\nТъй като Консервативната партия е най-голямата партия в Камарата на общините, всеки, който е лидер на партията, се очаква да стане министър-председател.", "date": "2018.12.12", "title": "Тази вечер – вот на недоверие срещу Тереза Мей"}
{"url": "https://www.dnes.bg/stranata/2018/12/12/praznicite-predstoiat-i-bdj-puska-otsega-bileti.396285", "text": "От днес \"БДЖ-Пътнически превози\" ЕООД въвежда предварителна продажба на билети за всички бързи влакове за предстоящите празници, съобщиха от дружеството.\r\nПредварителната продажба на билети и резервации за седящи места ще се извършва във всички железопътни гари и бюра в страната, в периода 12 декември 2018 г.- 2 януари 2019 г.\r\nПътниците ще бъдат информирани на билетните каси в случаите, когато са изчерпани билетите за седящи места и ще им бъде издаван билет за правостоящ само след изричното им съгласие.\r\nВ обявените влакове със задължителна резервация на седящи места ще се продават билети за правостоящи до 20 пътника в купейните вагони и до 10 пътника в безкупейните вагони. При изчерпване на допустимите правостоящи места, на клиентите ще бъде предложен вариант за пътуване с влак в друг час.\r\n                    \n                    \n                За празничните дни се предвижда осигуряване на допълнителни вагони за влаковете, които пътуват по основните направления в страната.\r\nОнлайн покупка на билети може да се направи за определени влакове. Билетът се получава на електронната поща на регистрирания клиент, след което се разпечатва на хартиен носител. Клиентите могат да купят билет и от таблети и смартфони. По този начин не е задължително билетът да се разпечатва на принтер, тъй като той се валидира от кондуктора във влака директно от мобилното устройство.", "date": "2018.12.12", "title": "Празниците предстоят и БДЖ пуска отсега билети"}
{"url": "https://www.dnes.bg/obshtestvo/2018/12/12/stroitelite-na-protest-hiliada-mashini-plyzvat-po-carigradsko.396283", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСтроители излизат на протест. Хиляда машини строителна техника ще бъдат разположени по булевард \"Цариградско шосе\" в знак на мирна демонстрация.\n\r\nПредседателят на управителния съвет на Камарата на строителите в България Илиян Терзиев предупреди, че ако не бъдат чути, строителите ще преминат към протестни действия в защита на правата им, работата, законността и сигурността.\n\r\nЩе бъде внесена и подписка в подкрепа на строителните фирми в парламента, президентството и в министерския съвет, подкрепена от над 50 хиляди подписа. В нея настояват да бъде прекратено използването на бранша за политически цели и предизборна агитация.\r\n                    \n                    \n                От Камарата на строителите обясниха пред , че не са се обидили от нищо, но несправедливо са обвинени, че са искали да не им бъдат правени проверки. Илиян Терзиев беше категоричен, че такова нещо не е имало.\r\n\"Нашите искания са да подредим бранша, да има плановост в него, да бъде така, че да си разпределим силите, за да останем тук, а не да заминем за чужбина, както правят много от колегите ни. Желаем да се подобри бранша чрез промени в законодателната система и в подредбата на самите правила при изпълнение на строителните работи\", настоя Терзиев.\r\nПо неговите думи ремонтите в България се правят с не по-лошо качество от строителни фирми, извън България. Той коментира, че не бива строителите да бъдат упреквани, преди да се направят съответните проверки.\n\r\nОт Камарата на строителите бяха категорични, че протестът не е политически и изнесоха информация, че заетите в бранша получават средно по 3,73 евро на час, което е най-ниската ставка в ЕС.\r\nСпоред бранша политическите атаки срщеу тях идват от чужди фирми, които подвеждали БСП.\r\nСтроителите настояват за визия за развитието на бранша, тъй като през следващия програмен период еврофондовете ще предоставят на България между 12 и 15 млрд. евро. \n", "date": "2018.12.12", "title": "Строителите на протест: Хиляда машини плъзват по \"Цариградско\""}
{"url": "https://www.dnes.bg/notifikacii/2018/12/12/teror-v-strasburg-trima-sa-ubiti-oshte-12-sa-raneni.396264", "text": "Стрелба на Коледния базар в Страсбург, заподозреният избягал, след като убил трима, пише вестник \"The Guardian”.\r\nФранция повиши нивото си на сигурност, а полицията преследва стрелец, който уби трима и рани 12 други при терористично нападение на прочутия Коледен базар в Страсбург снощи вечерта. Щестима от ранените са в критично състояние.\r\nНападателят е изчезнал, след като е стрелял по пешеходци в оживения градски център. Шест часа по-късно вътрешният министър Кристоф Кастанер обяви, че правителството е повишило нивото на риск до най-високо равнище. Това означава засилване на пограничния контрол и специални охранителни мерки на коледните базари и други прояви. В специално изявление Кастанер е казал, че стрелецът е открил огън на три различни места в града преди да влезе в престрелка с патрулиращите войници. На два пъти е отвръщал на нашите сили за сигурност“, е пояснил Кастанер.\n\n\r\n                \n                Френските медии съобщават, че мъжът е бил ранен при една от престрелките, след което е скочил в такси и е изчезнал. Полицията незабавно е отрязала изходите от града и е започнала масирана операция, в която участват 350 души жандармерия и войници, както и хеликоптери, за да го открие. От френските служби за сигурност се идентифицирали нападателя – това е 29-годишен мъж, родом от Страсбург, известен на полицията и включен в списъка на лицата, които са потенциална заплаха за реда и сигурността, т. нар. „Фиш S”.\r\nМалко преди 20.00 ч. местно време мъжът, въоръжен с автоматично оръжие, е прекосил един от многобройните мостове на Страсбург около Гран Ил към Коледния базар, който всяка година привлича милиони посетители. Според свидетели, той е стрелял наоколо и после е продължил надолу по улицата преди да открие отново огън.\r\nМестен жител заявил, че е чул „два-три изстрела“ и викове. През прозореца видял хора да бягат и затворил капаците му. „После чух още повече изстрели… наистина беше шокиращо. Имаше много викове.“\r\nЖурналистът на свободна практика Камий Белсьор разказва, че е бил в апартамента на приятел в градския център и отначало взел изстрелите за фойерверки. „Отворихме прозореца. Видях войник да стреля, 12-15 пъти“. Други войници са предупреждавали хората да стоят по домовете си. Един от убитите се оказва тайландски турист, той е улучен в главата до входа на ресторант, персоналът и посетителите му са се опитвали да го спасят, но без успех.\r\nАнтитерористичната секция на прокуратурата в Париж е обявила инцидента за терористичен акт. Френският президент незабавно е провел среща В Париж във вътрешното министерство по кризата. Стрелецът е открил огън по войници, които са част от патрула, участващ в националната операция „Sentinelle“, френска военна операция, въведена след терористичните нападение в и около Париж през януари 2015 година.\r\nНяколко евродепутати са били в централни ресторанти в града и съобщават за стрелба. Ричард Корбет, депутат от Йоркшир и Хъмбър, пише в Туитър, че е вечерял, когато „започна стрелбата. От ресторанта не позволиха на никого нито да влиза, нито да излиза.“\r\nВ Туитър Тереза Мей е написала, че е“шокирана и покрусена“ от „ужасната“ атака в Страсбург. “Моите мисли са с всички пострадали и с френския народ“.\r\nМестната префектура е съобщила да се избягват местата около централата на полицията в града и подстъпите към магистрала A35, тъй като те са блокирани.Полицията в Германия съобщава за затягане на контрола на френско-германската граница край Страсбург. Полицейски части от Баден-Вюртенберг, провинция с обща граница с Франция, са предприели специални извънредни мерки, заради стрелбата. Спряно е движението на транснационалния трамвай между Германия и Франция.\r\nВ първите часове на сряда кметът Ролан Рис е съобщил, че се отменят всякакви културни прояви, а Коледния базар ще е затворен в сряда, съобщава \"Фокус\".\r\nБазарът в Страсбург е открит в 1570 година и е сред най-популярните сезонни атракции във Франция. Той е на Гран Ил (Големият остров – бел. ред.), заобиколен е с вода и е достъпен само през мостовете. Нападението се случва във време на голямо напрежение в цяла Франция след четирите седмици на граждански протест срещу правителството и срещу президента, организиран от движението на жълтите жилетки.", "date": "2018.12.12", "title": "Терор в Страсбург! Трима са убити, още 12 са ранени"}
{"url": "https://www.dnes.bg/notifikacii/2018/12/12/atentatoryt-v-strasburg-29-godishen-myj-isliamist.396265", "text": "Атентаторът в Страсбург е идентифициран като 29-годишен мъж, подозиран в грабежи и кражби. Той е известен на службите за вътрешна сигурност и ред на Франция, се казва в заявление на местната полиция. Мъжът е роден в Страсбург, бил е следен като опасен ислямист.\r\nТой е бил и в списък със заподозрени в тероризъм лица. Стрелецът е трябвало да бъде арестуван вчера сутринта по подозрения в съпричастност към убийство. Полицаите обаче не са успели да го намерят в дома му, а при обиска в жилището са открити гранати.\n\n\r\nВъв връзка с полицейската операция градският транспорт в града е бил спрян преди полунощ, а жителите призовани да не излизат от домовете си. Няколко човека са били арестувани тази нощ по време на операцията, но 29-годишният стрелец не е бил сред тях.\r\n                \n                Във Франция в списъка на заподозрени в риск са 26 000 души, те влизат в т. нар. „Фиш S“. От тях за 10 000 души се вярва, че са се радикализирали, в салафистки джамии в страната или в чужбина.\r\nФранция продължава да е с висока степен на тревога след атаките от 2015 и 2016, когато бяха убити повече от 200 души.\r\nВ и-мейл до евродепутатите се съобщава: “Имаше няколко стрелби с автоматично оръжие в градския център. Ако сте някъде в него, молим ви да останете в ресторанта или в сградата, не излайте навън.“В тези дни Европейският парламент заседава в Страсбург.\r\nВ Туитър евродепутати споделят: “Страсбург е символ на мира и единството. Нищо не може да промени това.“\r\nЖан-Клод Юнкер, председателят на Европейската комисия, също е споделил в социалната мрежа: “Мислите ми са със жертвите на стрелбата в Страсбург, която заклеймявам по най-категоричен начин. Страсбург е отличен символ на мира и европейската демокрация. Ценности, които ние винаги ще браним.“", "date": "2018.12.12", "title": "Атентаторът в Страсбург – 29-годишен мъж, ислямист"}
{"url": "https://www.dnes.bg/notifikacii/2018/12/12/evrodeputati-blokirani-v-sgradata-na-parlamenta-v-strasburg.396266", "text": "Членовете на Европейския парламент, които са отседнали извън центъра на Страсбург, могат да напуснат сградата на свой риск, е заявил председателят на Европейския парламент Антонио Таяни, цитиран от ДПА. Агенцията отбелязва, че залата на Европарламента не е била много пълна.\r\nТаяни обяснил, че центърът на града \"не е безопасен\" и депутатите, които са отседнали там, трябва да знаят, че ще бъдат сформирани конвои с френската полиция, когато това бъде възможно. \"Невъзможно е да се отиде в центъра без този конвой\", посочил снощи председателят на Европейския парламент. \r\nПредседателят на Европейския парламент Антонио Таяни изказа съболезнования във връзка с гибелта на хора при стрелба снощи в центъра на Страсбург, предаде ТАСС.  \"Скърбя за жертвите на нападението в Страсбург\", написа в Туитър Антонио Таяни. \"Ние (Европейският парламент) ще продължим да работим със силата на свободата и демокрацията против терора\", посочи той.\r\n                \n                Асошиейтед прес съобщава, че Европарламентът ще продължи работата си до края на седмицата, въпреки нападението. Европейският парламент \"няма да бъде уплашен от терористични или криминални атаки\", заяви Антонио Таяни.\r\nНяколко евродепутати са се намирали в близост до коледния базар в Страсбург, когато е започнала стрелбата. Те са се скрили в хотели, ресторанти или в сградата на Европарламента, докато полицията започна да издирва нападателя. В сградата на Европейския парламент бе задействан протокол за извънредни ситуации и бе забранено влизането и излизането от зданието, предаде по-рано ДПА. \n\r\nЗаради атентата Франция повишава степента на тревога и засилва охраната на коледните базари. При него бяха убити трима души, а 12 бяха ранени, съобщи министърът на вътрешните работи Кристоф Кастанер, цитиран от Ройтерс.\r\nПравителството взе решение да наложи извънредни мерки. Ще бъде засилен граничният контрол, както и контролът на коледните базари в страната, каза Кастанер.\r\nИталиански журналист е пострадал при стрелбата снощи в центъра на Страсбург, предаде агенция ТАСС, като се позова на италианската АНСА. Според информацията нараняванията на италианския журналист са леки.\r\nМинистърът на външните работи на Италия Енцо Моаверо Миланези съобщи в Туитър, че кризисен щаб в министерството следи развоя на събитията в Страсбург. Министърът посочи, че се моли за жертвите, ранените и техните близки.\r\nСъболезнования изказа и министърът на вътрешните работи и вицепремиер Матео Салвини, който е на посещение в Израел. \"Като гражданин и като министър ще положа всички усилия да няма терористи в Европа и в света\", написа в Туитър Салвини.\r\nКризисният щаб на министерството на външните работи на Италия препоръчва на италианските граждани, сред които много евродепутати, събрали се за сесията на Европарламента, да не посещават центъра на града и да следват инструкциите на френските власти.\r\nМинистърът на вътрешните работи на Франция Кристоф Кастанер съобщи, че при стрелбата са загинали трима души, а други 12 са ранени.\r\nВ операцията по издирване на заподозрения участват стотици служители на реда. Заради операцията е преустановено движението на наземния обществен транспорт. Жителите на Страсбург са призовани да не излизат навън и да следят указанията на властите.\r\n(БТА)\r\n ", "date": "2018.12.12", "title": "Евродепутати блокирани в сградата на парламента в Страсбург"}
{"url": "https://www.dnes.bg/notifikacii/2018/12/12/policiia-i-jandarmeriia-izdirvat-streleca-ot-koledniia-bazar.396267", "text": "Най-малко 600 полицаи и жандармеристи участват в операцията по издирване на стрелеца от Коледния базар в Страсбург, предаде агенция ТАСС, като се позова на телевизия Бе Еф Ем. Затворена е централната част на града, спряно е движението на наземния обществен транспорт, а посетителите на ресторанти и барове са били помолени да останат по местата си. Министерството на вътрешните работи призова жителите на Страсбург да не излизат навън и да следят инструкциите на властите.\r\nЗатворена за движение е магистрала А-25 в двете посоки, а германската полиция прави засилени проверки на френско-германската граница.\n\n\n\r\nРадиостанция Франс енфо съобщава, като се позовава на източник от полицията, че заподозреният стрелец е похитил такси и с него е избягал от местопрестъплението. Шофьорът на таксито в момента е в безопасност и е потвърдил, че престъпникът е бил ранен.\r\n                \n                Стрелецът е идентифициран като Шериф Ш., на 29 години, от Страсбург. Според информация на полицията той е подлежал на арест по подозрение в съучастие в убийство. Полицията е искала да претърси дома му вчера сутринта, но той не е бил на адреса.\r\nКметът на Страсбург обяви траур в града. Пши атентата пострадаха тримата и 12 са ранени. Коледният базар ще бъде затворен днес, отменени са и театралните спектакли. Коледният базар в Страсбург е сред най-известните в Европа и е посещаван ежегодно от около два милиона души.\r\nПрез нощта полицията в Страсбург съобщи, че евакуира центъра на града заради стрелбата. Хората, които са били блокирани в центъра на Страсбург, трябвало да напуснат в северна посока, да запазят спокойствие и да следват стриктно инструкциите на силите за сигурност, посочи полицията.\r\nСилите на реда предупреждавали хората да не се отправят на юг и да избягват южния квартал Нойдорф, който оставал отцепен и е бил в центъра на операцията по издирване на стрелеца.\r\nНад 5000 зрители на Ренус арена, на които бе забранено да напускат залата, били евакуирани, съобщи баскетболният клуб SIG в Туитър. По-рано клубът разпространи видеозапис как зрителите пеят националния химн на Франция - Марсилезата, в памет на жертвите на нападението.\r\nРенус арена се намира в близост до Европейския парламент, където също бе наложена забрана за влизане и излизане. Регионалната телевизия Франс 3 съобщи, че на зрителите на местен театър също е било позволено да си отидат у дома, но клиентите на няколко магазина все още остават блокирани.\r\nКметът на Страсбург Ролан Рие каза, че нападателят е все още на свобода и \"ние не можем да позволим още хора да станат потенциални жертви на този мъж\".\r\nКметът каза, че не може да обясни как стрелецът е успял да премине проверките за сигурност и да открие огън срещу хората на коледния базар.\r\nFacebook активира функцията, чрез която потребителите на социалната мрежа могат да потвърдят, че не са пострадали. (БТА)", "date": "2018.12.12", "title": "Полиция и жандармерия издирват стрелеца от Коледния базар"}
{"url": "https://www.dnes.bg/snimka-na-denia/2018/12/12/vremeto-dnes-oblaci-slab-sniag-viatyr-ot-severozapad.396268", "text": "Днес облачността над страната ще е променлива. Само на отделни места в часовете преди обяд в планините и в Североизточна България ще превали слаб сняг. Ще духа слаб до умерен вятър от запад-северозапад, който вечерта в повечето райони ще утихне.Според  максималните температури ще са между 2° и 7°.\r\nАтмосферното налягане ще се повишава и вечерта вече ще е по-високо от средното за декември.\r\nПо Черноморието облачността в сутрешните часове ще е значителна и на отделни места по северния бряг ще превали. След обяд облачността ще се разкъса и намалее. Ще духа слаб до умерен вятър от запад-северозапад. Максималните температури ще са между 4° и 7°. Температурата на морската вода е 9°. Вълнението на морето ще е около 2 бала.\r\n                \n                В планините облачността ще е променлива, по-значителна в сутрешните часове, когато на отделни места ще превали слаб сняг. Ще духа умерен до силен северозападен вятър. Максималната температура на височина 1200 метра ще е минус 1°, на 2000 метра – около минус 8°.", "date": "2018.12.12", "title": "Времето днес: Облаци, слаб сняг, вятър от северозапад"}
{"url": "https://www.dnes.bg/sofia/2018/12/12/stroiteli-na-protest-v-sofiia-blokirat-carigradsko-shose.396269", "text": "Строители излизат на масов протест. Очаква се над 1000 строителни машини да блокират дживението по \"Цариградско шосе\" в София. Т\r\nехниката ще бъде разположена в платното в посока изхода на града.\r\nПоводът за демонстрацията е, че през последните месеци браншът се чувствал използван от опозицията за политически цели. \r\nРазпространявали се и недоказани твърдения за корупция в строителството. \r\nКамарата на строителите в България иска спешни срещи с президента, премиера и председателя на Народното събрание. \r\nЩе бъде внесена и подписка в подкрепа на строителните фирми в парламента, президентството и в Министерския съвет, подкрепена от около 53 000 души.", "date": "2018.12.12", "title": "Строители на протест в София, блокират \"Цариградско шосе\""}
{"url": "https://www.dnes.bg/obshtestvo/2018/12/12/vnimanie-opasni-hranitelni-dobavki-v-neta.396270", "text": "Опасни хранителни добавки, които съдържат забранени в ЕС вещества, ни продават в интернет, показа проверка на \"Монитор\". \r\nВъпросните вещества – сибутрамин, орлистат, фентермин, йохинбин са забранени, тъй като причиняват необратими поражения и дори смърт.\n\r\nНай-многобройни са офертите на добавките за бързо отслабване със сибутрамин. Лекарство за сваляне на килограмите с опасния химикал беше забранено за производство в цяла Европа още преди десет години, след като то стана причина за няколко смъртни случая на континента.\r\nВ продуктите, които се търгуват с него, сибутраминът е един път и половина повече, отколкото в таблетките, които бяха забранени като лекарствено средство.\n                    \n                    \n                \r\nСлед хранителните добавки за отслабване най-много се търгува чай за подсилване на половата мощ. 50-годишен мъж се мъчил две денонощия в ерекция, след като си поръчал от него по интернет. За този случай разказа Пенка Георгиева, председател на Пациентски организации \"Заедно с теб\".\r\nПотърпевшият се оплакал пред пациентски организации, че като купувач не може да направи рекламация, нито да съди дистрибуторите, тъй като за получаването на стоката няма документ.", "date": "2018.12.12", "title": "Внимание: Опасни хранителни добавки в нета!"}
{"url": "https://www.dnes.bg/health/2018/12/12/5-hrani-za-detoks-prez-zimata.396244", "text": "Есенно-зимните месеци – период на спад на имунитета, настинки, грип, по-забавен метаболизъм. Тялото ни се нуждае от повече витамини, минерали, здравословни храни и детоксикация.\r\nОсвен консумация на лук и чесън, кои други храни могат да ни помогнат да бъдем в добра форма и да засилим защитните сили на организма?\r\n\r\nПечена или варена, тиквата е не само вкусна, но и много полезна за организма. Консумацията ѝ ни осигурява фибри, но тъй като има малко калории се грижи и за нашата фигура. В допълнение тиквата съдържа много витамини и минерали, които са необходими за нормалното функциониране на тялото.\r\nСред едни от най-важните хранителни елементи в нея са пектиновите влакна и биофлавоноидите, благодарение на които тялото нормализира нивата на холестерола в кръвта. Ето защо я включете във вашия детокс план.\r\n                    \n                    \n                \r\nКореноплоден зеленчук, който е добре да присъства във вашето есенно-зимно меню, за прочистване на организма. То е богато на беталинами – растителни пигменти, на които дължи своя ярък цвят. Тези пигменти имат мощни противовъзпалителни и противогъбични свойства, спомагат за възстановяването на клетъчната структура на черния дроб, прочистване на жлъчните пътища, червата, кожата и тялото като цяло. \r\n", "date": "2018.12.12", "title": "5 храни за детокс през зимата"}
{"url": "https://www.dnes.bg/sofia/2018/12/12/stolichni-raioni-ostavat-bez-voda-utre.396290", "text": "\"Софийска вода” временно ще прекъсне водоснабдяването в някои части на столицата утре, 13 декември, съобщиха от дружеството.\n\r\nВъв връзка с реконструкция на уличен водопровод на бул. \"Копенхаген“, жк. \"Дружба“ 2, се налага спиране на водоподаването от 09:00 до 21:00 часа на клиентите на \"Софийска вода”, живеещи в жк. \"Дружба“ 2, района между бул.“Копенхаген“, ул. \"Хайделберг“, бул. \"Цветан Лазаров\". Възможно е временно повишаване мътността на водата днес за жк. \"Дружба“ 1, кв. \"Димитър Миленков\", с.Бусманци и кв.“Абдовица“. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноски на ул. \"Ханс Кристиян Андерсен“ - пред бл. 228 и до бл. 255.\r\n                    \n                    \n                Поради изграждане на сградно водопроводно отклонение на ул. \"Осогово“, жк. \"Зона Б-5“, се налага спиране на водоподаването от 10:00 до 18:00 часа на клиентите на \"Софийска вода”, живеещи на ул. \"Осогово\" - от ул. \"Цар Симеон“ до ул. \"Св. Св. Кирил и Методий“, ул. \"Св. Св. Кирил и Методий“ - от ул. \"Шар планина“ до ул. \"Осогово\". При продължителност на строително-ремонтните дейности над 12 часа \"Софийска вода” ще осигури алтернативно водоснабдяване на ул. \"Св. Св. Кирил и Методий“ и ъгъла с ул. \"Осогово“.\r\nВъв връзка с реконструкция на уличен водопровод на ул. \"Вела Чорбова“, кв. \"Орландовци“, се налага спиране на водоподаването от 09:00 до 21:00 часа на клиентите на \"Софийска вода”, живеещи на ул. \"Кестен“ - от ул. \"Магда Петканова“ до ул. \"Вела Чорбова“, ул. \"Вела Чорбова“ - от ул. \"Арда“ до река Владайска, ул. \"Училищна“ - от ул. \"Николай Райнов“ до ул. \"Рояк“, ул. \"Богдан Моцев“,ул. \"Солниците“,ул. \"Сулина“. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноски на ул. \"Вела Чорбова“ и ъгъла с ул. \"Богдан Моцев“. \r\nВъв връзка с реконструкция на уличен водопровод на бул. \"Илиенци“, жк. \"Военна рампа“, се налага спиране на водоподаването от 09:00 до 21:00 часа на клиентите на \"Софийска вода”, живеещи на бул. \"Илиянци“ - от ул. \"Локомотив“ до ул. \"Първа Българска армия“. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване на бул. \"Илиянци“ 36-38.\r\n ", "date": "2018.12.12", "title": "Столични райони остават без вода утре"}
{"url": "https://www.dnes.bg/eu/2018/12/12/kalfin-triabva-ni-po-strog-kontrol-po-granicite.396281", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЕвропейският парламент настоя министрите на страните от ЕС да допуснат България и Румъния до Шенгенското пространство без граничен контрол възможно най-бързо.\r\nЕвродепутатите отново призоваха министрите на държавите в ЕС да вземат бързо и категорично решение за присъединяването на двете страни като пълноправни членове на Шенгенското пространство. \n\n\n\r\nНезаконодателния доклад беше приет с 514 гласа \"за\", 107 \"против\" и 38 \"въздържал се\".\r\n\"Влизането на България в Шенген е принципен въпрос. Като страна членка на Европейския съюз България трябва да се присъедини. Няма мотив, с който биваме държани в друга категория. Задължително е обаче страната ни да въведе по-строг контрол по границите\", коментира в \"България сутрин\" бившият вицепремиер и министър на външните работи Ивайло Калфин.\r\n                    \n                    \n                Вчера евродепутатите отбелязаха, че премахването на проверките по вътрешните морски и въздушни граници, последвано от премахването на проверките на вътрешните сухопътни граници би довело до редица рискове и би могло да окаже отрицателно въздействие върху бъдещото разширяване на Шенгенското пространство.\r\n\"България показва абсолютна некомпетентност по начина, по който се опитва да влезе в Шенген. Полагат се усилия, но основната работа трябва да бъде свързана с правителството и неговите представители в Брюксел\", каза още Калфин пред .", "date": "2018.12.12", "title": "Калфин: Трябва ни по-строг контрол по границите!"}
{"url": "https://www.dnes.bg/stranata/2018/12/12/usvoiavane-na-sredstva-v-zimni-usloviia-asfaltirane-v-snega.396273", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nАсфалтиране в зимни условия стана повод за напрежение във Велинград. Хората изразиха притесненията си, че се полага асфалт при минусови температури и при липсата на контрол от страна на общината.\r\nОт фирмата изпълнител поясниха, че случая не е прецедент и по никакъв начин няма да повлияе на работата им.\r\nСпоред хората в курорта по този начин се усвояват европейски средства, без необходимия контрол, предава .\r\nОт общината във Велинград категорично отхвърлиха обвинението за липсата на контрол. Асфалтирането на улица \"Георги Кирков\" е част от изпълнението на мащабния проект свързан с обновяване на централната част на града, кооперативния пазар и 3 знакови улици в квартал \"Каменица\" с обща стойност малко над 4 800 000 лева.\r\n                    \n                    \n                Изпълнител на дейностите по изграждане на тротоари, бордюри и полагането на асфалт е фирма \"ИСА 2000\".\r\nДружеството е изпълнител на множество проекти, сред които ремонти на автомагистрала \"Тракия\", пътят Пловдив - Асеновград и дефилето за Велинград.\r\nОт фирмата заявиха, че всички изисквания за полагането на асфалт са спазени и не се притесняват от проверки.\r\nУправителят на \"ИСА 2000\" Юлиан Инджов заключи, че асфалтирането е започнало, след приключване на дейностите по подмяната на водопровода в участъка. През утрешния ден ще бъде положен и първият асфалтов слой и по третата улица включена в проекта.", "date": "2018.12.12", "title": "Усвояване на средства, в зимни условия: Асфалтиране в снега!"}
{"url": "https://www.dnes.bg/muzika/2018/12/12/svetlina-iskrica-s-shevica-blagotvoritelen-koncert-za-viarata.396294", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТам, където има хора, има и танци, гласи стара българска поговорка. А има ли танци, добрите емоции и идеи се разждат лесно. \r\nНа 16 декември в театър \"Българска армия\" ще се проведе благотворителен концерт \"Светлина искрица заедно с Шевица\". \r\n\"Тази година събраните средства ще отидат за реставрацията на средновековния храм \"Св. Георги Победоносец\", с. Лютиброд, датиращ от 12 век. Църквата е била почти 40 години без покрив. Той е отремонтиран, но стенописите вътре са унищожени\", каза пред създателят на фолклорен ансамбъл \"Шевица\" Петър Ангелов.\r\n ", "date": "2018.12.12", "title": "Светлина искрица с \"Шевица\" – благотворителен концерт за вярата"}
{"url": "https://www.dnes.bg/index/2018/12/12/70-ot-mikrobite-jiveiat-v-nedrata-na-planetata.396284", "text": "Около 70 процента от микробите на Земята живеят в нейните дълбини, в скали, които преди се смятаха за стерилни, съобщава АФП.\n\r\nУчени за първи път изчислиха мащаба на този \"вътреземен\" живот. Стотици специалисти участващи в Дълбочинната въглеродна обсерватория обявиха резултатите от труда си. Според техните изчисления животът под земната повърхност представлява маса от 15 до 23 милиарда тона въглерод, или 245 до 385 повече от тази на седемте милиарда представители на човечеството на повърхността.\n\r\nЗа да стигнат до този извод, учените са взели стотици проби под континентите и океаните. Японски кораб, извличащ мостри от дълбочина 2,5 км под морското дъно, е успял да извади неизвестни микроби от слой на 20 милиона години. На сушата учените са взели мостри от мини и са сондирали до 5 км дълбочина. Така те са конструирали модели на екосистемата, която е дълбоко в земните недра и са изчислили приблизително размера на дълбоката биосфера - 2 до 2,3 милиарда кубични километра.\n                \n                \r\n\"Това са нови клони в дървото на живота, които съществуват от милиарди години, без да сме знаели за тях\", каза Карен Лойд от университета на Тенеси. /БТА/", "date": "2018.12.12", "title": "70% от микробите живеят в... недрата на планетата"}
{"url": "https://www.dnes.bg/notifikacii/2018/12/12/pri-skandal-v-krychma-18-godishen-se-razvilnia-s-noj.396295", "text": "18-годишен мъж е задържан за нанасяне на порезна рана по време на скандал в заведение в град Попово, съобщиха от полицията в Търговище. \r\nНа 11 декември около 23:15 часа в заведение в Попово възникнал скандал, при който 18-годишно момче от село Посабина порязал с нож за хранене в лявата част на гърба 25-годишен варненец. \r\nПострадалият е прегледан в Центъра за спешна медицинска помощ и е освободен за домашно лечение. \r\n18-годишното момче е задържано в РПУ-Попово. \r\nДвамата участници в скандала са известни на полицията с предишни свои противоправни деяния. \r\nПо случая е образувано досъдебно производство за извършени хулигански действия.", "date": "2018.12.12", "title": "При скандал в кръчма: 18-годишен се развилня с нож"}
{"url": "https://www.dnes.bg/obshtestvo/2018/12/12/taksidjiite-besni-dyrjavata-gi-neglijirala.396282", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНов протест се организира в столицата. На улицата ще излязат таксиметровите шофьори, които са недоволни от пренебрежението на държавата към сектора им. Сред техните искания са опресняване на принципите, по които се формира тарифата им, както и засилване на контрола спрямо стоянките.\r\n\n\n\r\n\"Протестът ще бъде днес на ул. \"Московска\" пред Общината. Те не искат да разговарят с нас. Ние ще продължаваме с протестите. Управлението е алогично. Казват, че оставят пазарът сам да се регулира. Но как да се регулира сам, като има закон за формиране на тарифите. Този закон трябва да предпази шофьорите от формирането на ниски цени. Лошо е ние да казваме как трябва да бъде. Държавата има своите изградени органи, които получават заплати. Нека бъдат така добри да си свършат работата\", обясни Драгомир Петков от Националния таксиметров синдикат(НТС) пред\r\n                    \n                    \n                Той обясни, че след като живеят в Европа, таксиметровите шофьори търсят средноевропейски цени. Техните доходи не съответствали на разходите им, които също били средноевропейски.\r\n\"Мястото за изчакване на клиенти е нашето работно място. Нека да се уважава. Настояваме за повече регулация, защото иначе ще настане законът на джунглата. Готови сме дори на гладна стачка\", посочи още Петков.\r\nМалин Господинов от Националния таксиметров синдикат отбеляза, че от началото на септември пишат до транспортната комисия, но не получават никакво внимание и никакъв отговор.\r\n\"Трябваше да се изготви доклад, за който държавата плати, но никой не го коментира. В момента минимална тарифа не е въведена. Общината въведе само таван. Такситата са малък, дори среден бизнес. Който не би следвало да се регулира от държавата. Но се. Законите целят да ни предпазят от дъмпинг, но законите не са обновени. Никой не се съобразява със стоянките. Тези места са отредени за нас, за да не пречим на движението и гражданите. Не бива да бъдем оставяни да работим извън закона. Готови сме да направим национален протест. Поскъпването на хляба се отразява и на нас\", заяви той.", "date": "2018.12.12", "title": "Таксиджиите бесни, държавата ги неглижирала "}
{"url": "https://www.dnes.bg/stranata/2018/12/12/30-spasiteli-izdirvat-izcheznal-myj-v-stara-planina.396298", "text": "30 планински спасители втори ден провеждат акция по издирването на изчезнал мъж на билото между хижа \"Добрила\" и хижа \"Амбарица\" в Стара планина, съобщиха от Планинската спасителна служба.\r\n30 човека работят на терен - от отрядите на ПСС в Троян, Ловеч, Сопот, Карлово, София и Банско. \r\nВ момента се подготвят нови групи – отряд Пловдив и втора група от отряд София са в готовност да тръгнат. \r\nВ планината видимостта е до 40 метра по билото на Стара планина, Централен Балкан, вятърът е на пориви и навява снежна покривка, която допълнително затруднява движението.", "date": "2018.12.12", "title": "30 спасители издирват изчезнал мъж в Стара планина"}
{"url": "https://www.dnes.bg/politika/2018/12/12/predkoledno-ms-razvyrza-kesiiata-dava-pari-za-hemus.396293", "text": "Правителството одобри допълнителни пари за армията и за строителството на АМ \"Хемус\" на едно от последните си заседания за 2018-а.\n\r\nЗа военните днес се отпускат допълнително общо 113 млн. лева, а заедно с одобрените 134 млн. лв. от миналото заседание стават 247 млн. лв., информира военният министър Красимир Каракачанов пред колегите си и пред висши военни, които присъстваха на заседанието.\n\r\n\"Правете конкурси, казармите, сградите, не са правени от десетилетия сигурно\", заръча премиерът Бойко Борисов.\n\r\nПарите ще отидат за осигуряване на експлоатацията на пет вертолета \"Кугър\", за поддръжката на вертолети Ми-17 и самолети \"Пилатус\", за резервни части, ремонт на сгради, информационни системи и др.\n                    \n                    \n                \r\nМРРБ пък получава над 1.3 млрд. лв. за 134 км от магистрала \"Хемус\" между Боаза и пътя Русе-Велико Търново.\n\r\n\"Участъкът е изключително важен за развитието на пътната инфраструктура в Северна България. С построяването на отсечката ще се повиши безопасността на движението и ще се постигне максимална скорост\", информира ресорният министър Петя Аврамова. \n\r\nОбщата дължина на аутобана от София до Варна е 420 км, от които са изградени 170, а други участъци са в процес на изграждане.\n\r\nНа заседанието на Министерския съвет присъстваха кметове на общини от Северна България. \"Хемус\" по времето на друго управление беше извадена от възможността да бъде финансирана от европейски програми, а ние искаме процесът да го направим необратим и после да няма някой, който да каже: \"Няма пари\", се обърна към тях Борисов и напомни, че допълнителните пари са събрани от борбата с корупцията и контрабандата.\r\n ", "date": "2018.12.12", "title": "Предколедно МС развърза кесията – дава пари за \"Хемус\""}
{"url": "https://www.dnes.bg/politika/2018/12/12/ivailo-ivanov-ot-shef-na-sdvr-do-glavsek-na-mvr.396300", "text": "Правителството предлага шефа на СДВР Ивайло Иванов за главен секретар на МВР.\r\nПремината е съгласувателна процедура с президента, даде да се разбере вътрешният министър Младен пред журналисти в МС. \r\nИменно Маринов оваканти този пост, когато стана вътрешен министър. Предстои държавният глава да издаде указ за назначаването на Ивайло Иванов.\r\nТой е завършил Академията на МВР и има сериозен стаж в системата на различни постове.\r\nВъв връзка с атентата в Страсбург, Маринов каза, че незабавно е провел разговор с ръководители на институции, които имат ангажимент към вътрешната сигурност.\r\n„Към този момент няма необходимост и данни за промяна на мерките за сигурност. Разпоредих и вече се изпълняват засилени мерки за сигурност заради наближаването на коледните и новогодишни празници“, съобщи министърът.\r\nЩе бъде осигурено допълнително полицейско присъствие, включително със спецсили, на местата, където се предполага събиране на много хора.", "date": "2018.12.12", "title": "Ивайло Иванов – от шеф на СДВР до главсек на МВР"}
{"url": "https://www.dnes.bg/top-novini/2018/12/12/bezhaberie-neglijirane-pak-tragediia-pak-s-bebe-pak-v-sliven.396286", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Пред нова проверка е изправена сливенската болница МБАЛ \"Иван Селимински\", след като вчера новородено почина при раждането.\r\nБлизките се съмняват, че причина за трагедията е лекарска грешка. От ръководството на болницата поясняват, че става въпрос за... мъртвородено дете.\r\nОтново обаче е замесено името на началник родилното отделение д-р Таня Пашева, която през август води раждането на починалата 33-годишна Ренета.\r\nВ болницата предстои аутопсия за изясняване причините за смъртта на бебето, предаде репортерът на  Стилияна Георгиева.\n\n\r\n                \n                \"Съпругата ми е получила силни болки вечерта. Помолила е екипът от медици да извади бебето, принудително и със секцио. Те ѝ отказали и настояли да изчака, за да роди нормално. Пълно безхаберие от страна на служителите – натискали са с лакти родилката. Живеем в 21 век. Това е недопустимо\", заяви бащата на мъртвороденото бебе Пламен Желязков. \r\n\"Доктор Пашева ме информира, че по време на раждането са настъпили усложнения. Медиците са действали максимално бързо, но въпреки това се родил мъртъв плод. Смъртта на Ренета Томова не е предизвикана от лекарска грешка. Тя почина поради друго заболяване след раждането. Тепърва ще се проведе разследване в болницата за смъртта на новороденото. Доктор Пашева изпадна в депресия, ще излезе в болничен\", отбеляза директорът на МБАЛ Сливен д-р Васислав Петров.\r\nБлизките смятат да подадат сигнал към прокуратурата. Те настояват за аутопсия на бебето от специалисти от друг град.\r\nБащата на почернената родилка твърди, че смъртта на бебето е причинена от лекарска грешка.", "date": "2018.12.12", "title": "Безхаберие, неглижиране? Пак трагедия, пак с бебе, пак в Сливен "}
{"url": "https://www.dnes.bg/politika/2018/12/12/dyrjavata-se-izdyljava-na-stroitelniia-bransh-158-mln.396305", "text": "Държавата ще се издължи на строителния бранш за извършени през тази година ремонти, съобщи регионалният министър Петя Аврамова пред журналисти в МС. \n\r\nЗа целта правителството отпуска 158 млн. лв., а сред обектите, за които се дължат пари, са пътят Слънчев бряг-Бургас, обходният път на Ахелой, пътят Пловдив-Асеновград и др.\n\n\r\nЗа протеста на строителите, които днес изкараха машини по \"Цариградско шосе\", Аврамова каза, че всеки има право да изрази мнение, спазвайки законите.\r\nТя обаче настоя разговорите по проблемите на пътната инфраструктура да не се политизират, а да бъдат на експертно ниво.\r\nНито МРРБ, нито Пътната агенция имали нещо против да се извършват проверки, когато са експертни, посочи тя.\r\n                    \n                    \n                \"Целта да се трупат кратки и кратковременни политически дивиденти не оправдава средствата да бъдат дискредитирани институции в България, да бъдат дискредитирани цели браншове и трудът на хиляди хора, които работят в този бранш\", коментира Аврамова.\r\nПо-късно представители на Камарата на строителите разговаряха с премиера Бойко Борисов в Министерския съвет.\r\nПредседателят й Илиян Терзиев заяви, че от бранша са получили позитивни отговори от министър-председателя.\r\nСтроителите са доволни, че държавата ще им се издължи и че със строителството на АМ \"Хемус\" ще има работа и за малките фирми поне за година-две. От там заявиха още, че цените, по които работят, са най-ниските в Европа.\r\n\"Търпим загуби от политиката, която водят БСП към нас с всички проверки, които те изискват, за които нямаме нищо против, стига те да се извършват така, както повелява законът\", заяви Терзиев.\r\nОт бранша заявиха още, че са поставени под угрозата за спиране на еврофинансиране и под въпрос е работата на 250 хил. души. \r\n\"Асфалтът храни страшно много хора, а санираните сгради дадоха топлина на хиляди семейства\", настояха от Камарата.\r\nСтроителите поискали от премиера Бойко Борисов да не се поддава на политическо говорене, а да се търсят начини за развитие, защото висококвалифицираните специалисти изчезват от България.", "date": "2018.12.12", "title": "Държавата се издължава на строителния бранш – 158 млн."}
{"url": "https://www.dnes.bg/business/2018/12/12/predpraznichna-treska-kakvo-tyrsim-kakvo-kupuvame-i-kolko-harchim-za-podaryci.396297", "text": "Коледа чука на вратата, а истерията с предпразничното пазаруване продължава. Само преди няколко седмици всички бяха полудeли по Черния петък, а търсенето на подаръци тече с пълна мощ броени дни преди светлия празник. \n\r\nВсе повече потребители предпочитат да пазаруват комбинирано - в онлайн магазини и разходки в търговските центрове, сочат последни проучвания на платформата . Данните показват, че 65% от анкетираните предпочитат да комбинират различни начини на пазаруване. \n\r\nПрез последните години международната компания, която оперира на 40 пазара в цял свят, се развива с главоломна скорост, а в България са регистрирани близо 2 милиона и половина потребители, които могат да осъществяват както покупки, така и продажби на стоки.\n                    \n                    \n                \r\nДневно чрез платформата се осъществяват около 700 хиляди продажби, а през миналата година е отбелязан исторически ръст в категорията играчки и то точно в предпразничния период - осъществени са 50% повече сделки от предходната година, обясни Камен Янкулов, изпълнителния директор на OLX за България. Най-предлагани артикули за малките се оказват в сектор образдование. \n\r\nПроучванията сочат, че по време на предколедното пазаруване по-голямата част от потребителите са склонни да отделят от бюджета си между 100 и 200 лв., като сериозен процент от участниците в изследването пък споделят, че ще отделят и до 300 лв. за подаръци. \n\r\nДанните показват, че повечето потребители в платформата купуват коледни подаръци в този период, като почти 80% от регистрираните споделят, че ще подарят нещо само на най-близките си хора. Онези, които са склонни да купят подарък за над 10 души, са едва 10%. \n\r\nПо празниците има и засилен интерес към предлаганите почивки, като най-търсени са ски ваканциите. 53% от запитаните споделят, че ще отидат на екскурзия по време на празничните дни, като  12-13% от тях, заявяват, че ще пътуват в чужбина. Най-търсени се оказват почивките тип \"селски туризъм\", при които потребителите могат да наемат вила заедно със свои близки. Резултатите от направеното проучване показват, че именно този тип пътуване е свързан конкретно с празничните дни. За цялата страна средната цена на офертите за почивки е 622 лв. \n\r\nРезултатите от проучването на olx показват още, че сезоните силно влияят на търсенето и предлагането на стоки и начина на пазаруване на потребителите. \n\r\nПо време на зимния сезон най-търсените стоки се оказват климатици, други уреди за отопление, домашно кино, пералня. Специфично покрай коледните празници пък потребителите търсят обикновено мобилни телефони и игрални конзоли.\n\r\nНай-нестандартната предлагана стока тази година е лимузина, украсена с LED светлини, която се дава под наем, а освен това от olx споделят, че има и интересни предолжения за детски играчки. \n\r\nСамата платформа се развива в България от 10 години, като към момента е пазарен лидер в 36 страни по света. Ежедневно на територията на страната ни се публикуват около 10 хиляди нови обяви в 20 продуктови категории. В България OLX се нарежда на второ място по най-посещавана платформа.\n\r\n\"Гарнатираме на нашите потребители, че обявата им ще има достатъчно голяма аудитория, която да купи техния продукт\", обясни Камен Янкулов. \n\r\nПо негови думи това е и причината, поради коята OLX се е превърнала в една от водещите платформи в страната. Освен това, онова, което я отличава от останалите, е и уникалността на артикулите. \n\r\n\"Имаме продукти с колекционерска стойност - неща, които човек трудно може да намери другаде\", коментира още изпълнителният директор на платформата за България.", "date": "2018.12.12", "title": "Предпразнична треска: Какво търсим, какво купуваме и колко харчим за подаръци? "}
{"url": "https://www.dnes.bg/stranata/2018/12/12/skypi-diado-koleda-pomogni-na-iliiana-da-sbydne-mechtite-na-decata.396287", "text": "\n\r\nПиша ти, защото знам, че думите на всеки стигат до теб и сърцето ти, а в момента имам нужда от именно твоята помощ. \n\r\nПиши ми при първа възможност.\n\r\nТвоя Илияна. \n\r\nП.С. Ще ми трябва шейната ти! \n\r\nТака започват приказките, нали? С една простичка мечта за чудо. Всички, обаче, знаем, че приказките са си приказки, а за да сбъднем мечтите си ни трябва истинска помощ.\r\nИлияна е в 11 клас на столичното 81 СУ \"Виктор Юго\". Решава да сбъдне чудото си сама. По-точно да сбъдне чудото на деца, които имат нужда от него. Решава да стане техния добър старец, макар да е момиче и да е едва на 17.\r\nСтартира кампания за събиране на средства за социално слаби деца от две места в България и да им подари ученически пособия, играчки, дрехи и най-вече... усмивки.\r\n                    \n                    \n                \r\nИ така - идеята възниква преди около година, а само преди седмица е направена първата крачка за нейното реализиране. Всичко започва в училище, с още двама нейни приятели, а по-късно заедно търсят помощ и от Община \"Младост\".\r\nГолемите неща, обаче, се случват с мъничко помощ и това знае всеки. Към кампанията й лавинообразно се включват хора от цялата страна, а пакети изпращат и добротворци от чужбина - САЩ, Германия, Англия, Испания, Дания... Малката мечта на Илияна да помогне се превръща в мечта и на хиляди хора, които подават ръка на онези, които имат най-голяма нужда да повярват, че чудесата наистина ги има - децата.\r\nТака Илияна и нейните помощници започват да получават по 60-70 пакета дневно и то само в рамките на седмица. Събират подаръците в помещение в двора на Агенцията за социално подпомагане в Младост, които безвъзмездно осигуряват мястото.\r\nИдеята е подаръците да достигнат до децата от Основно училище \"Христо Ботев\" в село Лопан. Другата част ще бъде дарена на дружество \"Детски свят\" в Казанлък, което раздава пакети на социално слаби семейства.\r\nМечтата на Илияна е напът да се сбъдне, но като всяка една добра и съвсем истинска приказка, главният герой среща пречка. Пречка, която може да бъде преодоляна с помощта на останалите, с помощта на нас.\r\nГолемият брой подаръци все пак трябва да стигне до онези, за които са предназначени - децата. Затова Илияна има нужда от доброволци, които да транспортират вещите до село Лопан, а и до Казанлък, за да могат децата да ги получат навреме за Коледа.\r\nЗатова момичето призовава всеки с добро сърце да се отзове и да се превърне в един модерен дядо Коледа - без шейна, но пък с кола, който да занесе усмивките при онези, на които те принадлежат.\r\nВсеки, който иска да помогне може да се свърже с редакцията на  на адрес info@dnes.bg, за да предоставим контакт на Илияна, а и за да занесем усмивките на тези, които имат нужда от тях - децата на България.", "date": "2018.12.12", "title": "Скъпи Дядо Коледа, помогни на Илияна да сбъдне мечтите на децата!"}
{"url": "https://www.dnes.bg/sofia/2018/12/12/protest-s-ultimatum-taksidjiite-iskat-i-po-visoki-ceni-i-v-bus-lenta.396318", "text": "\n\r\nИсканията им си остават същите - увеличение на минималните цени за километър пробег, актуализация на максималните тарифи, промяна в броя и местата на стоянките в столицата и възможност такситата да се движат в бус лентите.\r\nОт Националния таксиметров синдикат заявиха, че ако не бъдат чути до края на януари, планират протестите им да станат национални.\r\nТаксиметровите шофьори днес отново излязоха на улицата, втори протест в рамките на две седмици.", "date": "2018.12.12", "title": "Протест с ултиматум: Таксиджиите искат и по-високи цени, и в бус лента"}
{"url": "https://www.dnes.bg/sofia/2018/12/12/20-e-busa-veche-iz-sofiia-ediniiat-struva-okolo-350-000-leva.396315", "text": "\n\r\nДнес бяха пуснати в движение първите 20 електобуса в София. Превозните средства отговарят на екологичен стандарт Евро 6.\r\nПървият е-бус в София беше пуснат в началото на юни месец пробно за 10 дни. През това време бяха изчислени вредните емисии, които превозното средство отделя и до колко ще бъде ефективен за Градския транспорт. Е, оказа се, че е ефективен.\r\nХибридният автобус е с 4-литров дизелов двигател, чиято роля е да зарежда генератора, който задвижва автобуса. Автобусът е за около 100 души, включително правостоящи и струва около 350 000 лева.\r\nЗасега те ще се движат по линия №309, която е от ж.к. \"Люлин\" до надлез  \"Надежда\" и по линия №9 от СУ \"Св. Климент Охридски\" до кв. \"Слатина\".\r\n                    \n                    \n                На  едно зареждане такъв автобус минава около 320 км, а шофьорите са  преминали специален курс за управлението им.\r\nАвтобусите разполагат с климатична система, нископодови са, с рампи за облекчаване на движението на хора с двигателни проблеми, както и за детски колички. \r\nОборудва ни са с USB-гнезда за зареждане на мобилни устройства, видеонаблюдение, планира се в скоро време да бъде пуснат и безплатен Wi Fi. \r\n\"Настина автобусите позволяват всеки пътник да се чувства добре\", посочи кметът на столицата.\r\nЙорданка Фандъкова отбеляза, че за тези автобуси са изградени 10 единични и 5 двойни зарядни станции в гаражите на Столичния градски транспорт. \r\nПредстои да бъдат пуснати още 82 автобуса на природен газ, които са тук, а през следващата година ще пристигнат още 60 нови автобуса. През следващата година се очакват и 13 нови трамвая.", "date": "2018.12.12", "title": "20 е-буса вече из София! Единият струва около 350 000 лева"}
{"url": "https://www.dnes.bg/notifikacii/2018/12/12/arestuvaha-bratiata-na-sherif-shekat-ot-nego-ni-sleda.396333", "text": "Нападението в Страсбург е терористичен акт. Това потвърди прокурорът на Париж на пресконференция, на която бяха изложени подробности от разследването и профила на нападателя, информира БНР.\n\r\nПолицията е арестувала четирима от близките на Шериф Шекат, който уби трима и рани 13 души при стрелба на коледния пазар във френския град. Единият от задържаните му братя (двама) е бил под наблюдението на френското разузнаване заради радикална ислямистка пропаганда. \r\nПрокурорът добави, че мъжът е викал: \"Аллах Акбар\" по време на снощната атака.\r\nПолицията е извършила проверки на всички адреси и си сътрудничи усилено с германските власти, допускайки, че нападателят може да се намира на германска територия. В дома му са открити граната и зареден пистолет.\n\n\r\n                \n                Извършителят е идентифициран като 29-годишен мъж, разследван заради радикален ислям. Осъждан е по 27 обвинения във Франция, Германия и Швейцария. За атаката си е използвал нож и огнестрелно оръжие. \r\nСлед атаката нападателят избягал с такси, дори се похвалил на таксиметровия шофьор какво е направил, бил е ранен в ръката и все още въоръжен.\r\nЗа издирването на атентатора са мобилизирани около 350 души, сред които 100 полицаи, военни, два хеликоптера, посочи министърът на вътрешните работи на Франция Кристоф Кастанер, който пристигна в Страсбург.\r\n\"Ние защитаваме демокрацията, като работим\", каза тази сутрин председателят на Европейския парламент Антонио Таяни при откриването на пленарното заседание тази сутрин.\n\r\n\"Трябва да реагираме точно обратното на тези, които искат да наранят демокрацията. Трябва да вървим напред, не трябва да променяме навиците си, затова снощи продължихме работата си в пленарната зала, приключихме в полунощ. Днес сме тук, за да продължим напред, защото силата на свободата и демокрацията печели срещу насилието, престъплението и тероризма\".\n\r\n\"Разбира се, трябва да променим Европа, но не и да я унищожаваме. Това е единственият начин да покажем, че силата печели срещу насилието и че силата на Европа ни закриля\", каза още Таяни.\n\r\nВ Страсбург е обявен ден на траур.", "date": "2018.12.12", "title": "Арестуваха братята на Шериф Шекат. От него ни следа!"}
{"url": "https://www.dnes.bg/eu/2018/12/12/71-mln-ot-es-za-speshnata-ni-medicinska-pomosht.396320", "text": "Европейската комисия съобщи, че отпуска на България 71 милиона евро от фондовете за сближаване, за да се подобри спешната здравна помощ.\r\nСредствата ще бъдат използвани за преоборудването на всички 237 звена на спешната помощ в цялата страна. \r\nЕС ще съфинансира купуването на 400 нови линейки, снабдени със съвременни средства за връзка и животоспасяващо оборудване. \r\nОтбелязва се, че така ще бъде постигнато бързо и ефективно оказване на помощ, особено в по-отдалечените райони и сред най-уязвимите групи от пациенти.\r\n\"Този проект значително ще подобри качеството и достъпността на здравеопазването в България\", коментира еврокомисарят по регионалната политика Корина Крецу, цитирана в съобщението. \r\nПо нейните думи това е нагледно доказателство за ползата от политиката на сближаване. /БТА/", "date": "2018.12.12", "title": "€71 млн. от ЕС за спешната ни медицинска помощ"}
{"url": "https://www.dnes.bg/stranata/2018/12/12/izgubiliiat-se-v-stara-planina-turist-myrtyv.396340", "text": "Открито е тялото на изгубилия се турист в Стара планина, съобщиха от Планинската спасителна служба (ПСС).\n\r\n\"В 15:10 часа туристът, който беше в неизвестност от 19:00 часа на 10 декември 2018 г., беше намерен. За съжаление, не е имал късмет да оцелее. Планинска спасителна служба при Български Червен кръст изказват съболезнования към близките на пострадалия\", посочват от ПСС.\r\n\"Трябва да сме внимателни като ходим в планините и да не се надценяваме\", каза Христо Григоров, председател на БЧК, цитиран от \"Фокус\".\r\nПо думите му в акцията са се включили над 30 планински спасители с три кучета.\r\n\"Търсиха го няколко дена. Умрял е, просто е замръзнал\", каза още Григоров.\r\nПредседателят на БЧК уточни, че намереното тяло на мъжа, вече се транспортира.", "date": "2018.12.12", "title": "Изгубилият се в Стара планина турист...  мъртъв"}
{"url": "https://www.dnes.bg/akoshtete-vqrvaite/2018/12/12/na-76-metra-ot-zemiata-i-s-krakata-vyv-vyzduha.396303", "text": "\n\r\nГледка, от която буквално да ти се обърне стомаха. Това виждат двама военни от въздушните сили на САЩ, когато преминават със самолет над планините на Сноудония в Северен Уелс.\r\nДвамата военни са заснети да седят в задната част на военно-транспортния самолет Локхийд C-130 Херкулес и то с крака буквално във въздуха. Самолетът извършвал редовното си ниско маневриране в специално обособен военновъздушен коридор над уелските долини.\r\nДвамата военни летели на височина от само на 76 метра от земята над красивите природни гледки.", "date": "2018.12.12", "title": "На 76 метра от земята и с краката във въздуха! "}
{"url": "https://www.dnes.bg/stranata/2018/12/12/tir-raztovari-stoki-i-v-shahta-v-blagoevgrad.396329", "text": "\n\r\nКамион пропадна в шахта на паркинг в Благоевград, съобщиават от Булфото. \r\nСпоред медията товарният автомобил е доставял стока в магазин от верига хипермаркети в центъра на града. При маневра на паркинга камионът попаднал в дупка, която се образувала от пропаднала под натиска на ТИР-а шахта. \r\nЧаст от асфалтовата настилка също е напълно пропаднала, а заради инцидента паркингът е бил затворен за движение.  \r\nШахтата е в това състояние от години и подобна случка е била въпрос на време, разказват граждани. \r\nЖивеещи в района споделиха, че още преди три месеца са информирали, че решетката е поддала и вече е опасна, но никой не им обърнал внимание.\r\nЗа щастие при инцидента няма пострадали хора.\r\n ", "date": "2018.12.12", "title": "ТИР разтовари стоки и в... шахта в Благоевград"}
{"url": "https://www.dnes.bg/kino/2018/12/12/grinch-zaspa-udobno-na-kresloto-na-pobeditelia.396338", "text": "Злонравният герой, който се опитва да отмъкне Коледа, представен в анимацията \"Гринч\", продължава да привлича най-много зрителите в киносалоните, сочат обобщените данни у нас. Историята, започната в книгата \"How the Grinch Stole Christmas\" на Доктор Сюс от 1957 година, е гледана от вече 82 808 зрители и отчита 807 018 лева приходи за трите седмици у нас.\r\nНа втора позиция е първата премиера от миналия уикенд - \"Смъртоносни машини\", създаден по първия от четирите романа на Филип Рийв от 2001 година. Триизмерният разказ за времето, в което подвижният Лондон ще се окаже арена на битка на живот и смърт, е гледан от 10 311 зрители и има 121 626 лева приходи за първите три дни у нас, предаде БТА.\r\n                    \n                    \n                Трето място е за втората премиера от миналия уикенд - \"Робин Худ: Началото\". Авангардната интерпретация по класическата история с Тарън Еджъртън и Джейми Фокс в главните роли е гледана от 7 422 зрители и има 72 270 лева за първите три дни у нас.\r\nЧетвърта позиция е за \"Бохемска рапсодия\", който е вече месец и половина на екраните у нас. Изкачването на легендарната \"Куин\" и нейният вокалист Фреди до върха на музикалната сцена е гледано вече от 116 388 зрители и има 1 093 358 лева приходи от билетите им.\r\nПета позиция сред най-гледаните филми е за българския \"Смарт Коледа\". Забъркването на нови технологии с традициите на Бъдни вечер и очакваните подаръци са гледани от 19 603 зрители и отчитат 161 422 лева приходи за двете седмици на екраните.\r\nШесто място е за белгийската драма \"Курск\". Развиващото се на земната повърхност и под водата по време на деветдневната трагедия с авариралата руска подводница на 12 август 2000 година е гледано от 12 219 зрители и има 116 514 лева приходи за десетте дни на екраните у нас.\r\nСедма позиция е за спортната драма \"Крийд 2\", продължение на култовия \"Роки\" и на драмата \"Крийд: Сърце на шампион\" отпреди три години. Битката между сина на Аполо Джонсън - Адонис, и на Виктор Драго - Иван, е гледана от вече 33 382 зрители и има 297 675 лева приходи за трите седмици у нас.\r\nНа осмо място е третата премиера от миналия уикенд - \"Дяволът в теб\". Хорърът, в който в градската морга на американски град се случва поредица от събития, предизвикани от зла сила, е гледан от 3 670 зрители и има 32 151 лева приходи за първите три дни у нас.\r\nДевето място сред най-гледаните филми у нас е за \"Фантастични животни: Престъпленията на Гринделвалд\", продължение на филма отпреди две години, в който беше разказано част от началото на случващото се в поредицата \"Хари Потър\". Продължението на историята, в която се изясняват позициите на магьосниците Гелърт Гринделвалд и Албус Дъмбълдор в битката за издигане на чистокръвните над мъгълите, е гледано от 63 780 зрители и има 725 007 лева приходи за месец на екраните у нас.\r\nДесета позиция е за приключенския \"Лешникотрошачката и четирите кралства\", вдъхновен по едноименната приказка на Ернст Теодор Амадеус Хофман от 1816 г. Коледното приключение на Клара в магическия свят на джинджифилови войници и армия от мишки е гледано от 64 177 зрители и има 643 773 лева приходи за петте седмици у нас.\r\nИзвън първите десет е четвъртата премиера от миналия уикенд - европейската драма \"Ева\", за младия Бертран - жиголо, което краде ръкопис от умиращ клиент и печели слава с нея. За първите три дни у нас филмът е гледан от 596 зрители и има 4 538 лева приходи.", "date": "2018.12.12", "title": "\"Гринч\" заспа удобно на креслото на победителя"}
{"url": "https://www.dnes.bg/balkani/2018/12/12/fotos-ot-budapeshta-ovo-e-gruevski-vo-pivnica.396326", "text": "\"Хванах те!\", с тези думи репортерът на в. \"Гардиън\" Дан Нолън описва последната си снимка в Twitter – а тя е на избягалия миналия месец от Македония Никола Груевски. \r\nБившият премиер на съседката ни пробяга през Албания, Черна гора, Сърбия и стигна чак до Унгария, където получи политическо убежище и... студена бира. \r\nГруевски е заснет в Будапеща, в близост до местна бирария. Той носи червено яке, а това е първата му снимка след бягството му от Скопие. \r\nТой напусна страната на 12-ти ноември, за да отърве две години затвор по делото \"Танк\" и макар македонските власти да са издали международна заповед за задържането на бившия си премиер, на фотоса Груевски не изглежда особено трогнат от ситуацията, в която се намира.", "date": "2018.12.12", "title": "Фотос от Будапеща: Ово е Груевски, во пивница!"}
{"url": "https://www.dnes.bg/politika/2018/12/12/bsp-za-protestite-na-stroitelite-vlast-i-kapital-se-srastvat.396332", "text": "\"Днешният ден е прецедент в политическата история - едрият капитал в стачка срещу опозицията\", коментира соцлидерката Корнелия Нинова във връзка с протеста на строителите в София в защита на бранша. \n\r\nТя заяви, че днешният ден е и събирателен образ на режима на Бойко Борисов, но и на модела на прехода, когато власт и капитал се срастват и рамо до рамо бранят статуквото. По думите й най-грозната част е, че използват работници за тази цел.\n\n\n\n\r\nНинова се обърна към работниците: \"Вие не сте крепостни селяни\". \"Знаем, че ви е страх за хляба ви, но не позволявайте да ви употребяват\", добави тя. \"Промяна ще има, това са последните издихания на това правителство\", заяви лидерът на опозицията. \n                    \n                    \n                \r\nТя отбеляза, че БСП е за модел на свободна конкуренция и закони, еднакви за всички.\n\r\nГоворителят на ПГ на \"БСП за България\" Елена Йончева посочи, че искането на левицата е само за проверка на качеството на българските магистрали в независима европейска лаборатория. \n\r\n\"Ние не разбираме как е възможно срещу това искане да бъдат изкарани, както ни казаха от Камарата на строителите, 1000 строителни камиона\", коментира тя, цитирана от БТА. По думите й реакцията на Камарата показва страх и паника от една такава проверка.\n\r\nНие подкрепяме строителите и на практика искаме едно и също - да се строят качествени пътища, заяви Йончева. По думите й отговорност за качеството на българските пътища не носят строителите, а мафиотският начин, по който се управлява в България - срастването между бизнес и власт.\n\r\nЗаместник-председателят на ПГ на \"БСП за България\" Антон Кутев посочи, че през Агенцията \"Пътна инфраструктура\" се договарят едни количества и обеми на сделките, а след това се оказва, че разплащането по тези сделки е със стотици милиони повече. Само по \"Транзитни пътища V\" разликата между договорените и подписаните суми и тези, които са изплатени от АПИ, са повече от 250 млн. лева, заяви Кутев. \n\r\nТе са били разплатени на строителните фирми без търг, без всякаква процедура, с допълнителни анекси, коментира той и отбеляза, че от левицата са задали въпрос към регионалния министър в рамките на парламентарния контрол на какво основание се прави това.", "date": "2018.12.12", "title": "БСП за протестите на строителите: Власт и капитал се срастват"}
{"url": "https://www.dnes.bg/obshtestvo/2018/12/12/predkoledni-pari-ot-pravitelstvoto-za-pytishta-cyrkvi-kultura.396337", "text": "Правителството одобри редица допълнителни разходи днес. Освен 1.35 млрд. лв. за строителството на АМ \"Хемус\" и 113 млн. лв. за армията, се отпускат 7 млн. лв. за култура.\n\r\nДруги над 700 хил. лева отиват за четири национални програми за развитие на образованието и за допълнително финансиране на училища и детски градини.\r\nБългария дава близо 20 хил. лева за настаняване на мигранти и бежанци в Република Македония и Босна и Херцеговина.\r\nПравителството одобри и допълнителни разходи по бюджета на Министерския съвет в размер 25 868 400 лв. - за софтуер, дължими данъци от местната власт и др.\r\nПо бюджетите на общини отиват 4.2 млн. лв. за разходи за неотложни аварийни и спасителни дейности.\n                    \n                    \n                \r\nС 300 000 лв. ще бъдат извършени спешни ремонтно-възстановителни дейности в църквата \"Св. Успение Богородично\" в село Драговищица, община Кюстендил, която е построена през 1859 г. и е паметник на културата от местно значение.\n\r\nОдобрените разходи за Националната служба за охрана са в размер на 1 700 000 лв., с които ще бъдат изплатени дължими обезщетения по Закона за НСО.\n\r\nСредствата по бюджета на Държавната агенция \"Разузнаване\" са в размер на 1 000 000 лв., които са предназначени за издръжка на задграничната дейност на Агенцията.\n\r\nОдобрен е и трансфер в размер на 3 720 000 лв. по бюджета на община Марица за реконструкция на пътно кръстовище.\n\r\nС друго правителствено постановление са одобрени и допълнителни разходи по бюджета на Министерството на вътрешните работи за 2018 г. Средствата общо са в размер на 30 000 000 лв., в т.ч. 7 000 000 лв. - за дейности свързани с издаването на българските лични документи и 23 000 000 лв. за неотложни разходи, свързани с текущата издръжка на министерството.\r\nМВнР получава допълнителни 1 900 000 лева за осигуряване на командировъчни средства на дългосрочно командированите служители в задграничните ни представителства и за обезпечаване на актуална софтуерна поддръжка.", "date": "2018.12.12", "title": "Предколедни пари от правителството: За пътища, църкви, култура..."}
