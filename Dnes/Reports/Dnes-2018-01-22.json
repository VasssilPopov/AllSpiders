{"url": "https://www.dnes.bg/obshtestvo/2018/01/22/angelkova-s-viziia-turciia-celogodishen-pazar-za-turizma-ni.365832", "text": "Работим целенасочено, за да превърнем Турция в целогодишен туристически  пазар за нас. Това каза министърът на туризма Николина Ангелкова, която проведе  работна среща с Н.Пр. Хасан Улусой, посланик на Република Турция у нас.Съседката ни се нарежда на 4-о място сред  водещите туристически пазари на България. За периода януари- ноември  2017 г. у нас са дошли близо 600 хил. турски туристи, като те се  увеличават с 12,4 на сто в сравнение със същите месеци година по-рано.        \r\nРаботим съвместно с Турция по общи туристически продукти за далечни и перспективни пазари. Обсъждаме съвместни участия на изложения, както и провеждане на информационни дни на Турция в България и на България в Турция, каза още Ангелкова.Министърът посочи още, че се планират опознавателни турове у нас за турски медии и туроператори. Целта на обиколките е гостите да се запознаят с възможностите за СПА и балнео, винено-кулинарния и културния туризъм. \r\nПред посланика Ангелкова представи и събитията, които министерството организира по време на Председателството на Съвета на ЕС. В средата на следващия месец предстои среща на министрите с ресор туризъм на тема \"Туризъм и икономически растеж\". Хасан Улусой посочи, че в нея ще вземе участие турският министър на културата и туризма Нуман Куртулмуш.\r\nТой подчерта, че България има прекрасни възможности за предлагане на разнообразен туристически продукт, това дава възможност да се привличат инвестиции от турски компании в българските летни и зимни курорти. Дипломатът изрази надежда, че партньорството между двете страни ще се развива все по-успешно, което да подпомага туризма в двете съседни държави.                                              ", "date": "2018.01.22", "title": "Ангелкова с визия: Турция - целогодишен пазар за туризма ни"}
{"url": "https://www.dnes.bg/notifikacii/2018/01/22/melaniia-trymp-e-zabelejitelna-s-otsystvieto-si.365805", "text": "Мелания Тръмп изглежда не проявява особен интерес към ролята на първа дама. Но тя не е единствената - много други не са изгаряли от желание да отидат в Белия дом.\r\nНай-забележителното в досегашните изяви на Мелания Тръмп като първа дама на САЩ е отсъствието й: минаха пет месеца, докато тя се премести от Ню Йорк в Белия дом - нечувано дълъг срок за съвременна първа дама, пише Лусия Грейвз от в. \"Гардиън\".\r\nБившият модел рядко се появява на обществени места и още по-рядко се чува за нея. \r\nМакар да не е толкова популярна, колкото предшественичката й Мишел Обама, тя е далеч по-популярна от съпруга си. За нещастие на неговото републиканско правителство тя изглежда не проявява особен интерес към използване на тази популярност, за да направи нещо съществено с позицията си.\r\nНе е съвсем ясно какво е разумно да се очаква от една първа дама през 2018 г., предвид, че ролята й не е добре определена, не е по нейно желание и - нещо забележително в момент, когато тя е разширена до работа на почти пълно работно време, подобна на политическа сурогация - но не е платена.\r\nТова, което е ясно, е че Мелания - която посрещна победата на съпруга си със \"сълзи, не не от радост\" според книгата на Майкъл Улф \"Огън и ярост\", далеч не е единствената, проявявала антипатия към позицията.\r\nРолята на първа дама се е променила значително от времето, когато Марта Вашингтон е създала стереотипа, като редовно играела ролята на домакиня за високопоставени посетители и членове на Конгреса при президентството на Джордж Вашингтон. Тя обаче поставя и прецедент за недоволство от задълженията си, като споделя с племенница, че се чувства \"по-скоро като затворничка на държавата, отколкото каквото и да е друго\".\r\nДори в 19-и век, когато към първите дами са предявявани далеч по-малко очаквания от днес, много от тях, според историчката Джийн Х. Бейкър, биограф на първата дама, \"не са били особено радостни от идеята, че ще отидат в Белия дом, само защото са казали \"да\" на съпрузите си\".\r\nИма сведения, че Луиза Адамс, родената в Лондон съпруга на Джон Куинси Адамс - единствената първа дама, освен Мелания, която е родена извън САЩ - е прекарала в Белия дом депресирана и тъпчеща се със шоколад. Повече от век по-късно Елизабет Вирджиния \"Бес\" Труман отказва да даде пресконференция, защото, както се изразява, \"не аз бях избрана. Нямам какво да кажа на обществото\".\r\nНо още в епохата на телевизията Бес вече е станала нещо като изключение в избягването на нарастващите задължения на първите дами. По това време Елинор Рузвелт е установила висока летва за това, на което са способни съпругите на президентите.\r\nДруги първи дами, като Лейди Бърд Джонсън със самостоятелната си експресна обиколка на 47 американски града, Джаки Кенеди с нейния иконичен статус и Хилари Клинтън, която открито се бореше за здравна реформа, промениха още повече ролята. \r\nОттогава насам обществените изяви на съпругите в предизборни кампании и в Белия дом само ставаха по-важни за президентската стратегия, дори когато не бяха с толкова открито политическа насоченост.\r\nВ този смисъл Мелания се вписва ясно в традицията на най-ранните първи дами на САЩ, според Бейкър, която е написала книга за Мери Тод Линкълн.\r\n\"Живеем във време, когато по отношение на различни обществени политики се връщаме назад в сравнение с това, което искаме като прогресивно общество\", каза тя. \"И ми се струва, че първата дама Тръмп е отражение на това\".\r\nДнес позицията на първата дама може да бъде сред най-влиятелните в страната. Повече хора разпознават имената на първите дами, отколкото тези на вицепрезидентите, според неотдавнашни данни, публикувани от \"Уайт хауз транзишън проджект\", неправителствена организация, която предоставя информация на новия персонал на Белия дом.\r\nПредшественичката на Мелания в Белия дом се възползва от това с немалък ефект, както Барак Обама напомни на американците в новия си разговор с Дейвид Летърман миналия петък.\r\n\"Едно от нещата, които Мишел разбра, в известна степен по-бързо от мен, беше, че част от способността ви да водите страната не е свързана със законите, правилниците, а се отнася до оформянето на начина на мислене, на културата, привличането на внимание\", заяви бившият президент.\r\nВ края на управлението на съпруга си Мишел беше една от най-популярните политически фигури в страната. Речта й на Националната конференция на Демократическата партия беше споменавана в Тwitter повече, отколкото тези на самите кандидат-президенти.\r\nЗа разлика от нея потенциалният впечатляващ политически дебют на Мелания на Националната конференция на Републиканската партия беше опетнен от разкритието, че части от речта й изглежда са били копирани от реч, произнесена през 2008 г. от Мишел. Оттогава обществените й прояви са рядкост и изявленията й са толкова внимателно обработени, че получи прякора \"Инстаграмската първа дама\".\r\nКогато Мелания направи изявление, то често е зле премислено. Да вземем за пример публичния й сблъсък с първата съпруга на Тръмп, Ивана, по въпроса коя е истинската първа дама - или кампанията й за премахването на тормоза в интернет, която привлече остри критики, защото (предвид че съпругът й има репутацията на \"най-влиятелния трол на света\"), беше сметната за неуместна.\r\nНеотдавна тя публикува туит, отбелязващ Деня на Мартин Лутър Кинг, заявявайки, че \"за мен е чест да бъда първа дама на страна, която постоянно се стреми към равенство и справедливост за всички\". Това й навлече аналогични критики, заради усещането, че се опитва да прикрие истината за Тръмп и действията на неговото правителство.\r\nВъпреки това тя не трябва да бъде държана отговорна за грешните решения на съпруга си, смята Лорън А. Райт, авторка на книгата \"От името на президента: президентските съпруги и съвременната комуникационна стратегия на Белия дом\". Нито трябва да пренебрегваме начините, по които тя избягва неотдавнашните установени практики.\r\nЗа разлика от други съвременни първи дами, които са взели отпуска от платени работни места, за да се заемат с работа, която не са избирали и за която не им плащат, Мелания изглежда не бърза да се хареса на никого.\r\n\"В известен смисъл тя избягва натиска, оказван над тези първи дами да бъдат помощници на съпрузите си\", каза Райт, добавяйки: \"Ако погледнем по този начин, Мелания е също толкова модерна първа дама, колкото първите дами, които сме виждали - просто е много различна\".\r\nНеотдавнашните съобщения за назначения - Мелания е наела директори на политиката и операциите, както и помощник по комуникациите за нейния пресотдел в Източното крило - може наистина да показват преход към по-голяма активност в ролята на първа дама, макар че идеята, че тя може да противоречи публично на съпруга си по политически въпроси със сигурност е фантазия.\r\nВсъщност, главният урок от година неоснователни надежди на либералите към дъщерята на Тръмп, Иванка, изглежда е, че макар че тя се оказа мощно средство за печелене на обществени симпатии за него, политическите разговори на Тръмп вървят само в една посока: неговата. /БТА/", "date": "2018.01.22", "title": "Мелания Тръмп е забележителна с... отсъствието си "}
{"url": "https://www.dnes.bg/crime/2018/01/22/72-chasa-arest-za-uchenik-za-alo-izmama-v-tyrgovishte.365794", "text": "Районната прокуратура в Търговище привлече като обвиняем за участие /като извършител/ в телефонна измама за 76 000 лева 16-годишния Никола Р. С постановление на наблюдаващия делото прокурор ученикът е задържан за срок до 72 часа. \r\nРайонната прокуратура ще поиска от съда спрямо него да бъде взета мярка за неотклонение \"задържане под стража\", съобщават от Апелативната прокуратура във Варна.\r\nНа 19 януари неизвестно лице се обадило на 66-годишна жена от Търговище, като се представило за полицейски служител. Отправено било предупреждение към жената, че с нея ще се свържат особено опасни престъпници. Поискано било съдействие жената да участва в установяването и задържането на опасната група.\r\nЖената отишла в банка и изтеглила наличните си 76 000 лева, които оставила в храсти. Действията й били наблюдавани от истински полицейски служители. \r\nНа мястото, където оставила парите, се появил 16-годишният Никола. Взел пакета и хукнал да бяга. След преследване момчето било задържано. \r\nПред разследващите то развило версията, че било заплашено да участва във вземането на парите, допълват от институцията.\r\nРазследването на случая продължава, като се установява дали обвиняемият не е участвал като \"муле\" и в други телефонни измами.\r\n ", "date": "2018.01.22", "title": "72 часа арест за ученик за ало измама в Търговище"}
{"url": "https://www.dnes.bg/notifikacii/2018/01/22/kak-bylgariia-za-malko-da-stane-iugorepublika-prez-1948-ma.365803", "text": "През 1948 година Сталин подлага на натиск Тито и Георги Димитров да обединят Югославия и България в обща федерация. За разигралите се преди 70 години събития  разговаря с шефа на Държавна агенция \"Архиви\" Михаил Груев.\r\nВ началото на февруари 1948 г. Сталин привиква в Москва ръководствата на комунистическите партии, завзели властта в Белград и София. Делегацията на НРБ е представена от Георги Димитров, Васил Коларов и Трайчо Костов. Под предлог, че е болен, Тито изпраща заместниците си Едвард Кардел  и Милован Джилас, към когото Кремъл изпитва остра неприязън заради изказванията му срещу масовите изнасилвания и грабежи, извършени от Червената армия в Югославия по време на наскоро приключилата война с Германия.\r\nМотивите за „заболяването“ на югославския диктатор са повече от сериозни. Тито е сред малкото югославски емигранти-комунисти, оцелели в СССР след големия терор през 1930-те години - и добре разбира, че стопанинът на Кремъл му залага капан. Не по-малко уплашен е и иначе верният на Москва Димитров. Само месец преди срещата съветският официоз „Правда“ го подлага на остра критика заради несъгласуваните му с Кремъл „фантастични“ идеи за федерации и конфедерации между източноевропейските държави, които вече са под управлението на Москва.\r\n\r\nНо една от тези идеи все пак върви към осъществяване: през август 1947 година Югославия и България сключват в Блед спогодба, която предвижда сливането на двете „братски“ държави. Димитров се съгласява да предаде Пиринския край на югорепубликата Македония, като в замяна новата югорепублика България ще си върне седем пъти по-малките като територия Западни покрайнини.\r\nОще преди мастилото в Блед да е засъхнало, в Пиринския край пристигат 90 нови емисари на Скопие, които трябва да участват в продължаващата две години насилствена македонизация на българската област, разкрасена вече с портретите на Тито и скопския му наместник Лазар Колишевски. \r\nОсем месеца по-късно обаче на тайно заседание в Белград Тито заявява, че сделката е „троянски кон“, с който Сталин се опитва да прикачи Югославия към колесницата на Съветската империя. В ролята на \"данайски дар\" се явява доскоро окупираната от Червената армия България, от чието марионетно правителство се очаква след сливането с Югославия да удържа непредсказуемия Тито и неговата миниимперия.\r\nНарастващите подозрения в Белград, че Сталин използва Димитров и НРБ като примамка за траен контрол над Югославия, определят поведението на югославската делегация на тристранната среща в Москва в началото на 1948 година. На 12 февруари 1948 Димитров прави неуспешен опит да убеди югославския пратеник Кардел, че новата федерация ще направи южните славяни по-независими от Москва. Само така те можели да изградят свой „демократичен комунизъм\", твърди Димитров.\r\n\r\nВпрочем, Сталин не за първи път използва Димитров за примамка. Добре документирано е, че през ноември 1937 по искане на Сталин тогавашният шеф на Коминтерна трябва да примами в Москва емигриралия във Франция германски комунистически лидер Вили Мюнценберг, който публично критикува сталинизма. Целта е Мюнценберг да бъде арестуван и ликвидиран от НКВД.\r\n\r\nСпоред историка Михаил Груев, председател на Държавна агенция \"Архиви\", Сталин постоянно променя позицията си за замислената в Москва българо-югославска федерация, защото все повече се опасява, че политиката на Тито, особено що се отнася до поглъщането на Албания и до гражданската война в Гърция, става все по-независима от директивите на Кремъл. \r\n„Тито е доста по-млад и енергичен от застарелите управници в Москва и в София и има подплатено с факти самочувствие на победител във войната. Нарастващият му авторитет на лидер в международното комунистическо движение несъмнено дразни мнителния Сталин“, посочва Груев. И добавя, че около македонското „обединение“, дирижирано от Сталин и Тито, възниква нарастващо напрежение, което става опасно за Съветската империя. \r\nГръцката комунистическа партия, която по същото време води гражданска война срещу англичаните и кралската армия, малко след подписването на Бледската спогодба обявява готовност да предаде на Скопие контролираната от нея част от гръцка Македония. „Това обещание засилва популярността на комунистите сред тамошното славянско малцинство, но е и сред основните причини за разгрома им в гражданската война. Гърците вече са убедени, че победата на верните на Москва сили ще доведе до разпадане на страната им“, посочва Михаил Груев.\r\nСлед замразяването на идеята за българо-югославска федерация отношенията между Москва и Белград бързо се влошават. Четири месеца след злополучната февруарска среща в Москва югославската компартия е заклеймена от Сталин и изключена от Коминформбюро. В Белград започват да се готвят за съпротива срещу подготвяното съветско нашествие през границите на България, Румъния и Унгария. През 1951 година Югославия е принудена да помоли Шести американски флот да влезе в пристанищата ѝ, а Тито е първият комунистически лидер, който гостува на борда на американски самолетоносач.\r\n„Всъщност, между режимите на Димитров и Тито няма особена разлика. И в двете страни опозицията е унищожена, а оцелелите ѝ представители са изпратени в концлагери\", казва Михаил Груев и добавя: \"Вероятно особеното в югославския случай е, че след скъсването със СССР там се изгражда специален концлагер за привържениците на Москва - зловещата душегубка „Голи оток“.\"\r\n ", "date": "2018.01.22", "title": "Как България за малко да стане югорепублика – през 1948-ма"}
{"url": "https://www.dnes.bg/politika/2018/01/22/ivan-kostov-ili-v-evrozonata-ili-v-dalechnata-periferiia.365834", "text": "\r\n                        \r\n                        \r\n                        \r\n                    \r\n\"Ако тя не бъде постигната, България може да остане в далечна периферия на втора, трета скорост и т.н.\", предупреди Иван Костов, визирайки плановете за влизане на България в еврозоната в максимално кратък срок.\r\n\"Добре би било политическите партии да вземат отношение към тези цели, за да стане сериозен дебат, който да обясни на хората с какво ще сполучат те\", посочи гостът в предаването \"Денят ON AIR\" и добави, че зачестилите протести у нас са свързани с конкретни интереси.\r\nСпоред Костов пазарът на труда в България е в по-добра кондиция от този във Франция. Кога изникна критерият \"неравенство\", възмутено попита той и отбеляза, че с допълнителните евроизисквания целта е политически да бъде спряна страна, която изпълнява формалните изисквания, за да влезе във валутния механизъм.\r\n  \r\nЕдна от знаковите фигури на Прехода в България коментира и широко обсъжданата тема за ревизия на приватизацията. Костов отговори на въпроса дали тя може да бъде считана за престъпна.\r\n\"Отговорих на обвиненията, след като изчаках много дълъг период да приключат всички повдигнати дела. Няма нито една присъда по време на сключване на приватизационните сделки\", започна той.\r\n\"Приносът на държавата в периода 1997 - 2001 г. е приватизирането на практически фалирали предприятия. Приватизация вместо ликвидация. От 90 предприятия впоследствие две не успяха да стъпят на краката си. Не се допусна лавионообразно нарастване на безработицата и бюджетния дефицит\", обясни Костов.\r\nТой подчерта, че пасивите на държавните предприятия тогава са били много повече от активите им, а държавата е била изправена пред неплатежоспособност, но се е опитвала да помага на закъсалите предприятия. \r\n\"Страната е без достъп до валутни кредити и паричната ѝ система се срива. Левът се обезценява около 24 пъти и то в кратък период\", каза още Костов и настоя, че всички сделки са правени с международни консултантски фирми и ЕС, а законите са спазени.\r\n\"Комуникацията към хората може би можеше да бъде по-добра\", отбеляза политикът. \r\nЗапитан за състоянието на България днес гостът в студиото на Кузман Илиев призна, че е притеснен от това, че \"в сърцевината на българския дебат е вкарано негативното отношение към предприемачеството\". \r\n\"България става несигурна страна за инвестиции - отрова, която прониква в дълбочинната тъкан на българското общество. Такова общество не може да върви бързо напред\", заяви Иван Костов.\r\n", "date": "2018.01.22", "title": "Иван Костов: Или в еврозоната, или в далечната периферия!"}
{"url": "https://www.dnes.bg/akoshtete-vqrvaite/2018/01/22/ognena-jena-s-ognena-kosa-opra-uinfri-s-nova-pricheska.365816", "text": "Явно след овациите, които Опра получи за вдъхновяващата си реч на наградите \"Златен глобус\", телевизионната икона реши да му отпусне края.\r\n \r\nЕ, вместо да замине за екзотична почивка, тя изненада феновете с нова прическа. Дали това означава, че Опра се отказва от идеята да се кандидатира за президент, или напротив – иска да постигне повече популярност и атрактивност?\r\nВодещата реши да боядиса краищата на косата си в ярко цикламено, което е създадено от стилистката Никол Мангум.\r\n \r\nВъв видео, Опра споделя: \"Никога не съм смятала, че съм жена, която ще си боядиса косата розова. Фактът, че го правя сега, означава, че светът се променя\".", "date": "2018.01.22", "title": "Огнена жена с огнена коса: Опра Уинфри с нова прическа"}
{"url": "https://www.dnes.bg/usa/2018/01/22/vtorata-godina-na-trymp-predstoi-mu-mnogo-rabota.365796", "text": "След първата година от управлението на президента Доналд Тръмп следващата започва с изправяне на главния играч пред парализа на правителството и залягане насред разследвания, кризи и политически неловка ситуация.\r\nСлед 365 дни в Овалния кабинет Тръмп открива, че стремежът му бързо да изпълни предизборните си обещания отстъпва пред суровата реалност на управлението и изгледите за по-слаби резултати на изборите през ноември. \r\nПравителствени сътрудници, външни съюзници и републиканци на Капитолийския хълм смятат, че Белият дом на Тръмп продължава да е изправен пред много от същите предизвикателства, с които се бореше миналата година, плюс нови обрати в различните сюжети, пише Асошиейтед прес.\r\nРазследването на специалния прокурор Робърт Мълър за руска намеса в изборите през 2016 г. все повече се приближава към Овалния кабинет. Парализата на правителството изтъква законодателните предизвикателства, които продължават да съществуват дори след като републиканците контролират Белия дом и двете камари на Конгреса, и ясно показва необходимостта правителството по-внимателно да насочва политическия си капитал по конкретни въпроси от дневния ред. А изборите през есента се очертават като референдум за управлението на Тръмп.\r\n\"Във втората година нещата вече не са едноизмерни\", каза Ари Флайшър, който беше прессекретар при президентството на Джордж У. Буш. \"Всяко правителство прави неизбежна промяна и тя е да признае, че вече не става дума за бъдещи събития и обещания, а за отстояване и рекламиране на постиженията от миналата година.\"\r\nНито едно правителство не идва на власт напълно подготвено за задачата да води управлението, а екипът на Тръмп доведе разрива до нова крайност. Републиканците извън Белия дом сега се надяват, че правителството на Тръмп ще бъде по-схватливо в политически план. Но 71-годишният президент се оказва верен на своя характер, доверявайки се повече на своите инстинкти, отколкото на съветите на сътрудниците си, и няма причина да очакваме, че това ще се промени.\r\nВсе пак Тръмп е променен от преживяното през изминалата година, казват сътрудници и външни съветници, повечето от които говориха при условие да не се съобщават имената им, тъй като не бяха упълномощени открито да обсъждат вътрешни въпроси. Президентът все повече се страхува от изтичания. Неговият вътрешен кръг от приятели е по-малък, последно след изгонването на бившия главен стратег Стив Банън. Тази по-малка група неофициални съветници вижда как Тръмп насърчава хората, които му казват това, което той иска да чуе, заявиха няколко души, които редовно говорят с него. А това, заедно с решимостта на началника на канцеларията Джон Кели да не контролира президента, засилва импулсивността на Тръмп.\r\nПредприемат се кадрови промени за повишаване на ефективността на екипите по политически и законодателни въпроси в Западното крило като подготовка за изборите през ноември, а Тръмп и вицепрезидентът Майк Пенс подготвят агресивни графици за агитация и набиране на средства.\r\nВъпреки процъфтяващата икономика Тръмп има рекордно нисък рейтинг на одобрение за президент, който управлява от една година, понижаван от партийните спорове и собствените му действия и изявления, предизвикващи разделение. \r\nИзборите през есента са решаващ момент за Тръмп и могат да окажат влияние върху стремежа му към втори мандат - усилия, които ще започнат сериозно следващата година.\r\nЗаконодателите републиканци са рамката, в която се откроява важността от запазване на контрола върху Камарата на представителите и Сената в термини, които обслужват Тръмп: евентуален демократически контрол би дал на най-яростните критици на президента възможност да го призоват за свидетелски показания.\r\nРазтревожен от евентуална загуба на Сената, Белият дом планира да продължи агресивния си стремеж за назначаване на консервативни съдии, преди Конгресът да излезе в почивка за предизборния период.\r\nВъпреки всички законодателни амбиции през първата година на Тръмп втората се очертава да бъде по-малко шумна.\r\nИмиграцията, която е препъникамъкът при сегашната парализа, се очертава като най-обещаващата възможност, след като президентът предизвика криза, определяйки на 5 март да изтече срокът на закрилата, предоставяна на около 700 000 имигранти, доведени незаконно в САЩ като деца. Той се надява да използва това като средство за влияние, за да прокара твърдолинейните си имиграционни приоритети.\r\nПреди обръщението \"За състоянието на съюза\" на 30 януари Белият дом подготвя дълго отлагани предложения за политиката в инфраструктурата и социалната област, но не се очаква особен напредък, след като конгресмените започват да насочват вниманието си към своето преизбиране.\r\nСлужители на Белия дом казаха, че Тръмп с нетърпение очаква да посвети голяма част от годината на рекламиране на своите постижения в кандидатурите за съдебни назначения, дерегулацията и прокарването на данъчната реформа.\r\n\"Ако първата година е свързана с преброяване на предизборните обещания, през втората година можем да говорим за резултати\", каза говорителят на Белия дом Хоган Гидли.\r\nПравителствени служители посочиха речта на Тръмп в четвъртък в Пенсилвания, където той изтъкна ползите от своя данъчен план, като пример за неговите усилия да рекламира своята първа година пред обществеността.\r\nВ чужбина продължават да съществуват много от същите предизвикателства. Ядрената заплаха от Северна Корея ангажира все по-голямо внимание в Западното крило. А въпреки че позициите на групировката \"Ислямска държава\" в Ирак и Сирия са отслабени, Тръмп е изправен пред нови въпроси за ролята на американските войски в региона. \r\n /БТА/", "date": "2018.01.22", "title": "Втората година на Тръмп: Предстои му много работа "}
{"url": "https://www.dnes.bg/cars/2018/01/22/jeep-razkri-noviia-si-goliam-vsydehod.365781", "text": "Китайското подразделение на Jeep публикува първи официални снимки и показа видео с новия кросоувър Grand Commander. Всъдеходът е разработен специално за пазара в Китай, като дизайнът му до голяма степен повтаря този на концепта Jeep Yuntu, показан през миналата година.Размерите на Jeep Grand Commander са дължина от 4 873 мм, широчина - 1 892 мм, височина - 1 738 мм и разстояние между двете оси - 2 800 мм. Кросоувърът ще се предлага както в 5-местна версия, така и със 7 места.От компанията разкриват, че всъдеходът ще бъде достъпен със система за задвижване на четирите колела и 2,0-литров бензинов турбомотор, който се съчетава с 9-степенна автоматична скоростна кутия. Мощността на двигателя не са разкрива, но се предполага, че тя ще бъде 234 или 265 к.с.Серийната версия на кросоувъра ще бъде показана през април на автосалона в Пекин, а продажбите му ще стартират през юли. Производството на Grand Commander ще се осъществява в Китай, като все още не е известно дали моделът ще се предлага и на други пазари.", "date": "2018.01.22", "title": "Jeep разкри новия си голям всъдеход"}
{"url": "https://www.dnes.bg/health/2018/01/22/da-si-syzdadem-optimalen-relaks-v-slujbata-s-8-stypki.365807", "text": "Щастие на работното място. За много хора това е доста трудно за постигане. Те отиват в офиса и само броят часовете до напускането му, правят всичко през пръсти, не помагат на колегите си и действията им подсказват, че светът им е крив. Други често викат и крещят, а основната причина за напрежението им са лични проблеми или неудовлетвореност от постигнатото. Тази картинка може да се промени! Нашето настроение силно влияе върху производителността на работното място. Дори и да обичаме работата си, все ще има няколко дни в месеца, в които някой ще ни ядоса, ще прегреем и избухнем емоционалн, ще се провалим. Това няма да се случва често, ако спазваме няколко основни съвета. Те помагат за това да се чувстваме по-щастливи и удовлетворени, за преработване на стреса и негативните емоции, натрупани по време на работния ден.  Проблемите в работата неминуемо се отразяват върху здравословното ни състояние. Например нервен стомах от притеснение и стрес, депресия заради лошите резултати, подут корем от неправилно хранене на крак, суха кожа заради липсата на достатъчно течности, лющене на скалпа на главата и други. Ето какво може да ни накара да станем по-щастливи на работа:  Когато обещаем да изпълним нещо на работното място, от нас се очакват определени резултати. Ако забравим за поетия ангажимент и не го изпълним, ние не оправдаваме очакванията на околните. Колкото повече задачи не свършим, толкова повече ще ни сочат с пръст и това ще повлияе на нашето емоционално състояние.", "date": "2018.01.22", "title": "Да си създадем оптимален релакс в службата с 8 стъпки"}
{"url": "https://www.dnes.bg/mish-mash/2018/01/22/svatbata-tozi-prekrasen-no-i-leko-stranen-moment.365804", "text": "\nСватбеният ден е онзи прекрасен момент в живота на двама млади, който трябва да остане незабравим за цял живот. В него всеки има собствена визия, а често в последно време тази визия е в разрез с общоприетите традиции.От друга страна вашият празник е единствено и само ваш. Искате да се омъжите само по бельо, или пък искате космическа сватба? В крайна сметка вие плащате и имате право на своите прищевки.Вижте в следващата галерия няколко интересни идеи, които са превърнали сватбата в един прекрасен, но и леко странен момент. Насладете им се, а още ", "date": "2018.01.22", "title": "Сватбата – този прекрасен, но и леко странен момент"}
{"url": "https://www.dnes.bg/crime/2018/01/22/granichari-spipaha-dvama-afganistanci-i-iranec-v-tir.365798", "text": "Гранични полицаи откриха трима чужденци в товарен автомобил на ГКПП \"Капитан Петко войвода\". \r\nНа 21 януари на пункта пристигнал за влизане в страната товарен автомобил \"Рено\", превозващ бяла техника за Литва, с водач полски гражданин, съобщават от \"Гранична полиция\".В товарната част на ТИР-а са открити трима души – мъж и жена афганистанци, и иранец. Нелегалните пътници са задържани в ГПУ - Свиленград.Уведомени са гръцките гранични власти на ГКПП – Орменион и Тристранния контактен център на ГКПП - Капитан Андреево.По случая е образувано бързо производство за незаконно преминаване на границата срещу тримата, открити в товарния автомобил.Полският гражданин е разпитан като свидетел по случая и освободен.", "date": "2018.01.22", "title": "Граничари спипаха двама афганистанци и иранец в ТИР"}
{"url": "https://www.dnes.bg/notifikacii/2018/01/22/petkova-otgovori-na-biznesa-skok-na-toka-za-bita-niama-da-ima.365831", "text": "Енергийният министър Теменужка Петкова заяви, че евентуално увеличение на цената на тока на свободния пазар няма да доведе до поскъпването му на регулирания пазар, както прогнозираха от бизнеса. По думите й няма такава закономерност.Петкова увери, че няма опасност от поскъпване на тока за битовите потребители, за които цената е такава, каквато я е определил енергийният регулатор КЕВР.По-рано днес на пресконференция представители на работодателите заявиха, че имат съмнения за картел и поискаха ред в пазара.Те посочиха, че ако моментното състояние се запази, вероятно от 1 юли цените на електроенергията за домакинствата ще се повишат с 15-30 на сто.Министърът призова бизнеса, ако има данни и съмнения за картел, да се обърне към Комисията за защита на конкуренцията.По отношение на твърденията на бизнеса за повишение на цените на тока на борсата до 120 лева за мегаватчас, министърът заяви, че такава цена от държавните дружества не е имало и посочи, че средногодишната постигната цена е била 75 лева.На свободния пазар цената се определя от търсенето и предлагането, напомни Теменужка Петкова.Тя съобщи още, че със законови промени се предвижда КЕВР да получи правомощия по контрол на пазарното търгуване на тока на борсата.", "date": "2018.01.22", "title": "Петкова отговори на бизнеса: Скок на тока за бита няма да има!"}
{"url": "https://www.dnes.bg/akoshtete-vqrvaite/2018/01/22/sezonyt-na-vodolei-kakvo-shte-ni-donese-v-liubovta.365817", "text": "От 20-ти януари слънцето е в знака на Водолей, което ни освобождава от доминиращата енергия на Козирога.\r\n \r\nТози независим и широкоскроен знак връхлита, предизвиквайки ни да си починем от работата и да открием възможности, за които не сме предполагали досега.\r\n \r\nСезонът на Водолея ни кара да се обърнем към онова, което наистина има значение. През тази година ще имаме възможността да се замислим за любовния си живот като цяло.\r\nМоментът е подходящ да премислим начина си на общуване, как се чувстваме в нашите отношения и какво е добре да обсъдим с партньора.\r\n \r\nПериодът под знака на Козирог обикновено влияе напрягащо във връзките, като провокира недоволство у партньорите и желание за налагане над другия.\r\n \r\nНо още от началото на периода на Водолея вероятно усещате една лекота в отношенията, желание за разрешаване на конфликтите с взаимни отстъпки.", "date": "2018.01.22", "title": "Сезонът на Водолей: Какво ще ни донесе в любовта?"}
{"url": "https://www.dnes.bg/politika/2018/01/22/iunker-iska-bylgariia-v-evrozonata-gotova-li-e-obache-stranata-ni.365775", "text": "Юнкер искал на всяка цена да прокара българското членство в еврозоната, твърди неназован европейски дипломат. Но готова ли е страната за подобно нещо? Ето какво пишат две авторитетни германски издания, цитирани от \r\nОще през първата половина на тази година България смята да подаде официална молба за приемане в еврозоната. Това потвърди правителството в София в началото на българското европредседателство, припомня германският \"Ди Велт\" и отбелязва, че България формално изпълнява всички Маастрихтски критерии, но пък не покрива редица други критерии, които са не по-малко важни. \r\nПо-нататък изданието посочва, че ЕК подкрепя усилията на България за влизане в еврозоната. Цитиран е шефът на Комисията Жан-Клод Юнкер, според когото \"мястото на страната е в ЕС, в Шенген и в еврозоната\".\r\nБългарският премиер Бойко Борисов  уверява, че страната му е готова да влезе в т.нар. чакалня на еврото, т.е. да се подложи на двугодишно наблюдение за това дали се справя дългосрочно с критериите. По-конкретно това означава обменният курс спрямо еврото да остане относително стабилен във фазата на наблюдение, пише по-нататък „Ди Велт“.\r\nСпоред изданието, това едва ли ще представлява някаква трудност за България, тъй като още от 1997 г. страната е във валутен борд и националната ѝ валута е фиксирана - първоначално към германската марка, а сега и към еврото. Затова и няма колебания в обменния курс на лева. Другите критерии за въвеждане на еврото са бюджетен дефицит под 3 процента и държавен дълг, не по-висок от 60% от БВП. И с двете задачи България се справя с лекота, посочва отново \"Ди Велт\".  \r\nНо при по-внимателно вглеждане се забелязва, че не всичко е така безпроблемно, коментира изданието. Защото напоследък инфлацията значително се повиши – до 1,8%, а ако цените през идните месеци продължат да растат, страната може бързо да се отдалечи от критериите за членство. \r\nПред въвеждането на еврото обаче има и други препятствия, които страната трябва да преодолее. Така например Европейската централна банка (ЕЦБ) преценява дали съществуват сериозни макроикономически дисбаланси, както и доколко устойчиви са процесите на икономическата интеграция на България в ЕС. Тук голяма роля играе силата на институционалната среда, и точно тук обаче България има сериозни пропуски, както ЕЦБ установи още през 2016 година, припомня изданието.\r\nНо също и ЕК редовно дава лоши оценки на страната в областите правосъдие и борба срещу корупцията, по които България все още не изпълнява всички европейски стандарти. Заради това страната продължава да е под наблюдение от ЕК. \r\nБългарските граждани оценяват ситуацията по подобен начин. Финансовият министър Владислав Горанов обаче се опитва да разсее всички резерви на страните от еврозоната, като заявява: „Ние сме малка страна с добри показатели и по никой начин не бихме могли да застрашим еврото или еврозоната\".\r\nНо не всички са на това мнение. В публикация на \"Франкфуртер Алгемайне Цайтунг\" (ФАЦ) под заглавие \"България ще стане риск за еврото\" четем следното: Най-вече ЕЦБ, но също така и някои страни-членки изпитват сериозни съмнения, свързани най-вече с икономическата конвергенция на страната в европространството. Икономическата мощ на страната е далеч под средната за страните от ЕС - през 2016 г. През 2016-та БВП на глава от населението е бил 7400 долара в България - срещу 103 хиляди долара в Люксембург, например. Към това трябва да добавим и критерии, които нямат цифрово изражение: степента на интегрираност в международните пазари, състоянието на салдото по текущата сметка, разходите за труд за единица продукция и т.н. По всички тези критерии ЕЦБ ще излезе със свои оценки, т.нар. доклади за конвергенция, които със сигурност ще бъдат доста по-скептични, отколкото оценките на ЕК. \r\nПо този повод ФАЦ цитира неназован европейски дипломат да казва, че \"по политически причини Юнкер иска на всяка цена да прокара българското членство в еврозоната\". Но последно думата ще имат страните-членки. А 15 години след въвеждането на еврото в Гърция тяхната чувствителност относно възможните рискове е значително нараснала, пише в заключение ФАЦ.\r\n ", "date": "2018.01.22", "title": "Юнкер иска България в еврозоната. Готова ли е обаче страната ни?"}
{"url": "https://www.dnes.bg/crime/2018/01/22/arestuvaha-myj-zastrelial-domashnoto-si-kuche.365800", "text": "Великотърновски полицаи задържаха мъж, прострелял смъртоносно куче, съобщиха от МВР.\r\nСигналът срещу 46-годишния мъж е подаден на тел.112 около 2:20 часа от 40-годишна жена от село Хотница.Тя е обяснила, че мъжът с който е живеела на семейни начала, е умъртвил домашното им куче.Пристигналият на място полицейски екип е задържал мъжа за срок до 24 часа. Той е криминално проявен и осъждан.\r\nСрещу него е образувано досъдебно производство. След доклад на материалите в прокуратурата той е привлечен, като обвиняем.", "date": "2018.01.22", "title": "Арестуваха мъж, застрелял домашното си куче"}
{"url": "https://www.dnes.bg/obshtestvo/2018/01/22/bls-iska-2-90-leva-za-vsichki-pri-djipito.365814", "text": "Всеки пациент, получил медицинска помощ от лекар в извънболничната помощ, да заплаща пълния размер на потребителската такса, който е 2, 90 лева, а след това при нужда да иска пълното или частичното й възстановяване от службите на Министерството на труда и социалната политика.\n\nТова предлагат от Българския лекарски съюз в писмо до министъра на здравеопазването и до управителя на НЗОК.За целта е необходимо министърът на здравеопазването да поеме законодателна инициатива.В момента децата до 18 години, бременните, хората в увреждания не плащат такса при посещение при джипи. Пенсионерите пък оставят само лев.От БЛС посочват, че потребителската такса отново трябва да бъде обвързана с размера на минималната работна заплата.Целта на това предложение е принципно решаване на проблема с отчитането на сумите от потребителската такса, допълват в писмото си от съсловната организация и припомнят, че плащането на тази такса има и възпиращ ефект - ограничаване на ненужното ползване на здравната система.В писмото на БЛС се казва още, че личните лекари нямат техническа готовност за новия начин на отчитане пред НЗОК, според който те трябва да описват и номера на издадения касов бон.От организацията настояват срокът за влизането в сила на новото отчитане да бъде променен и посочват още, че такъв начин на отчитане ще доведе до забавяне в медицинското обслужване на пациентите.", "date": "2018.01.22", "title": "БЛС иска: 2,90 лева за всички при джипито!"}
{"url": "https://www.dnes.bg/stranata/2018/01/22/bez-sniag-vyv-vtornik-s-oblaci-i-malko-slynce.365767", "text": "През нощта снеговалежите ще спрат и над много райони облачността ще се разкъса. \r\nВ по-голямата част от страната северозападният вятър ще отслабне и стихне, само в Източна България ще е все още умерен, прогнозират синоптиците от НИМХ при БАН. \r\nМинималните температури ще бъдат между минус 8 и минус 3 градуса.\r\nУтре ще преобладава слънчево време с временни увеличения на облачността. Ще духа слаб до умерен североизточен вятър. Максималните температури ще бъдат между 0 и 5 градуса.\r\nНад Черноморието ще има временни увеличения на облачността, но без валежи. Ще духа умерен вятър от север-североизток. Максималните температури на въздуха ще бъдат 2-3 градуса. Температурата на морската вода ще бъде 7 градуса, а вълнението на морето ще бъде 4 бала.\r\nНад планините ще има временни увеличения на облачността, но само на отделни места ще прехвърчи сняг. Ще духа силен северен вятър. Максималната температура на височина 1200 м ще бъде около минус 4 градуса, на 2000 м - около минус 9 градуса.\r\nПрез следващите дни ще остане без валежи. Вятърът и по морския бряг ще стихне. Повече слънце ще има в планините и планинските райони. В равнинната част от страната на места ще се образува мъгла или инверсионна облачност. \r\nВ Северна България и по високите полета в Западна България снежната покривка ще се задържи и там сутрин ще е доста студено, минималните температури ще са около и под минус 10 градуса. \r\nДневните температури ще остават близки и по-ниски от 0 градуса. В останалата част от страната минималните температури ще бъдат между минус 8 и минус 3 градуса, а максималните - между 1 и 6 градуса.", "date": "2018.01.22", "title": "Без сняг във вторник, с облаци и малко слънце"}
{"url": "https://www.dnes.bg/notifikacii/2018/01/22/erdogan-dogovorihme-se-s-rusiia-za-operaciiata-v-afrin.365799", "text": "Турският президент Реджеп Ердоган заяви, че Турция се е договорила с Русия за военната си операция в Африн срещу подкрепяната от САЩ сирийска кюрдска милиция Сили за защита на народа, предаде Ройтерс.\nЕрдоган даде да се разбере, че Анкара няма да отстъпи от операцията.\r\nВ реч в турската столица той каза също, че Турция ще поеме контрола над Африн, така както го е направила преди това и в други сирийски градове, и че сирийците ще могат да се завърнат по родните си места, предаде БТА.\r\n ", "date": "2018.01.22", "title": "Ердоган: Договорихме се с Русия за операцията в Африн"}
{"url": "https://www.dnes.bg/notifikacii/2018/01/22/4-ot-vseki-5-v-djobovete-na-nai-bogatiia-1-ot-horata.365768", "text": "Четири от всеки пет долара богатство, генерирано през 2017 г., е отишло в джобовете на най-богатия 1% от населението, а най-бедната половина от човечеството не е получила нищо, сочи нов доклад на неправителствената организация Oxfam, публикуван в понеделник.Докато глобалните политически и бизнес лидери се събират тази седмица на годишната среща на Световния икономически форум в Давос, Швейцария, докладът на организацията подчертава глобалната система, която възнаграждава супербогатите и пренебрегва бедните, коментира Ройтерс.Според доклада 3,7 млрд. души, които представляват най-бедната половина на света, не са увеличили благосъстоянието си пред 2017 г., а 82% от богатството, генерирано миналата година, е отишло към най-богатия 1% от глобалното население.„Това разкрива как икономиките ни възнаграждават богатите вместо усърдната работа на милиони хора“, казва Уини Банима, изпълнителен директор на Oxfam, за Reuters Television.“Малцината на върха стават все по-богати и по-богати, а милионите на дъното са в капана на твърде ниските възнаграждения“, заяви тя.Банима посочи „избягването на данъци“ като основна причина за глобалното неравенство и призова лидерите да се преборят с данъчните убежища и да насочат средства за образование, здравеопазване и работни места за младите хора.Банима разкритикува най-вече американския президент Доналд Тръмп, който ще присъства на Световния икономически форум, за създаването на „кабинет от милиардери“ и приемането на данъчно законодателство, от което според нея печелят супербогатите, а не обикновените американци.Годишният доклад на Oxfam разкрива, че броят на милиардерите се е увеличавал с по един човек на всеки два дни между март 2016 и март 2017 г., като сега броят им достига 2943 милиардери, а в САЩ тримата най-богати хора притежават същото богатство като най-бедната половина на населението.", "date": "2018.01.22", "title": "$4 от всеки $5 – в джобовете на най-богатия 1% от хората!"}
{"url": "https://www.dnes.bg/obshtestvo/2018/01/22/83-detegledachi-veche-rabotiat-po-roditeli-v-zaetost.365819", "text": "Първите 83 детегледачи по проекта \"Родители  в заетост\" вече са назначени на работа, съобщиха от Агенцията по заетостта.422 родители, подали заявление за участие в проекта, са избрали своите помощници в отглеждането на децата им.Набирането на безработни по проекта за детегледачи продължава и след приключване на приема на заявления от родителите.Документи се приемат на хартиен носител, лично, във всички бюра по труда в страната, в работни дни между 8:30 и 17:00 часа. Към момента са подадени 2506 заявления от желаещи да бъдат детегледачи, а одобрение са получили 2314 от тях.Приемът на документи от родители приключи на 31 октомври 2017 г. 2119 родители кандидатстваха да им бъде осигурен детегледач по проекта, който се реализира с финансовата подкрепа на Оперативна програма \"Развитие на човешките ресурси\" 2014-2020.\r\nОчакванията са с планираните 20 млн. лева да се осигури подкрепа на най-малко 1500 родители за отглеждане на децата им и най-малко 1500 безработни да бъдат наети като детегледачи.След включване на одобрените родители по проекта, в случай на останал финансов ресурс, Агенцията по заетостта ще обяви нов прием за набиране на заявления от родители.\r\n ", "date": "2018.01.22", "title": "83 детегледачи вече работят по \"Родители в заетост\" "}
{"url": "https://www.dnes.bg/akoshtete-vqrvaite/2018/01/22/proba-greshka-zodiite-s-nai-mnogo-intelekt-sa.365822", "text": "Всички хора по един или друг начин имат своята интелигентност, остава въпросът до каква степен всеки е способен да я развие и прояви.Астролозите също имат своята класация, която подрежда най-интелигентните знаци на зодиака.\r\n\r\nРаците трудно биха пришили към визитката на зодията \"​​интелектуалци\". И те, като Телците, предпочитат да не се хвалят. Но ако им бъде поискан съвет, те с готовност ще споделят това, което знаят. А трябва да сте сигурни - те знаят много. Но изразът \"гъвкав ум\" не се отнася за тях - за да вземат решение или да направят заключение, те трябва да преценят всичко внимателно. За тях е истински ужас да допуснат сериозна грешка.\r\n\r\nТова е знак, за който са валидни фантазиите, мечтите и надеждите. За Рибите е далеч по-важно да чувстват или да си представят. Но в същото време лесно се гмуркат в реалността, ако обстоятелствата го налагат. Те трябва да променят факта, че ако нещо не ги интересува, са способни да се представят лошо или да допуснат грешки.Вижте останалите зодии в", "date": "2018.01.22", "title": "Проба - грешка! Зодиите с най-много интелект са..."}
{"url": "https://www.dnes.bg/za-da-se-razbirame/2018/01/22/kak-da-postignem-shtastie-vseki-den.365596", "text": "Всички го търсим, въпреки че то е край нас. Щастието – различно измеримо за различните хора. Онази подправка, без която не можем, но онзи огън, който трябва да се подклажда. Изразяването на любов, смехът, грижата за себе си, са само част от елементите, които изграждат нашето щастие. Как да постигнем щастие всеки ден? Вижте в следващите редове.Добрата новина е, че винаги има нови възможности да бъдеш щастлив. Представете си, че животът е като гара, на която пристигат само щастливи влакове. Вашият шанс да бъдете щастливи е пристигнал и е време да заемете своето място. Понякога щастието е точно пред нас и е важно да пренасочим вниманието си към него, дори да сме в не толкова хармоничен период.Независимо от това, което се случва около вас, можете да се почувствате по-щастливи, да бъдете продуктивни, да привлечете успех и да се забавлявате по време на процеса. Когато преместите фокуса си и начина, по който мислите, вашата перспектива се променя.Радостният живот е най-доброто съществуване, което можем да се надяваме да постигнем. Това е животът, който създава положителни вибрации, чувстваме добра енергия и ни насърчава да гледаме към бъдещето с големи надежди. Чистата радост може да изглежда като краткотрайна емоция, но дори и да я чувствате само за момент, можете да я задържите.", "date": "2018.01.22", "title": "Как да постигнем щастие всеки ден?"}
{"url": "https://www.dnes.bg/politika/2018/01/22/chehiia-se-chudi-shtom-gyrciia-e-v-shengen-zashto-bylgariia-da-ne-moje.365809", "text": "\nПремиерът на Чехия Андрей Бабиш изрази недоумението си от това, че страна като Гърция е в Шенген, а  България, Румъния и Хърватия не са.Бабиш направи сравнението по време на пресконференция с българския си колега Бойко Борисов в Министерския съвет. Днес двамата премиери проведоха работна среща в София.Пред медиите Бабиш допълни и че с водената политика страната ни е заслужила да бъде част от Шенгенското пространство, съобщи БТА.\n\n\nЧешкият премиер обясни, че Прага и София имат общи възгледи по много от важните теми на Европа. Затова Бабиш се радвал, че именно България поема председателството на Съвета на ЕС.От София премиерът на Чехия се обяви против Дъблинското споразумение, което според него не работи ефективно, особено в частта за квотите за разпределението на бежанците.Андрей Бабиш се възмути, че това споразумение е било взето на ниво министри на вътрешни работи. Той изрази надежда, че по време на българското председателство на ЕС да започне промяната на споразумението.По време на разговорите двамата премиери са разговаряли и за кохезионните фондове, върху които според Бабиш, страните-членки на ЕС трябва да имат повече влияние.Борисов подкрепи колегата си от Чехия, че Дъблинското споразумение не работи ефективно. Той поиска компромисен вариант и настоя бежанците да преминават границите в ЕС само чрез официалните ГКПП-та.Българският премиер призова и да се работи с дипломатични средства за подпомагане на мирния процес в страните, откъдето идват бежанците, което ще спомогне за тяхното завръщане.Бойко Борисов предложи отново да се създадат центрове по сигурност за бежанците, които да бъдат изнесени извън ЕС. Според българския премиер трябва да се удължи и споразумението с Турция. Той е на мнение, че нормализирането на отношенията с Турция гарантира по-сигурно участие на южната съседка в НАТО.Двамата премиери обърнаха внимание и на предстоящия Голям съвет за единен стандарт на храните, който ще се проведе през април в София. Бабиш и Борисов се обединиха, че това е много важна тема, на която трябва да се обърне особено внимание.", "date": "2018.01.22", "title": "Чехия се чуди: Щом Гърция е в Шенген, защо България да не може! "}
{"url": "https://www.dnes.bg/temida/2018/01/22/okonchatelno-toploto-nevinen-za-valutni-dalaveri.365829", "text": "Валентин Димитров, станал известен като Вальо Топлото, е окончателно оправдан по обвинението за валутни престъпления в особено големи размери.Делото срещу Вальо Топлото продължи повече от 10 години и докато съдът успее да се произнесе, текстът, по който бе обвинен Димитров, отпадна от Наказателния кодекс през 2015 г., пише \"Дарик\".\n\n\nОбвинението срещу бившия директор на столичната \"Топлофикация\" твърдеше, че в периода 1999-2003 г. той е извършвал финансови сделки за близо 6 млн. лева в Австрия в нарушение на валутното ни законодателство.Според второто обвинение пък в периода 2004-2006 г. Вальо Топлото не е декларирал пред БНБ сделки за над 16 млн. лева. Заради отпадането на същия текст от Наказателния кодекс, преди време бе оправдан и бившият зам.-председател на парламента Христо Бисеров.В момента Валентин Димитров е в затвора, където излежава тригодишна присъда по обвинение за безстопанственост.През юли м.г. той поиска да бъде освободен предсрочно, но съдът му отказа с мотивите, че престоят в затвора му се отразявал добре, той нямал нарушения, учел немски и участвал във всички организирани тържества.До края на присъдата му остават няколко месеца, като е възможно Димитров да бъде освободен още в края на януари.", "date": "2018.01.22", "title": "Окончателно: Топлото – невинен за валутни далавери!"}
{"url": "https://www.dnes.bg/zvezdi/2018/01/22/pleimeitkata-na-gushterov-vinovna-za-aresta-mu.365830", "text": "В основата на екшъна със сина на бизнесмена Добромир Гущеров - Християн, май стои половинката му Светлана Василева. Богаташкият син се скарал с други мъже в столичното заведение \"Домби бар\", тъй като плеймейтката била подложена на унизително отношение от тях, пише .\r\nПрепирнята след това прераства в бой между двете компании, случил се по пътя към кв. \"Бояна\". Тогава пристигнали и полицаи, които озаптили ситуацията.Гущеров е пуснат от ареста, след като 24 часа прекара там, казаха от МВР. Той бе задържан в неделя, заедно с него са били прибрани и още 6-има.\r\nУтре се очаква Софийската районна прокуратура да повдигне обвинение за хулиганство на Християн Гущеров. Може и да му бъде взета книжката, ако е карал пиян.", "date": "2018.01.22", "title": "Плеймейтката на Гущеров \"виновна\" за ареста му"}
{"url": "https://www.dnes.bg/stranata/2018/01/22/tir-se-obyrna-krai-biala-slatina-pytiat-zaleden.365788", "text": "Камион се преобърна на пътя Бяла Слатина – Кнежа. Шофьорът Калоян Кирилов разказа пред bTV, че пътят е бил заледен, непочистен, духал е много силен вятър.\n\nПредупреждения за опасно време в половин България. Сняг и вятър усложняват пътната обстановка.Около 10-15 см е новата снежна покривка в северозападните райони. На изток тази нощ и сутринта валя дъжд, но в следващите часове и там започва да вали сняг.Най-усложнена ще е обстановката в Северна и Източна България днес. Там снеговалежите ще са най-значителни, а вятърът ще е бурен, с пориви до около 100 км/ч,, което ще създава условия за виелици и навявания.Поради тези причини там са обявени предупреждения от втора степен за опасно време. Намалена е видимостта и в планинските проходи днес, където ще има навявания и ще се образуват преспи.В югозападните райони в следващите часове няма да вали, а в останалата част от страната валежите ще спрат до полунощ.", "date": "2018.01.22", "title": "ТИР се обърна край Бяла Слатина, пътят – заледен"}
{"url": "https://www.dnes.bg/mish-mash/2018/01/22/ot-defekta-efekt-35-godishen-iska-da-e-pensioner.365789", "text": "Докато едни дават мило и драго, за да свалят някоя и друга година, то 35-годишен бодибилдър харчи цяло състояние, за да изглежда двойно по-възрастен.Полякът Павел Ладжак се грижи косата и брадата му постоянно да са бели в перфектния сребрист оттенък.\r\nХората обикновено мислят, че професионалния треньор Павел е пенсионер, но се оказва, че променената състарена визия е търсен ефект от здравеняка. Павел побелява твърде млад и решава да използва това, за да привлече повече последователи в Instagram.Манията на поляка по фитнеса започва, когато той е едва на 16 години. Истинската му слава обаче идва, когато започва да боядисва косата си в бяло и да се стреми към изкуствено качване на възрастта.\r\nДнес феновете му в социалната мрежа, които го наричат \"Полския викинг\", са повече от 340 хиляди. А красивата му съпруга Магда е във възторг от външния вид на мъжа до нея.Много потребители сравняват Павел Ладжак с известния италиански милионер Джанлука Ваки, известен като \"танцуващия милионер\", който е на 49 години.", "date": "2018.01.22", "title": "От дефекта – ефект! 35-годишен иска да е пенсионер"}
{"url": "https://www.dnes.bg/stranata/2018/01/22/kola-plamna-pred-sgradata-na-obshtina-varna.365823", "text": "\nЛек автомобил се запали на бул. \"Мария Луиза\" пред сградата на Община Варна, съобщава . \r\nПо непотвърдена информация колата е пламнала в движение. \r\nНа мястото на инцидента има екипи на пожарната. \r\nЗаради инцидента се образуваха задръствания.\r\n ", "date": "2018.01.22", "title": "Кола пламна пред сградата на Община Варна"}
{"url": "https://www.dnes.bg/akoshtete-vqrvaite/2018/01/22/super-idei-za-manikiur-za-sveti-valentin.365811", "text": "Не е тайна, че празниците вдъхновяват дамите да си направят оригинален, тематичен маникюр.\r\n \r\nКоледни идеи или такива за Хелоуин сме виждали всички, но дали романтичното настроение на Свети Валентин няма да ни вдъхнови за нещо красиво?\r\n \r\nНезависимо дали си имате половинка или не, нищо не бива да ви спира от прекрасно настроение и желание да украсите ноктите си и да им се радвате.\r\n ", "date": "2018.01.22", "title": "Супер идеи за маникюр за Свети Валентин"}
{"url": "https://www.dnes.bg/stranata/2018/01/22/vijdali-li-ste-12-godishnata-liliana-ot-montana.365801", "text": "Полицията издирва 12-годишно момиче от Монтана. На 4 януари Лиляна Кирилова е напуснала учебните занятията в Шесто СОУ и оттогава е в неизвестност. Момичето е обявено за общодържавно издирване.За установяване на местонахождението й са проведени редица оперативно-издирвателни мероприятия - срещи с негови роднини и познати на територията на Монтана и община Лом, но до момента то не е открито.Момичето е живеело при дядо си в кв. \"Кошарник\" в областния град.Лиляна Кирилова е на видимата възраст около 12-14 г., с ръст около 150-160 см, нормално телосложение, права, черна, дълга коса, продълговато, мургаво лице, тънки вежди и дебели устни.В деня на изчезването си е била облечена в черен клин, тъмно яке и бежови ботуши. Няма документи за самоличност. Склонна е да лъже и да фантазира.Умоляват се гражданите, които могат да дадат информация за местонахождението й, да уведомят най-близкото Районно управление или да подадат сигнал на тел. 112, както и на тел: 096 /396 500, 096 /396 491. Анонимността е гарантирана!\r\n ", "date": "2018.01.22", "title": "Виждали ли сте 12-годишната Лиляна от Монтана?"}
{"url": "https://www.dnes.bg/notifikacii/2018/01/22/gavra-s-bezdomnik-14-godishen-go-bie-i-ubiva-drugo-dete-snima.365828", "text": "Заради жестоко убийство на бездомник прокуратурата във Варна привлече като обвиняем 14-годишно момче.53-годишният Красимир Куртев е издъхнал след брутален н побой, а убиецът му е в ареста за 72 часа, уточниха от държавното обвинение.Съучастник на задържания е 13-годишно малолетно момче, което не може да носи наказателна отговорност по закон и заради това е пратен в Дом за временно настаняване на малолетни и непълнолетни извършители на престъпления.Бездомникът бил намерен в безпомощно състояние в района на пазара до блок 20 в кв. \"Владиславово\" във Варна. Случаен минувач повикал Бърза помощ.Лекарите са установили, че по тялото на клошаря имало видими следи от наранявания.Аутопсията на тялото е показала, че смъртта е настъпила вследствие на тежка черепно-мозъчна травма. Починалият е и със счупени ребра, причинили разкъсване на вътрешните му органи.Зад смъртта му стоели две момчета на 14 и две на 13 години. Разследващите са категорични, че извършители на тежкото криминално престъпление са 14-годишният Д. Ж. и 13-годишният му съучастник К. М. Засега не е установена вина на останалите две момчета - едното от които снимало грозната сцена на зверския побой, а другото наблюдавало случващото се.На 16 януари 2018 г. момчетата се скарали с бездомно живеещия Красимир. На следващия ден го набили.Три дни по-късно двете момчета отново го нападнали като този път боят се оказал фатален за бездомника.Досъдебното производство е образувано за умишлено убийство по особено мъчителен начин, извършено в съучастие и по хулигански подбуди.", "date": "2018.01.22", "title": "Гавра с бездомник! 14-годишен го бие и убива, друго дете снима!"}
{"url": "https://www.dnes.bg/obshtestvo/2018/01/22/cyrkvata-sreshtu-konvenciiata-bog-opredelia-pola-ne-chovekyt.365783", "text": "Светият синод на Българската православна църква призова парламента да не приема Истанбулската конвенция.Митрополитите, начело с патриарх Неофит, излязоха с обръщение до обществото и институциите, в което предупреждават, че документът въвежда опасна gender идеология и преследва цели, различни от прокламираните - за защита на жените от насилие.\"Истанбулската конвенция поражда тревога за бъдещето на европейската християнска цивилизация, защото тя съдържа ново разбиране за човека - човекът като самовластен господар, човекът без Бога, който следва своите желания и страсти до такава степен, че може да самоопредели дори и пола си\", се казва в позицията на Светия синод.Според духовниците Конвенцията отваря широко вратите към морален разпад, който неизбежно води до психофизическото унищожение на човека - до \"втората смърт\", духовната смърт.\n\n\n\nЦърквата ни припомня, че Христос проповядва любов към ближния затова и няма Христов човек, който да не одобрява борбата срещу насилието, още повече срещу насилието над жени!\"Истанбулската конвенция надхвърля правната регламентация на този въпрос, тъй като води до промяна в светогледа ни. Заложените в Конвенцията идеи за общуване между половете, за отношение към религия, традиции, обичаи, образование и др., противостоят на изконните разбирания на българския народ за вяра, народност, нравственост, чест, достойнство, възпитание, семейство\", се казва в становището.Светият синод анализира и думата gender в Конвенцията.\"В този текст понятието \"джендър\" (gender, genre) е категорично разграничено от понятието \"пол\" (sex) като ново, различно понятие, непознато на българския правен ред и несъществуващо в лексиката на българския език. Затова и нов превод няма да промени смисъла и духа на Конвенцията, в която чрез употребата на понятието \"джендър\" и производните му се преследват цели, различни от прокламираните - за защита на жените от насилие\", пишат митрополитите.Те са категорични, че с това понятие се цели да се превърне в държавна политика една идеология, която отрича, че човекът съществува като мъж или жена.\"Според тази идеология билогичният пол на човека като мъж или жена няма значение за неговата идентичност, а представя \"диктатурата на природата\" над свободното самоопределяне на човека, диктатура, от която човек трябва да се освободи. Тази идеология, която при ратификация на Конвенцията се превръща в правов ред, задължителен за българските граждани, отрича основна библейска истина: \"И сътвори Бог човека по Свой образ, по Божий образ го сътвори; мъж и жена ги сътвори.\"(Битие 1:27) , пишат още от Светия Синод.Църквата критикува и регламентите от Конвенцията, с които нестереотипните роли на пола се въвеждат в официалните учебни програми и на всички образователни равнища. Според Синода те са насочени срещу установения от Бога брачен съюз между мъжа и жената.\"Последствията от отричане на библейските истини са трагични и ние сме свидетели на тях в много общества, в които \"джендър\" идеологията отдавна е държавна политика.Призоваваме Народното събрание да не ратифицира Истанбулската конвенция, в която се въвеждат понятия, противоречащи на нашата православна вяра, национални традиции и правна система!Призоваваме българският народ да отстоява вярата си, която го е съхранила във всички исторически изпитания!Свещен отечески дълг на Св. Синод на Българската православна църква – Българска Патриаршия е да припомни на Божия народ думите на Св. Библия: \"Горко на ония, които злото наричат добро, и доброто – зло, тъмнината считат за светлина, и светлината – за тъмнина, горчивото считат за сладко, и сладкото – за горчиво!\" (Ис. 5:20).\", завършва становището.", "date": "2018.01.22", "title": "Църквата срещу Конвенцията: Бог определя пола, не човекът!"}
{"url": "https://www.dnes.bg/eu/2018/01/22/izgriavashta-zvezda-nadejdata-v-evroparlamenta-eva-maidel.365766", "text": "\r\n                        \r\n                        \r\n                        \r\n                    Издания като \"Financial times\", \"Forbes\" и \"Politico\" я наричат \"изгряваща звезда\". Едва на 31 години, Ева Майдел е един от най-младите евродепутати в Страсбург.\"Моментът е много важен и исторически за нашата държава. Поемаме главната роля на председателството на Съвета на Европейския съюз за следващите шест месеца. Смятам, че България ще бъде добър балансьор в стремежа си да намира консенсуси и думата, която ще е водеща, ще бъде \"единство\" във вземането на решения\", каза Ева Майдел.\"Независимо какво искаме обаче, ако всички държави, членки на ЕС, не сме обединени от това докъде искаме да достигнем, наистина ще бъде изключително трудно във вземането на каквото и да било решение\", смята евродепутатът.\r\nКакво още сподели тя за своите приоритети и тези на българското европредседарелство, вижте в интервюто на Мартина Ганчева от \r\n ", "date": "2018.01.22", "title": "Изгряваща звезда: Надеждата в европарламента Ева Майдел"}
{"url": "https://www.dnes.bg/stranata/2018/01/22/myj-zagina-drug-e-v-koma-sled-ptp-na-pytia-sofiia-varna.365784", "text": "Мъж е загинал на място, а друг е в кома и е настанен в ловешката болница с опасност за живота след тежка катастрофа на пътя София - Варна, съобщават от Областната дирекция на МВР в Ловеч.\r\nИнцидентът е станал около 10.30 ч. днес на завой, в участъка между тетевенското село Български извор и пътен възел \"Боаза\". \r\nПри катастрофата челно са се сблъскали лек автомобил и товарен бус. \r\nПричините за катастрофата все още се изясняват. Движението в участъка на пътното произшествие се осъществява в едната лента.", "date": "2018.01.22", "title": "Мъж загина, друг е в кома след ПТП на пътя София – Варна"}
{"url": "https://www.dnes.bg/notifikacii/2018/01/22/gripyt-tepyrva-nastypva-sled-virus-b-idva-a.365771", "text": "\"Още не сме навлезли в грипна епидемия, тя предстои\" - съобщи доц. полк. Георги Попов - началник на Катедра по инфекциозни болести във ВМА. Той напомни, че в болницата има и специален кабинет по грипа, в който на ден минават около 25-20 души.В няколко области на страната обявиха епидемия, но резултатите сочат, че броят на прегледаните през почивните дни значително надвишават тези от изминалата седмица, уточнява медикът и предупреждава: \"Грипният вирус Б е един троянски кон. След него почти винаги следва една по-голяма инвазия и епидемично разпространение на грипния вирус А, което очакваме в следващите седмици.В първите 12-24 часа болният може да направи профилактика с противогрипните препарати, които са два - \"Тамифлу\" и \"Ремантадин\". Те разрушават грипния вирус. Но ако е минало повече време от началото на болестта, е правилно да се потърси лекарска помощ\".Доц. Попов каза пред БНТ, че в специализирания кабинет във ВМА обикновено идват хора с усложнения от вируса, които обикновено стават пациенти на болницата. Броят на хората, които постъпват в клиниката, е 60%.Рискови групи са възрастните, бременните жени и малките деца, както и хората с предходни заболявания, категоричен е лекарят, който съветва и как да разпознаем грипа от другите вируси: \"Незабавни мерки с противогрипни препарати трябва да се вземат, за да се блокира размножаването на вируса в организма, когато има остро начало на болестта - с обща отпадналост, болки в мускулите, повишена температура над 38 градуса, както и суха кашлица\".Респираторните и адено вирусите, метапневно и парагрипните инфекции също атакуват организма и могат да се различат от грипа по симптомите - кихане, по-ниска температура от 38 градуса, както и че те се проявяват постепенно, а не изведнъж.Телефонен разговор с лекуващия лекар и в никакъв случай самолечение, е препоръката на доц. полк. Георги Попов, който не пропусна да отбележи, че да отидеш болен на работа, училище или детска градина, не е лоялност. Резултатът е пагубен за болния и за още няколко човека, които ще зарази.\"Освен асансьорите - молове, театри, кина и обществения транспорт са опасни да се посещават и ползват при грип - предупреждава доц. Попов. - За рисковите групи е добре дасе посъветват с лекуващите си лекари и да подсилят организма си\".", "date": "2018.01.22", "title": "Грипът тепърва настъпва! След вирус \"Б\" идва \"А\""}
{"url": "https://www.dnes.bg/kino/2018/01/22/morgan-friiman-na-scenata-ot-8-do-80-godini.365785", "text": "Американската Гилдия на филмовите актьори раздаде наградите си снощи в \"Шрайн одиториъм\", в Лос Анджелис. Водеща беше Кристен Бел. За цялостно творчество беше почетен актьорът Морган Фрийман, който получи приза си от актрисата Рита Морено с думите: \"Този човек е национално съкровище\".\r\n\"За мен тази награда е повече от чест. Тя означава място в историята\" - беше отговорът на актьора, облечен с костюм с папийонка, но с бейзболна шапка. Той за първи път се качва на сцената на 8 години, а днес е на 80-ет. Той не скри, че при провал като актьор е планирал да стане шофьор, което се случва, но само на екран - във филма \"Да возиш мис Дейзи\". За тази роля той получава номинация за \"Оскар\". \r\nМорган Фрийман сподели още зад сцената, че в професионален план му е било особено трудно в началото на 80-те години на миналия век, предаде Асошиейтед прес, цитирана от БТА: \"Тогава мислех, че моите 15 минути слава са изтекли.Трябваше да си намеря работа. Дори вече обмислях да се откажа, но точно тогава се случи нещо. Появи се Пол Нюман\". Съвместната им работа над драмата \"Хари и синът му\" (1984) се оказва повратен момент в кариерата на Морган Фрийман.\r\nАктьорът има награди за цялостно творчество от Американския филмов институт и Асоциацията на чуждестранната преса в Холивуд, която присъжда наградите \"Златен глобус\". 5 пъти е номиниран за \"Оскар\", а печели най-престижното киноотличие за актьор в поддържаща роля за изпълнението си в \"Момиче за милиони\" (2004).\r\nСред наградените за най-добра актриса в телевизионен филм или минисериал се озова Никол Кидмана за ролята си в \"Големите малки лъжи\". За участието си в същата лента като най-добър актьор в телевизионен филм или минисериал беше награден Александър Сгарсгард.\r\nВ категорията за най-добър комедиен сериал победи \"Вице\", с участието на Джулия Луис-Драйфъс, която спечели наградата за най-добра актриса в телевизионна комедия.\r\nУилям Мейси от \"Безсрамници\" е победител в категорията най-добър актьор в комедиен сериал.\r\nБританецът Гари Олдман, който изпълнява ролята на Уинстън Чърчил във филма на режисьора Джо Райт \"Най-мрачния час\", спечели наградата за най-добър актьор. Американката Франсис Макдорманд, изпълняваща главната роля във филма \"Три билборда извън града\", беше отличена като най-добра актриса. Този филм спечели наградата за най-добър актьорски състав - главната премия на Гилдията на филмовите актьори.\r\nНаградите на Гилдията на филмовите актьори се смятат за добър индикатор за успех на \"Оскар\"-ите, защото нейните членове са най-голямата група в Академията за кинематографично изкуство и наука.", "date": "2018.01.22", "title": "Морган Фрийман – на сцената от 8 до 80 години"}
{"url": "https://www.dnes.bg/politika/2018/01/22/da-se-pomni-shefstvoto-ni-bylgarsko-i-evro-i-balkansko.365770", "text": "Надявам се Българското председателство на Съвета на Европейския съюз да бъде запомнено като балканско. Това обяви министър на еврошефството ни Лиляна Павлова на срещата на председателите на комисиите по европейски въпроси на парламентите на ЕС (КОСАК) в София.Тя обясни, че страните от Западните Балкани имат нужда от подкрепа и най-вече от перспектива за това, че ако изпълнят критериите, ще имат шанс за присъединяване към ЕС.\n\n\n\"В същото време изключително важно за нас е тази европейска перспектива и подкрепа да не бъде разчетена като фалшиви обещания или като фалшив сигнал, че в рамките на следващите шест месеца държавите могат да получат дата за присъединяване и да подценят ангажиментите, които трябва да бъдат изпълнени\", каза още Павлова, цитирана от БТА.Пред гостите на форума бе показано видео с четирите приоритета на Българското председателство на ЕС - европейска перспектива за Западните Балкани, повече сигурност и стабилност в силна и обединена Европа, дигитална икономика и бъдеще на Европа и на младите хора.Павлова щрихира и някои от най-важните събития за следващите шест месеца. Сред тях са срещата на върха ЕС-Западни Балкани /28+6/ на 17 май в София и поредица от дебати по новата Многогодишна финансова рамка.Тя обясни, че ще се обсъжда как да се постигне баланс при бюджет с минус 10-15 млрд. евро, след излизането на Великобритания да се осигури подкрепа за традиционните политики като кохезионна и селскостопанска, но и да се адресират новите предизвикателства като сигурност, миграция и климатични промени.Павлова посочи, че най-голямото предизвикателство пред ЕС е темата за сигурността, в частност сигурността на външните граници. По думите й най-тежките дебати, които предстоят, са свързани с реформата на системата за убежище.Цифровият пазар е изключително важна тема, посочи още тя и добави, че българското председателство ще завърши с дигитална седмица.", "date": "2018.01.22", "title": "Да се помни: Шефството ни – българско, и евро, и балканско"}
{"url": "https://www.dnes.bg/blizak-iztok/2018/01/22/novi-obvineniia-ataka-s-hlor-na-siriiskite-sili.365786", "text": "Неправителствената организация Бели каски, която участва в спасителни операции в Сирия, обвини сирийските правителствени сили, че са използвали днес хлор при бомбардировка на контролиран от бунтовниците анклав източно от Дамаск, предаде Ройтерс.\r\nНай-малко 13 души са пострадали в град Дума в анклава Източна Гута край Дамаск. Симптомите, наблюдавани при тях, в това число задушаване, са като при излагане на действието на хлор. Пострадалите казали, че усетили миризма на хлор по време на атаката.\r\nВ град Дума и в анклава Източна Гута почти 400 000 души са под обсада на сирийските правителствени сили и на свързаните с тях милиции от 2013 г. Източна Гута е последната позиция под контрола на бунтовниците близо до Дамаск.\r\nНеправителствената организация Сирийски център за наблюдение на правата на човека каза, че силите на режима са използвали газ и при ракетна атака миналата седмица срещу анклава Източна Гута. /БТА/\r\n ", "date": "2018.01.22", "title": "Нови обвинения: Атака с хлор на сирийските сили"}
{"url": "https://www.dnes.bg/sofia/2018/01/22/iskana-promiana-ne-orlandovci-a-kvartal-raina-kniaginia.365757", "text": "\r\n                        \r\n                        \r\n                        \r\n                    Квартал \"Орландовци\" да се казва \"Райна Княгиня\" - за това се обявяват потомците на голямата българка. Те организират петиция и търсят подкрепа от известни българи за тази своя инициатива.Инженер Здравчо Здравчев, потомък на Райна Княгиня, разказа в студиото на , че тя е дошла в София, заедно със съпруга си, който е бил народен представител.Семейството им получава парцел в района на днешната улица \"Опълченска\", където са давани на много борци за свобода. Именно това е причината днес улицата да носи това име. Райна Княгина е била дипломиран акушер, като е помагала на бедни и богати. Именно заради това, след смъртта ѝ жените, на които е помогнала се обявяват за това, населеното място да носи нейното име.\"И така през 1935 г. през общинския съвет тогавашното село, по-късно квартал, получава името Райна Княгиня\", обясни Здравчев.Той допълни още, че смяната на името на населеното място става, защото тогавашните управници не са харесали факта, че има друга \"княгиня\", която не е такава по кръв, а това име и е дадено от народа. Здравчев каза още, че Орландо е италиански каменоделец, който се е заселил в района.Диляна Здравчева и Яна Янкова, които също са потомци на Райна Княгиня и са част от инициативния комитет за връщане на името казаха, че се надяват и сега хората да ги подкрепят в тази кауза.", "date": "2018.01.22", "title": "Искана промяна: Не \"Орландовци\", а квартал Райна Княгиня!"}
{"url": "https://www.dnes.bg/sofia/2018/01/22/sled-katastrofata-v-sofiia-9-dushi-v-bolnica.365790", "text": "\n9 души са откарани в болница след катастрофата между трамвай и бус тази сутрин.Както Dnes.bg писа инцидентът стана около 7:30 часа на кръстовището на булевардите \"Никола Петков\" и \"Цар Борис III\".\nСлед катастрофата седем души са откарани в \"Пирогов\", един от тях е оставен за лечение, информира \"Булфото\".Още двама пострадали са във ВМА. Всичките са пътували в буса.Заради инцидента временно бе ограничено движението на трамваите по линии 5, 4 и 11.", "date": "2018.01.22", "title": "След катастрофата в София: 9 души в болница"}
{"url": "https://www.dnes.bg/obshtestvo/2018/01/22/kultura-i-koshlukov-ekip-ot-bnt-go-vini-v-natisk-a-toi.365773", "text": "Екипът на предаването по БНТ \"Денят започва с култура\" обвини новия програмен директор на обществената телевизия Емил Кошлуков в натиск. Това се случи няколко дни, след като стана ясно, че  Кошлуков има намерение да преориентира предаването към по-лайфстайл и популярна тематика.Той дал срок от две седмици на екипа да удвои рейтинга на предаването, като промени структурата и тематиката му. В противен случай хората от екипа щели да бъдат сменени с такива, които \"могат и знаят как да се направи\".Реакцията си работещите за \"Денят започва с култура\" изразиха в декларация, прочетена от водещите Анна Ангелова и Димитър Стоянович тази сутрин.В нея е посочено, че е притеснителна намесата в изборите на екипа как да бъдат представяни определени гости и какви въпроси да им бъдат задавани.\"Крайно неприемливи са и намеците, че някой ни кара да работим повече и това е проблемът на предаването. Това показва пълно неразбиране на спецификата на работата ни, създавайки ежедневно над 100 минути профилирано предаване\", заявиха водещите.\r\nВъв връзка със случващото се през последните дни в Българската национална телевизия и по-конкретно с възникналите принципни различия между екипа на \"Денят започва с култура\" и програмния директор на БНТ1, сме длъжни да изразим и нашата позиция:\r\nОбществената телевизия изпълнява функциите си не като се стреми всяко предаване да бъде за всеки, а като създава и поддържа специализирани предавания, които покриват разнообразните ценности и вкусове на своите зрители. Това е и причината тези предавания да не се въдворяват в рейтинги, а да се оценяват като образоващи, доближаващи се до общочовешки културни ценности и съдействащи за разбирателството и толерантността в отношенията между хората. Такова е и предаването \"Денят започва с култура\", което през последната седмица е обект на натиск от страна на програмния директор на БНТ1 – Емил Кошлуков. Още по-притеснителна е намесата в изборите на екипа как да бъдат представяни определени гости и какви въпроси да им бъдат задавани. Крайно неприемливи са и намеците, че някой ни кара да работим повече и това е проблемът на предаването. Това показва пълно неразбиране на спецификата на работата ни, създавайки ежедневно над 100 минути профилирано предаване.\r\nЕто защо заявяваме:\r\n• Не защитаваме интересите на нито една партия - каним гостите си не заради партийното им членство, а в качеството им на експерти. \r\n• Изискването за повишаване на рейтинга също показва неразбиране на функциите, които обществената телевизия трябва да изпълнява. Критериите за култура, стил и образователна мисия не могат и не трябва да бъдат измервани в числа. \r\n• Оценяваме декларираната пълна свобода на теми и събеседници от страна на генералния директор на БНТ - Константин Каменаров. Това са основните журналистически критерии в свободния свят и ние ще се съобразяваме единствено с тях. От този момент оставяме разрешаването на този незаобиколим проблем в ръцете на ръководството на националната телевизия и Съвета за електронни медии. \r\n• Уверяваме всички хора на духа, които през последните дни изказват своята подкрепа за това, което правим, че \r\n\"Денят започва с култура\" ще продължи да бъде запазена територия за смислен дебат и свобода на словото.Емил Кошлуков също отговори на упреците срещу него, че налага цензура. \"Ако някой смята, че свободата на словото е застрашена или е нарушен законът по някакъв начин, моля да покаже веднага кога, къде и как е станало това. Незабавно ще сезирам СЕМ лично аз в качеството си на директор\", посочи той. \r\n\r\nПонеже гледам, че някои хора силно се вълнуват от обществена телевизия, нейните цели и задачи:\r\n1. Обществената телевизия е именно това, телевизия на обществото. Не е на ръководството, нито на водещите, нито на служителите. Още по-малко на една партия. Тя защитава обществения интерес.\r\n2. Нейните задачи, цели и функции са описани ясно в закона, особено в чл. 6. Ако някой смята, че може да ги определи по-добре, да влезе в парламента, да напише нов закон и да го приеме. Засега действа този.\r\n3. За да изпълни своята мисия, обществената телевизия трябва да е отново именно това, телевизия. Ако те гледат една шепа хора, как точно изпълняваш ролята си?\r\n4. Обществените телевизии имат висок рейтинг в цяла Европа. Достатъчно е да видите френската, италианската, британската, сръбската и т. н. Просто когато имаш добри предавания, имаш и зрители.\r\n5. БНТ има добри предавания, качествени журналисти и производство, постига и добри резултати. Не винаги, но постига. Нашата цел е да станат още по-добри.\r\n6. Обсъжданията на продукциите, тяхната промяна и подобрение, структурно, съдържателно и програмно, е наша задача. Ние го правим в телевизията, всекидневно. Анализираме данните, следим конкуренцията, проучваме опита на другите по света.\r\n7. Оценката ни я дават отново зрителите, не партийните централи, нито медиите на олигарси. Ние сме обществена телевизия, не сме длъжни да се съобразяваме с политически и други интереси, единствено с обществения.\r\n8. Ако някой смята, че свободата на словото е застрашена, или е нарушен закона по някакъв начин, моля да покаже веднага кога, къде и как е станало това. Незабавно ще сезирам СЕМ лично аз, в качеството си на директор.\r\n9. БНТ е длъжна да осигурява плурализъм на мненията, както и на гледните точки. Именно затова е важно хората да знаят кой какъв е, когато говори от ефира на БНТ. Не е редно да поканиш Лукарски, да речем, като адвокат по темата за Истанбулската конвенция и да не кажеш на зрителя, че той е висш партиен кадър. Добре дошъл е, но той не е просто адвокат, а партиен лидер, неговата позиция не трябва да се крие.\r\n10. Ако имаме проблеми в БНТ, аз вярвам, че трябва да ги решаваме, не да се оправдаваме, че не можем. Нито пък смятам, че дължим обяснение на издания от един, или друг кръг на медийни босове.\r\n11. Твърдо убеден съм, че продукциите на БНТ1 могат да станат още по-популярни и обичани от много хора. Това е моя цел и задача.\r\n12. Знам, че карам някои хора да работят повече, отколкото са свикнали. Именно затова аз самият работя и в предаване, не съм само началник. Добрият ръководител точно така ръководи, с пример, а не с философстване. За да искам повече от колегите, аз лично трябва да давам повече.\r\n13. Видях призива на едни политици, които зоват да си върнат БНТ. Не знаех, че е била тяхна. Но знам, че вече няма да е на нито една партийна централа, колкото и да не им се вярва. БНТ ще бъде обществена телевизия.\r\n14. Надявам се и да бъде гледаема и качествена, каквато тя е била почти винаги. Ще се опитваме да я направим още по-добра, с помощта на нашите зрители.", "date": "2018.01.22", "title": "Култура и Кошлуков... Екип от БНТ го вини в натиск, а той? "}
{"url": "https://www.dnes.bg/sport/2018/01/22/senzaciia-58-v-sveta-smaza-ot-boi-djokovich.365792", "text": "Южнокореецът Хьон Чун поднесе първата голяма сензация на Australian Open, след като изхвърли от турнира шесткратния победител Новак Джокович!Южнокореецът, №58 в света, победи бившия лидер в ранглистата за почти три часа и половина, след като спечели два тайбрека и не загуби сет – 7:6(4), 7:5, 7:6(3). 21-годишният азиатец за първи път в кариерата си достигна до 14/-финал в турнир от Големия шлем. В спор за място сред четиримата най-добри Чун ще срещне друг дебютант - Тенис Сандгрен от САЩ, който по-рано елиминира Доминик Тийм след 6:2, 4:6, 7:6(4), 7:9(7), 6:3.Томаш Бердих и Роджър Федерер са другите двама четвъртфиналисти в тази част на схемата. ", "date": "2018.01.22", "title": "Сензация! №58 в света смаза от бой Джокович"}
{"url": "https://www.dnes.bg/stranata/2018/01/22/5-godishno-poletia-ot-4-metra-v-sliven.365778", "text": "5-годишно момиче е прието в реанимация в МБАЛ \"Д-р Иван Селимински\"-Сливен с фрактура на черепа. Детето е пострадало сериозно, след като е паднало от  4 метра височина. Състоянието на детето е стабилизирано. В неврохирургията на лечебното заведение е настанено и друго дете, получило комоцио при пътен инцидент. Неговото състояние също е добро, съобщиха от болницата. \r\n ", "date": "2018.01.22", "title": "5-годишно \"полетя\" от 4 метра в Сливен "}
{"url": "https://www.dnes.bg/politika/2018/01/22/spekulacii-tvyrdeniiata-na-bsp-za-sistemata-na-bacis.365791", "text": "Няма манитулация на акцизната информационна система на Агеция \"Митници\", категоричен е финансовият министър Владислав Горанов. През април 2016 г. са били установени проблеми, но те вече са отстранени, каза той по време на извънредно съвместно заседание на парламентарната Комисия по бюджет и финанси и тази за вътрешна сигурност и обществен ред.\n\n\nФинансовият министър дори поздрави левицата, че повдигнала въпроса.\"Така се прави! Винаги се атакуват най-успешните политики и находчивостта на левицата е за похвала\", каза Горанов. Той е категоричен, че няма извършени манипулации в Българската акцизна централизирана информационна система (БАЦИС), както и липсват данни за извършени престъпления във връзка с нея.Директорът на агенция \"Митници\" Георги Костов, който също бе привикан за изслушване пред депутатите цитира данни според, които от 2012 до миналата година има непрекъснат ръст на постъпленията от акцизи. Изключение е само 2014 г., когато събираемостта е по-ниска.Според изчисленията на Костов за 5-те години има общ 930 млн. лв. ръст на приходите от акциз. Около 200 млн. лв. от тях идва от увеличеннето на акциза на цигарите.  припомня, че темата отново излезе на дневен ред, след като на 16 януари от БСП поискаха разсекретяване на доклада на ДАНС относно слабостите в работата на БАЦИС. Според червените има сериозни констатации на правоохранителните органи, че в системите на приходните агенции има пропуски и допускат заличаване на данни на акцизни стоки. Това бе и една от причините за внесения вот на недоверие.Няколко дни по-късно финансовият министър Владислав Горанов обяви, че ще предложи намитниците да поръчат външен одит на акцизната си система. Той обаче е категоричен, че в доклада на ДАНС за БАЦИС няма конкретни данни за извършени престъпления или за отклоняване в плащания на данъци.Според изпълнителния директор на Българската петролна и газова асоциация Андрей Делчев системата е приета с множество недостатъци през май 2013 г. и чак тази пролет може да се очаква тя да получи адекватно ниво на защита.По думите му само за 6 месеца от системата са изчезнали около 300 хил. трансакции, което се равнява на стотици милиони левове. Делчев задочно обвини директорът на Агенция \"Митници\", че е разрешил внедряване на неефективна система.Междувременно в неделя от ГЕРБ разпространиха прессъобщение, както и копие от доклада на ДАНС и докладна записка на финансовия министър до премиера Бойко Борисов от 3 януари тази година. \r\nОт записаното в нея се разбра, че БАЦИС все още не разполага с цялостна система за защита от зловреден код и пробиви, но това действително се очаква да стане до април 2018 г. В доклада се посочва, че след хакерски атаки към системата през 2016 г. по сигнал на държавните органи е възложен доклад на ДАНС, който констатира \"слабости\", които позволяват източване на ДДС. \r\nСпоред шефа на митниците, дупките в сигурността вече се отстранени. От докладната на Горанов до Борисов обаче става ясно, че не е премахната възможността за използване на един и същ административен привилегирован потребител с най-високи права и една и съща слаба парола за осъществяване на отдалечен достъп до интегриращо комуникационно устройство за наблюдение и контрол. Освен това направените препоръки на Горанов (9 на брой) са приложени за едва 47 от общо 340 устройства, тъй като тази мярка изисквала допълнителни разходи от икономическите оператори.В крайна сметка на днешното заседание на двете комисии в НС Горанов обяви, че в доклада на ДАНС и в изводите на Прокуратурата не се съдържа нито една от посочените в публичното пространство манипулации и извършвания на законово нарушение.\"В противен случай главният прокурор отдавна трябваше да е образувал досъдебно производство срещу неизвестен извършител\", каза още той.\"Мога да заявя с удовлетворение, че в резултат на работата на приходните администрации успяхме да повишим значително събираемостта на приходите от акцизите, като в края на 2017 г. те достигат 29,7 на сто. Това число е важно, защото именно то е важно за увеличението при прихода на БВП, което означава повишаване на събираемостта. В края на 2017 г. данъчните приходи достигат до 29,5 млрд. лв., което е с 6,5 млрд. лв. номинално нарастване от 2013 г.\", каза още Горанов.", "date": "2018.01.22", "title": "Спекулации – твърденията на БСП за системата на БАЦИС"}
{"url": "https://www.dnes.bg/obshtestvo/2018/01/22/lekari-spasiha-momche-s-ogromen-tumor-na-liceto.365777", "text": "Пробив в медицината – лекари успяха да спасят и възстановят за рекордно време пациент с огромен тумор на лицето.\r\nПри 16-годишния Николай е открито животозастрашаващо образувание с размерите на ябълка, което в началото било отдавано на растящ зъб. Това наложило да се направи трансплантация на части от черепа с помощта на 3D принтиране.\"Деструктивните резултати налагаха бърза и спешна и много радикална хирургична намеса. До тази операция стигнахме след дълго научно търсене, консултации и пътувания по света, за да видим какво правят и другите школи\", обясни пред Нова тв доц. д-р Ходор Факих.Уникалното при операцията е минималното засягане на тъкани и възстановяването в рамките на седмици.9 месеца след иновативната операция Николай няма никакви оплаквания. А тежката операция е оставила само няколкосантиметров белег.", "date": "2018.01.22", "title": "Лекари спасиха момче с огромен тумор на лицето"}
{"url": "https://www.dnes.bg/mish-mash/2018/01/22/nov-godej-v-kralskoto-semeistvo.365797", "text": "27-годишната внучка на кралица Елизабет Втора ще мине под венчило, съобщават \"Ройтерс\" и \"Би Би Си\", позовавайки се на Бъкингамския дворец.Битанската принцеса Юджини, която е осма поред за наследяване на престола, се е сгодила за дългогодишния си приятел Джак Бруксбанк.Юджини е по-малката от двете дъщери на херцозите на Йорк Андрю и Сара. \"Херцогът и херцогинята на Йорк имат удоволствието да оповестят годежа на принцеса Юджини и г-н Джак Бруксбанк\", се посочва в изявлението, направено от Бъкингамския дворец.От съобщението става ясно, че Нейно кралско височество и 31-годишният й избраник са се сгодили в Никарагуа по-рано през този месец. А сватбата на двойката, запознала се през 2010 г., в ски курорта Вербие, Швейцария, ще бъде организирана през есента в параклиса \"Сейнт Джордж\" в замъка Уиндзор.\r\nНа същото място, но през май, ще се оженят принц Хари и Меган Маркъл. След брака си с Бруксбанк принцеса Юджини ще запази титлата си и ще има възможността да приеме презимето на съпруга си, който е клубен мениджър.", "date": "2018.01.22", "title": "Нов годеж в кралското семейство"}
{"url": "https://www.dnes.bg/world/2018/01/22/turskata-armiia-izpravi-regiona-okolo-siriia-pred-kriza.365746", "text": "С операцията срещу кюрдските формирования в Северна Сирия турската армия изправи региона на ръба на сериозна криза, пише \"Комерсант\". Анкара е пълна с решимост да приключи силовата си акция \"в най-кратък срок\", но офанзивата може да прерасне в дългосрочна кампания и да застраши отношенията на Турция с нейния ключов съюзник, който подкрепя кюрдите - САЩ, пояснява руският вестник.\r\nВъпреки че Москва има интерес кюрдите да участват в Конгрес на сирийския национален диалог, насрочен в Сочи на 30 януари, Русия реши да не осъжда действията на Анкара и се ограничи \"да изрази загриженост\". А предшестващото посещение в Москва на шефовете на турския генерален щаб и на разузнаването показва, че действията на Анкара са били съгласувани с Кремъл, твърди вестникът.\n\n\nПо негови данни подробности от спецоперацията \"Маслинова клонка\" са обсъждани на 18 януари в Русия на среща между министъра на отбраната Сергей Шойгу и шефа на генщаба Валерий Герасимов с началника на турския генщаб Хулуси Акар и директора на турското разузнаване Хакан Фидан. \r\nСпоред източници, близки до руското министерство на отбраната, Москва е поискала ясно да бъде обозначен районът на бъдещите бойни действия. Турските представители посочили Африн като \"крайна и неизменна цел\" и уверили, че тази зона няма да се разширява, защото точно там въоръжените сили на Турция \"ще видят сметката на кюрдските терористи\". Русия пък заела \"позиция на ненамеса\" спрямо действията на турските войски: \"Имаме си свои цели и задачи в Сирия\", казал високопоставен руски военен.\r\nОперацията на Турция в Африн би била невъзможна без договорки с Русия, особено с оглед използването на сирийското въздушно пространство от турската авиация - \"за да се избегнат инциденти, е трябвало да се получи съгласието на Москва за отваряне на небето\", пояснява политологът Кирил Семьонов. \r\n\"Москва нямаше никакви ангажименти пред кюрдите. Фактът, че руските военни разположиха по-рано наблюдатели в района на Африн, бе стъпка, целяща продължаване на пазарлъка с Анкара. Тогава за Москва бе неизгодно Турция да провежда операция. Сега обаче тя може да хвърли цялата вина върху САЩ, които доставят на кюрдите преносими зенитни ракетни комплекси и други оръжия, превръщайки кюрдите в инструмент на американското влияние\", добавя експертът.\r\n\"Зад кюрдите стоят САЩ, а за президента (на Турция Реджеп Тайип) Ердоган операцията срещу кюрдите е главното сражение. Същевременно отношенията на Турция със САЩ и Запада като цяло стават все по-враждебни. При това положение Русия може да осъществи следната комбинация: да отстъпи на Турция Африн срещу по-нататъшно сближаване с Анкара и подкрепа от нейна страна за провеждането на Конгреса на сирийския национален диалог\", отбелязва аналитикът Руслан Пухов.\r\nСпоред Русия за уреждане в Сирия е необходимо да бъде решен кюрдският въпрос. Известна степен автономия за кюрдите е част от сирийското следвоенно уреждане, посочва наблюдателят Дмитрий Тренин. \"Тук Русия е готова да включва кюрдите в преговори, дори и това да стане въпреки желанията на Анкара и на Дамаск\", допълва той. \" Важно е да се определи какво да смятаме за легитимен интерес на Турция, а какво - за прекомерни амбиции от страна на Анкара и лично на президента Ердоган\", посочва Тренин.\r\nСлед като започна операцията \"Маслинова клонка\" и кюрдски представители реагираха негативно, остава отворен въпросът дали кюрдите ще пристигнат изобщо в Сочи и ако да, колко ще са влиятелни делегатите им, изтъква \"Комерсант\"./БТА/", "date": "2018.01.22", "title": "Турската армия изправи региона около Сирия пред криза"}
{"url": "https://www.dnes.bg/televizia/2018/01/22/politicheski-intrigi-i-pokvarena-vlast-v-myje-v-sianka.365793", "text": "Тъмните страни на политическата трибуна във Франция изследва серийната драма \"Мъже в сянка\", която стартира от 29 януари по национална телевизия Bulgaria ON AIR.Поквара, злоупотреба с власт виреят по високите етажи на властта. Франция е в шок след убийството на държавния глава, а политическите интриги в страната тепърва започват – целият парламентарен кабинет се хвърля в борба за власт и правомощие.Зад кулисите политиците вече подготвят нови парламентарни избори, които да бъдат проведени в срок от 35 дни, а политическите съветници следват личните си алчни планове, подпомагайки собствените си кандидати.Симон Капита (Бруно Волкович) е съветник на покойния президент. Той се стреми да запази честта на своя ментор и застава на страната на социалния министър Ан Визаж (Натали Бай) с едничката надежда, че само тя може да се изправи срещу общия им враг – министър-председателя Филип Дьольовр (Филип Манян).За лоша участ Симон среща на пътя си своето протеже Лудовик Демьоз (Грегори Фитуси), който вече работи, за да подпомогне изборната кампания на министъра и негов върл враг. Така желанието за власт, предателство и омраза между двамата наследници на президента вещае ужесточена политическа, но и семейна схватка...Режисьори са  Фредерик Телие, Жан-Марк Брондоло, Фредерик Гарсон. В  ролите ще видим Бруно Волкович, Грегори Фитуси, Филип Манян, Ив Пиньот,  Натали Бай и др.Ще възтържествува ли справедливостта във френското правителство – вижте в новия политически сериал \"Мъже в сянка“, всеки делник от 29 януари от 19:50 часа по . \r\n\r\n ", "date": "2018.01.22", "title": "Политически интриги и покварена власт в \"Мъже в сянка\""}
{"url": "https://www.dnes.bg/world/2018/01/22/masovi-protesti-v-evropa-i-sasht-sreshtu-trymp.365739", "text": "Стотици хора излязоха по улиците в няколко европейски градове вчера, за да защитят правата на жените и да протестират срещу американския президент Доналд Тръмп, дошъл на власт преди година, предаде Франс прес.\r\nВ Лондон няколкостотин души се събраха срещу сградата на британското правителство на Даунинг стрийт, за да изразят негодуванието си от сексуалните посегателства, насилието и дискриминацията, на които са обект жените.\r\n\"Дойдох днес тук, за да кажа: стига на насилието срещу жените и момичета по света\", заяви 29-годишна участничка в лондонския \"Поход на жените\". \"Работя с жени, които са жертви на домашно насилие, на сексуално насилие, извършено от мъже, и не искам повече да се случват такива неща\", допълни младата демонстрантка.\n\nВ Берлин защитниците на правата на жените се събраха пред Бранденбургската врата, близо до посолството на САЩ. При минусови температури демонстрантите преминаха през правителствения квартал, носейки плакати, на които на английски бе написано \"Не се поддавайте\", \"Вдигнете се, обединете се и се борете\".\r\nВ Париж стотина души се събраха под дъжда на площад \"Трокадеро\". Демонстрантките носеха плакат, на който можеше да се прочете: \"Още сме феминистки!\". Редом с тях вървяха и противници на обитателя на Белия дом с плакати, призоваващи за свалянето му.\r\nВ Мадрид близо 200 души, повечето жени, се събраха на площад \"Изабела Втора\" в центъра на испанската столица. Те скандираха лозунги срещу американския президент и призоваваха за глобална феминистка \"революция\".\r\nДемонстрациите в защита на правата на жените и против Тръмп се възобновиха вчера за втори пореден ден, с шествие в Лас Вегас, целящо да мобилизира участниците за следващите избори. \"Ние имаме властта да променим политиката и да направим така, че всеки избран представител да работи за нас\", заяви Тамика Малъри, една от организаторките на \"Похода на жените\" в Лас Вегас.\r\nВ събота стотици хиляди хора, сред които актрисите Упи Голдбърг в Ню Йорк и Натали Портман в Лос Анджелис, участваха в \"Походи на жените\" срещу президента Доналд Тръмп, година след предишните подобни демонстрации. Подобни прояви имаше също във Вашингтон, Денвър, Бостън и други американски градове. /БТА/ ", "date": "2018.01.22", "title": "Масови протести в Европа и САЩ срещу Тръмп"}
{"url": "https://www.dnes.bg/stranata/2018/01/22/stud-i-sniag-ciala-sedmica-gradusite-padat-do-12.365734", "text": "Сняг, студ, ледове и минусови температури ще обхващат страната през цялата седмица. За днес е обявен оранжев код за опасно време в 19 области в страната заради силен вятър и снеговалежи.\r\n\"Предстои ни зимна седмица, която започва бурно със снеговалежи в почти цялата страна. По-обилни ще бъдат те в Северна България и в планините, като в Дунавската равнина има условия за виелици и навявания. Заради лошото време ще има затруднения по пътищата, така че шофьорите трябва да внимават. Температурите утре ще бъдат от -1 до +3-4 градуса\", твърди пред \"Труд\" синоптикът Симеон Матев.\r\nПо думите му застудяването ще продължи и във вторник, но вятърът ще отслабне и снеговалежи вече няма да има. Въпреки това ще остане студено, с максимални температури от минус 3 до плюс 2 градуса.\r\n\"В сряда ще бъде предимно слънчево, временни заоблачавания ще има над Западна България. Минималните температури сутринта ще бъдат от -10 до -5 градуса, а през деня, както във вторник\", каза още Матев.\r\nСиноптикът уточнява, че в четвъртък утрото ще бъде най-студено за цялата седмица. Минималните температури се очакват да бъдат от -8 до -12 градуса, до -15 в котловините.\r\n\"В петък също ще остане слънчево, но температурите ще бъдат малко по-високи от четвъртък – сутринта между -5 и -10 градуса, а следобед максимални между 3 и 8\", допълва Матев.\r\n ", "date": "2018.01.22", "title": "Студ и сняг цяла седмица, градусите падат до -12"}
{"url": "https://www.dnes.bg/obrazovanie/2018/01/22/skacha-stipendiiata-na-chujdestrannite-studenti.365738", "text": "Със 115 лв. набъбва сумата за курсистите по Централноевропейската програма за обмен\r\nОт 135 лв. до 250 лв. скача размерът на стипендиите, предоставяни на студенти-чужденци, приети за обучение в България по Централноевропейската програма за обмен в университетското образование. Това предвижда проект на постановление на изменение на нормативните актове, свързани с финансирането на обучението във висшите училища и стипендиите.\r\nПовишението от 115 лв. цели да се постигне по-справедливо компенсиране на разходите на тези студенти при престоя им у нас, пише \"Монитор\".\r\nБългарските курсисти, обучаващи се в чужди висши училища по тази програма за обмен, получават стипендии в размер приблизително 200 евро. От 1000 до 2000 пък се увеличават местата за обучение в БГ университет или научна организация за нашите сънародници в чужбина.Става дума за обучение в степените \"бакалавър\" и \"магистър\". За шампионите на националните олимпиади по български език и литература и за първенците на випуски на средни и висши училища в райони с компактно население от българска народност в Украйна, Молдова, Сърбия, Румъния и Казахстан квотата пък се увеличава от 15 на 30. За образователната и научна степен \"доктор\" завишението на приема е от 20 на 40 места.\r\nВъв все повече училища в чужбина се преподава български език и литература, история и география на България. Затова документът предвижда и увеличаване на броя на преподавателите, изпращани от образователното министерство във въпросните школа - от 30 на 50.Основни предпоставки за приетите промени са, че в страни като Украйна, Молдова, Сърбия, Македония и Албания се наблюдава трайна тенденция на увеличаване броя на кандидатите за студенти, докторанти и специализанти и повишен интерес към обучение в български висши училища и научни организации, става ясно от мотивите към документа.\r\nПромените предвиждат още редукция на приема в определени специалности, сред които са \"Икономика\", \"Администрация и управление\" и \"Право\".Същевременно при приоритетните професионални направления с остър глад за специалисти като \"Математика\", физични и химични науки, \"Педагогика на обучението по...“ и др. предложеният прием от университетите няма да бъде намаляван от страна на държавата. ", "date": "2018.01.22", "title": "Скача стипендията на чуждестранните студенти"}
{"url": "https://www.dnes.bg/notifikacii/2018/01/22/mejdunaroden-doklad-bg-pytishtata-plachevni.365730", "text": "Доклад, изготвен от Световният икономически форум WEF, показват, че пътищата в държави от Третият свят, като Замбия, Ботсвана или Танзания са по-добри от българските.\r\nПо състояние и качество на пътните настилки през 2017-а година ние сме поставени на едва 97-мо място от общо 137 изследвани държави. \r\nЗад нас остават предимно такива, в които се водят, или до скоро са се водили граждански войни и сражения.\r\nСпоред данните от доклада всички пътища в България са с обща дължина, около 20 000 км. По-малко от 3000 км се водят първокласни пътища, като магистралите са едва 741 километра. Всички останали са от втори и трети клас.\r\nОгромна част от тях са в плачевно състояние, като над 6000 км от тях имат нужда от спешен ремонт.", "date": "2018.01.22", "title": "Международен доклад: BG пътищата – плачевни!"}
{"url": "https://www.dnes.bg/sofia/2018/01/22/mikrobus-i-tramvai-se-udariha-sedem-sa-postradalite.365747", "text": "Седем души са пострадали при катастрофа между микробус и трамвай. \r\nИнцидентът е станал към 7:30 часа  на кръстовището на булевардите \"Никола Петков\" и \"Цар Борис III\", съобщиха от полицията.\r\nПредстои да бъде оказана медицинска помощ на пострадалите.\r\nДвижението в района на кръстовището временно е затруднено и се регулира от патрул.", "date": "2018.01.22", "title": "Микробус и трамвай се удариха, седем са пострадалите "}
{"url": "https://www.dnes.bg/politika/2018/01/22/zaplatite-na-policaite-rastat-na-chantadjiite-syshto-s-kolko.365735", "text": "Заплатите в МВР ще се увеличат спешно от 1 март. Ръководството на министерството направи остър завой и след като допреди седмица твърдеше, че служителите му нямат нужда от повече пари, сега бърза да \"повиши мотивацията им за по-високи резултати\".\r\nПроект на наредба, с която се променят основните възнаграждения в системата, бе публикуван на сайта на ведомството само няколко дни след като премиерът Бойко Борисов обеща да се отпуснат допълнително 100 млн. лв. за заплати. В МВР са пресметнали, че са им нужни 97 млн. лева.\r\nЗаради бързането срокът за обществено обсъждане на наредбата е съкратен наполовина - на 14 дни, пише \"Сега\". По закон той е 30 дни, а намаляването е позволено в изключителни случаи, като трябва да се посочат аргументи. Мотивите на МВР са увеличението да влезе в сила от 1 март, защото е много необходимо.\n\n\n\nОсновните заплати ще се увеличат с около 80 лв. Така най-ниското възнаграждение за полицейска длъжност ще стане 798 лв. Толкова ще е заплатата на полицай със средно образование. Същото ще е възнаграждението и на пожарникарите със средно образование, както и на катаджиите от най-ниските нива.\r\nКварталните полицаи, както и част от патрулиращите, ще взимат малко над 1000 лв. Инспекторите с една степен по-горе в йерархията ще се подписват срещу 1044 лв. Тези длъжности се заемат основно в районните управления, т.е. голяма част от работещите там са инспектори между четвърта и шеста степен. Началниците в районните управления ще взимат 1259 лв.\r\nДиректорите на областните поделения на МВР ще са с основна заплата от 1545 лв. до 1623 лв. Малко по-добре платен ще е шефът на СДВР - 1695 лв. Началниците на граничните управления ще получават минимум 1454 лв.\r\nТ. нар. чантаджии от администрацията на МВР също ще се възползват от увеличението. Основната заплата на главен юрисконсулт ще стигне до 943 лв. Главният счетоводител ще взима 889 лв. Заместникът му ще получава с 20 лв. по-малко.\r\n943 лв. ще е основната заплата на главен експерт в администрацията, а експертите ще получават по 915 лв. Преводачите и психолозите ще получават по 861 лв. Толкова е заплатата и на програмистите и системните администратори.\r\nВсички държавни служители в системата вземат и допълнително възнаграждение на всеки три месеца.\r\n\r\nУвеличението ще засегне и висшето ръководство на МВР. По-големи заплати вече ще взимат както главният секретар, така и заместникът му. Те ще получават съответно по 2247 лв. и 2029 лв. вместо досегашните 2166 лв. и 1948 лв. \r\nУвеличение ще има и за членовете на политическия кабинет на министъра - парламентарен секретар (1886 лв.), съветници (1839 лв.), експерт в кабинета на министъра (1697 лв.) и главен експерт в политическия кабинет (1325 лв.).", "date": "2018.01.22", "title": "Заплатите на полицаите растат, на чантаджиите – също! С колко?"}
{"url": "https://www.dnes.bg/stranata/2018/01/22/ne-samo-s-gumi-ne-samo-s-drehi-romi-se-greiat-i-s-pampersi.365737", "text": "Нов хитър начин за отопление са намерили в пловдивския квартал \"Столипиново\". На самобитното им пазарче край блоковете на ул. \"Сокол\" жители на махалата продават огромни чували с неупотребявани памперси. Пълен догоре найлонов чувал струвал само 2 лева и се харчел като топъл хляб, разказват местните.\"Не знаем откъде намират толкова евтино памперсите, но много евтино ги продават. Хора от квартала си купуват редовно по пълен с памперси чувал и карат с него по цяла седмица, което си е супер евтино. И изобщо не ги интересува, че замърсяват въздуха\", обясни жител на махалата, цитиран от \"Монитор\".В \"Столипиново\" масово през студените месеци се топлят с дърва или каквото намерят и става за горене покрай кофите за отпадъци, тъй като въглищата са скъпи за оскъдните доходи на хората. Именно отоплението с твърдо гориво през зимата е основният замърсител на въздуха над Пловдив, са установили експерти.Една от другите причини за замърсяването на въздуха е горенето на автомобилни гуми край река Марица от ромите в квартала. Само преди дни служители на пловдивския общински инспекторат са пипнали, докато гори гуми, мургав подпалвач. В продължение на няколко часа инспекторите са дебнели нарушителя край дигата на реката в \"Столипиново\".Когато той е драснал клечката и от гумите се е извил гъст черен пушек, общинарите са отишли и са му съставили акт за 300 лева, съобщи директорът на инспектората Ангел Славов.Неговите подчинени съвместно с РИОСВ в Пловдив редовно извършват проверки за горене на гуми в коритото на реката, но не винаги успяват да заловят на място нарушителите.Проблемът бил, че когато запалели гумите, ромите се отдръпвали настрана и твърдели, че това не било тяхно дело. След като подпалените гуми спирали да пушат, ромите отивали, хвърляли ги в реката да се охладят и взимали метала, който предавали на вторични суровини. Славов предупреди, че глобите по общинската наредба за опазване на околната среда са от 300 до 800 лева.", "date": "2018.01.22", "title": "Не само с гуми, не само с дрехи... роми се греят и с памперси!?"}
{"url": "https://www.dnes.bg/sofia/2018/01/22/chasti-ot-sofiia-ostavat-bez-voda-na-23-ianuari.365752", "text": "На 23 януари 2018 г. (вторник), във връзка с изграждане на сградно водопроводно отклонение на ул. „Първанова чешма“, с. Доброславци, се налага спиране на водоподаването от 9:30 до 15:30 часа на клиентите на „Софийска вода”, живеещи в района на:\r\nул. „Панчовица“, ул. „Уршак“, ул. „Първанова чешма“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бранище“ и ул. „Първанова чешма“.\r\nНа 23 януари 2018 г. (вторник), във връзка с реконструкция на уличен водопровод на ул. „Николай Хрелков“, кв. „Горна баня“,  се налага спиране на водоподаването от 9:00  до 21:00 часа на клиентите на „Софийска вода”, живеещи в района на:\r\nул. „Перуника“, ул. „Еделвайс“, ул. „Николай Хрелков“, ул. „Лотос“, бл. 1, бл. 2, бл. 3, бл. 4, бл. 60, бл. 61, бл. 63.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 60.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\r\n“Софийска вода” АД предварително се извинява на своите клиенти за причинените временни неудобства!\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.\r\n ", "date": "2018.01.22", "title": "Части от София остават без вода на 23 януари"}
{"url": "https://www.dnes.bg/stranata/2018/01/22/lekari-schetovoditeli-pregledi-na-pensioneri-s-kasov-bon.365743", "text": "\r\n                        \r\n                        \r\n                        \r\n                    Личните лекари вече ще трябва да отчитат прегледите на пенсионерите чрез номерата на издадените касови бележки. Само по този начин държавата ще им изплаща остатъка от стойността на таксата в размер на 1,90 лв.\r\nОт съсловието обаче са категорично против законовата промяна и очакват увеличаване на опашките по кабинетите.\r\nСпоред председателя на дружеството на общопрактикуващите лекари д-р Георги Миндов промяната е въведена тихомълком. потърси за коментар и Националната здравноосигурителна каса /НЗОК/. Те обаче отказаха да застанат пред камерата ни.\r\nНо обясниха - крачка назад няма да бъде направена и имало закони, които трябва да бъдат спазвани.", "date": "2018.01.22", "title": "Лекари - счетоводители: Прегледи на пенсионери с касов бон"}
{"url": "https://www.dnes.bg/stranata/2018/01/22/vzriviha-zlatarsko-atelie-v-centyra-na-burgas.365754", "text": "Златарско ателие е било взривено в Бургас. Престъплението е извършено тази нощ.На магазина са нанесени сериозни материални щети.До момента няма задържани по случая, съобщи Нова тв.Изяснява се и вида и силата на взривното устройство.", "date": "2018.01.22", "title": "Взривиха златарско ателие в центъра на Бургас"}
{"url": "https://www.dnes.bg/technology/2018/01/22/toshiba-s-rezerven-plan-za-biznesa-si-s-chipove.365760", "text": "Японският концерн Toshiba Corp разглежда възможността за първично публично предлагане (IPO) на своя бизнес с чипове за памет, ако договорената продажба за 18 млрд. долара на консорциум, ръководен от Bain Capital, не успее да получи одобрение от антитръстовите органи до края на март, съобщи Financial Times в понеделник.IPO-то е един от плановете за непредвидени ситуации, които се разглеждат от висшите ръководители на Toshiba, пише FT, цитирайки запознати лица. Медията добавя, че някои анализатори и акционери на Toshiba фаворизират този вариант пред съществуващата сделка.Toshiba постигна съгласие през миналия септември да продаде Toshiba Memory - втория по големина производител на NAND чипове в света, на консорциум, ръководен от американския финансов инвеститор Bain, за да покрие задължения за милиарди долари, произтичащи от американския ѝ бизнес с ядрена енергетика Westinghouse Electric Co LLC.Японският конгломерат обаче вече не е подложен на натиска, който някога изпитваше, за да завърши продажбата, след като набра 600 млрд. йени (5,4 млрд. долара) с нова емисия акции за чуждестранни фондове в края на миналата година, което с данъчни отчисления му дава достатъчно средства, за да покрие своите задължения.Базираният в Хонконг акционер активист Argyle Street Management Ltd - хедж фонд с инвестиции за 1,2 млрд. долара, се изказа против продажбата, заявявайки, че тя вече не е необходима и че бордът трябва да обмисли IPO вместо нея. Ако сделката не получи одобрение от регулаторните органи до 31 март, Toshiba е свободна да се оттегли от трансакцията, съобщават източници, запознати със ситуацията, пред Ройтерс.Говорител на Toshiba заяви, че няма промяна в усилията ѝ за завършване на продажбата на поделението за чипове. Представител на Bain не е бил открит за коментар по темата. Акциите на Toshiba достигнаха тримесечен връх в сутрешната търговия, като в един момент нараснаха с около 4,7%.", "date": "2018.01.22", "title": "Toshiba с резервен план за бизнеса си с чипове  "}
{"url": "https://www.dnes.bg/notifikacii/2018/01/22/milionerskiiat-sin-gushterov-pusnat-predsrochno-ot-aresta.365749", "text": "Синът на бизнесмена Добромир Гущеров – Християн Гущеров, е освободен от ареста в 6-то РПУ през изминалата нощ.29-годишният мъж беше арестуван вчера след скандал в столична дискотека и последвал удар на колата му в полицейска патрулка.\nГущеров бил видимо пиян и арестуван заедно с останалите участници в скандала, които също са освободени.Скандалът се разразил в \"Домби бар\" в центъра на София. След това продължил и на улицата. Двете групи тръгнали към \"Бояна\".На сигнала се отзовали полицаи, а Гущеров пък се блъснал с джипа си и в патрулката. Той е правил маневра назад и така се е стигнало до инцидента.Мярката на задържаните беше 24 часа и трябваше да изтече днес към 8:30 ч. сутринта.Вчера Гущеров е отказал да даде кръвна проба, за да го тестват за алкохол и наркотици, съобщи bTV.Все още не е ясно дали прокуратурата ще му повдигне обвинение.", "date": "2018.01.22", "title": "Милионерският син Гущеров пуснат предсрочно от ареста "}
{"url": "https://www.dnes.bg/stranata/2018/01/22/nad-900-mashini-rinat-i-obrabotvat-pytishtata-v-stranata.365756", "text": "Над 900 машини са обработвали през нощта пътните настилки по републиканската мрежа. През деня работата на снегопочистващата техника продължава, за да се осигури проходимостта на пътищата при зимни условия, съобщиха от Агенция \"Пътна инфраструктура\". \r\nСнеговалеж и силен вятър има в момента в областите София, Ловеч, Плевен, Шумен, Перник, Велико Търново, Стара Загора, Търговище, Кърджали, Благоевград, Кюстендил, Русе, Враца и в районите на Благоевград, Черна Места, и проход \"Предел“ и проход \"Ришки“, Студенец, Паничково, Лъки по високите места на област Смолян, на област Сливен и на Пазарджик.\r\nНеобходимо е шофьорите да тръгват на път само с подходящи гуми, да карат внимателно и със съобразена скорост. Настилките се обработват непрекъснато. \r\nБлокирането на движението от автомобили, които не са подготвени за движение, затруднява работата на снегопочистващата техника и възпрепятства пътуването на всички останали шофьори.\r\nПоради снегонавявания и опасност от заледявания временно е ограничено движението на товарни автомобили над 12 тона с ремаркета и полуремаркета по път II-842 Юндола - Белово. Обходният маршрут е по път Белово – Варвара – Велинград – Юндола.\r\nЗабранено за МПС над 12 тона е преминаването през проходите \"Петрохан“, \"Превала\", \"Котленски“ и \"Шипка\".\r\nЗатворен за всички видове моторни превозни средства е Троянският проход.\r\nБез ограничения е преминаването през проходите \"Айтоски\", \"Обзорски\", \"Печинско\", \"Предел\", \"Републиката“, \"Ришки\" и \"Рожен\". Целогодишно забранено за МПС над 3,5 тона е преминаването през \"Дюлински\" и \"Пампорово\", а на товарни автомобили над 10 тона през \"Вратник\" и \"Твърдишки“.", "date": "2018.01.22", "title": "Над 900 машини ринат и обработват пътищата в страната"}
{"url": "https://www.dnes.bg/stranata/2018/01/22/tri-koli-zakysaha-pod-buzludja-pojarnata-i-tia-zabi.365745", "text": "Осем младежи с три автомобила са попаднали в снежен капан под връх Бузлуджа, съобщава от Районната пътна служба в Казанлък.Сигнал за това е подаден около 05:00 ч. тази сутрин, пише \"Дарик\". Към мястото е изпратен автомобил на местната противопожарна служба, който обаче също е закъсал в снега.До младежите на този етап все още не е стигнал никой, но е установено тяхното местонахождение. С тях поддържа непрекъснато връзка директорът на областното пътно управление Илия Златев.На Шипка и Бузлуджа освен снега, има и силен вятър, заради което се образуват снегонавявания и преспи, което затруднява и спасителната акция.Младежите се намират на 700 метра до скулптурата \"Факлите\", която е по-близо до паметника на Бузлуджа, отколкото до Шипка, затова противопожарният автомобил на практика няма шанс да стигне до тях, тъй като е на разстояние от 12 километра.\r\n \r\nКъм Шипка и \"Факлите\" пътува трактор, с който да се проправи път и да се стигне до младежите, за да бъдат изтеглени поетапно. След това ще стане ясно и как ще бъде изтеглен закъсалият противопожарен автомобил. Огнеборците обаче са на топло, в заведение в близост.\r\n \r\nПредупреждението към водачите е да тръгват подготвени при зимни условия и да не пренебрегват съобщенията от Пътната агенция.", "date": "2018.01.22", "title": "Три коли закъсаха под Бузлуджа, пожарната и тя заби"}
{"url": "https://www.dnes.bg/world/2018/01/22/iujnokoreiski-aktivisti-podpaliha-snimka-na-kim-chen-un.365741", "text": "Южнокорейски активисти подпалиха в Сеул снимка на севернокорейския лидер Ким Чен Ун, предаде Асошиейтед прес.\r\nДемонстрацията, в която участваха между 150 и 200 души, протестиращи срещу сближаването между двете Кореи, се състоя на железопътната гара в южнокорейската столица. \r\nДемонстрантите се събраха, когато там пристигна лидерката на севернокорейската дамска поп банда \"Моранбон\" Хьон Сон Уол. Певицата от вчера е в Южна Корея начело на седемчленна севернокорейска делегация, която подготвя участието на севернокорейска арт трупа в тържествата, съпътстващи зимните Олимпийски игри в Пьончан следващия месец.\r\nХьон се озова на гарата след визита до източния южнокорейски град Каннън. Когато я видяха, активистите подпалиха снимка на севернокорейския лидер заедно със севернокорейското знаме и знамето на обединението на двете Кореи - флаг, който спортистите от двете корейски държави планират да носят по време на откриването на Олимпийските игри, на което делегациите им ще преминат заедно. Полицията успя да изгаси с пожарогасители пламъците, но протестиращите стъпкаха снимката и знамената, а после отново ги запалиха./БТА/", "date": "2018.01.22", "title": "Южнокорейски активисти подпалиха снимка на Ким Чен Ун "}
{"url": "https://www.dnes.bg/sofia/2018/01/22/blok-do-bloka-stroej-vdigna-krasno-selo-na-protest.365742", "text": "\r\n                        \r\n                        \r\n                        \r\n                    Жители на столичния квартал \"Красно село\" на протест срещу строежа на нов блок в района. Хората са притеснени, че ще останат без зелени площи.\r\nСтроежът е на няколко метра от блока, от който са и протестиращите. Едно от основните притеснения на гражданите е именно близостта. По план на мястото ще бъде построена жилищна сграда, която е с 3 метра по-ниска от блока на протестиращите.\r\n\"Собственикът е направил замяна с общината. Те дават 106 квадрата, общината им дава зелена площ 102 квадратни метра\", подчертаха протестиращите пред .\r\nСпоред тях това е незаконно, защото единственото действие, което могат да предприемат собствениците на площта е да оградят и да поддържат зелената площ. Не обаче и да строят.\r\n\"Преди 9 години закупих тук апартамент с идеята, че ще имам гледка, но се оказва, че пред моите прозорци ще има 7-етажен блок\", оплака се друг от протестиращите в ефира на \"България сутрин\".\r\nНедоволните жители на \"Красно село\" недоумяват още защо еколозите протестират срещу строеж на лифт, а не и срещу застрояването на зелените площи в София.\r\n ", "date": "2018.01.22", "title": "Блок до блока. Строеж вдигна \"Красно село\" на протест"}
{"url": "https://www.dnes.bg/politika/2018/01/22/dps-raztylkuva-dogan-demontaj-na-vlastta-i-programen-kabinet.365725", "text": "Доста хора не са разбрали посланието на нашия почетен председател Ахмед Доган. Разбираме желанието на правителството да му бъде осигурен един вътрешнополитически комфорт, за да се концентрира върху Европредседателството, но ние от ДПС нямаме как да му го осигурим. Това каза депутатът и заместник-председател на ДПС Ахмед Ахмедов по БНР.\r\n\"Ние сме убедени, че както нашите избиратели, така и всички български граждани, искат точно обратното. Управляващите много грешат като тълкуват нашата институционална продкрепа като подкрепа за стабилността на ГЕРБ. Не е! Това е една подкрепа за стабилността на нашата държава, като осигуряването на комфорт на определението с националистите няма как да си го позволим\", посочи той.\n\n\n\n\n\"Никой няма да ни прости, ако не поставим важните за всички български граждани проблеми – липсата на сериозни реформи, които да подобрят работата на всички обществени системи: здравеопазването знаете последните проблеми, които имахме там; образованието, сигурността, корупцията; корупцията влошава бизнес-средата и административните услуги; лошата ефективност, най-вече при разходване на публичните средства. Докато не се справим с това и докато не се справим именно с бедността, демографския срив и най-вече да увеличим и доходите на нашите гласоподаватели и на всички жители на България, ние няма да спрем\", коментира още Ахмед Ахмедов.\r\n\"България се нуждае от програма за ускорено развитие, за да навакса изоставането си спрямо останалите европейски страни, категоричен е Ахмедов. В нея проблемите трябва да бъдат дефинирани, а реформите на обществените системи - дълбоки. Такава програма обаче не може да бъде изградена с търсене само на \"аритметическо мнозинство\" в НС.\r\n\"Ние сме за съставяне на една програма, в която да се обединят доста политически партии, за да можем да направим това ускорено развитие, понеже много изоставаме по отношение на останалите европейски държави. Затова имаме и решение на нашия ръководен орган – Централния съвет, да се демонтира тази власт. Този демонтаж не означава непременно участие или задължително влизане на ДПС в управлението\", каза Ахмедов.\r\nСпоред Ахмедов, ГЕРБ и Обединените патриоти не могат да реализират сами предложената ускорена програма.\r\n\"Това нещо може да се постигне или чрез избори, или сега с един демонтаж на това управление. Като го демонтираме, или отиваме на избори, или правим ново програмно правителство с тази програма, за която говорим – за ускорено развитие. Тази програма може да се постигне като в нея се набележат реформите и всички политически партии подкрепяме Парламента при изпълнение на тези реформи, защото тези реформи ще изискват много ново законодателство, и оттам нататък правителството да ги изпълнява\", каза Агмедов.\r\nДепутатът не спести на БСП критиката си по отношение на вота на недоверие, срещу кабинета, който ще бъде гласуван във вторник: \"Имаше неща, които да внасяме заедно. В един момент казаха: \"Сами\". Надделява явно популизмът някъде. Трябва и от това да се отървем, но ще му дойде времето на всичко\".", "date": "2018.01.22", "title": "ДПС разтълкува Доган: Демонтаж на властта и програмен кабинет!"}
{"url": "https://www.dnes.bg/notifikacii/2018/01/22/vnimanie-personalno-nabliudenie-facebook-vredi-na-vasheto-zdrave.365726", "text": "През зимата на 2016 кореспондентът на \"Гардиън\" Арва Мадави преживява нещо като Facebook криза, след като е прекарала три дни в социалната мрежа и осъзнава, че се нуждае от помощ.\r\nВсе пак да скъсаш с Facebook не е никак лесно. Всички ние се шегуваме със зависимостта си от социалните мрежи, но рядко приемаме това за истинско пристрастяване, което сериозно може да навреди на здравето ни. В крайна сметка не е противозаконно използването на социалните мрежи. И най важното никъде не е казано: \"Facebook вреди на вашето здраве!\".\r\nМного от нас считат, че проверката на социалните мрежи по няколко пъти на ден е нормално, казва Мадави. Статистиката говори сама за себе си: месечната аудитория на Facebook е 2 милиарда потребители.\nПрез 2016 г., компанията е изчислила, че хората прекарват средно във Facebook, Instagram и Messenger по 50 минути на ден. Днес тази цифра е може би равна на час, пише \"Труд\".\r\nТова е така, защото за нас, стоящите в социалните мрежи, е трудно да се разберем, че навикът да превъртаме постоянно лентата с новините е проблем. През 2014 г. Арва Мадави, работейки за рекламния бизнес, посещава централата на Facebook. Мениджърите по продажбите надълго й разказват колко и какви данни са събирали за потребителите на социалната мрежа и как са ги използвали, за да принуждават хората да кликват върху рекламите. \r\n\"Беше страшно. Оттогава не съм публикувала никаква лична информация във Facebook. Трябва да започнете да възприемате Facebook като система за персонално наблюдение, а не като социална мрежа\", пише тя в статията си. Въпреки това, Мадави продължава да използва Facebook и другите социални мрежи. Тя безмилостно сканира Facebook и Instagram много пъти на ден и прекарва часове в Twitter.\r\n\"Това не беше просто загуба на време. Навикът да стоя в социалните мрежи започна да оказва психологическо въздействие върху мен. Постепенно разбрах, че използването на социалните мрежи е един вид мазохизъм. Когато бях болна, разглеждах снимките на други хора с техния \"идеален\" живот и се чувствах още по-зле. Сравнявайки себе си с другите, започнах да мисля за необходимостта да бъда като всички тях, нещо, което никога не съм правила преди\".\r\nМадави се опитва да напусне Facebook и установява, че социалната мрежа не толкова лесно освобождава потребителите. Няколко кликвания отиват само за намиране на страницата с бутона за деактивиране на профила. С кликване върху него и повторното въвеждане на паролата, потребителят е изправен пред факта, че Facebook показва снимки на неговите \"приятели\" и предлага и на тях да им бъде изпратено съобщение. След това социалната мрежа иска да се обясни причината за деактивирането и Мадави пише: \"Прекарах прекалено много време във Facebook\", но социалната мрежа й предлага да намали броя на изпратените до нея съобщения и електронни писма. След като отказва, Мадави отново натиска бутона за дезактивиране и отново мрежата я пита дали е сигурна. В крайна сметка процедурата за деактивиране на акаунта й отнема 10 кликвания, но деактивирането практически не означава нищо. \r\n\"За да активирате профила си отново, трябва само да въведете потребителското си име и паролата си и може отново да използвате Facebook. Изключително трудно е да изтриете завинаги акаунта си\", пише Мадави.\r\nНамалявайки ползването на Facebook и Instagram, тя установява с облекчение: \"Спрях да се сравнявам с другите и започнах да се чувствам много по-щастлива. Престанах да се тревожа през цялото време. Непрекъснатият поток от новини, умножени от социалните мрежи, лесно могат да нарушат вашата психика\".\r\nРазбира се, социалните мрежи имат и своите предимства и носят удоволствие и полза, стига ползването им да е умерено и в това е проблема. Социалните мрежи са проектирани така, че да пристрастяват и тъй като компаниите събират все повече и повече данни за потребителите, зависимостта им става все по-силна.\r\nПреди да се откаже от Харвард, Марк Зукърбърг е учил психология и Facebook е по скоро социално, отколкото компютърно програмиране. \"Тази мрежа е създадена, за да използва човешките слабости\", признава първият президент на Facebook Шон Паркър в интервю за Axios през ноември миналата година.\r\nТой обяснява, че още с появата на Facebook, създателите му са се борили как да привлекат много от времето и вниманието на потребителите. За тази цел измислят бутона \"Like\".\r\n\"Това е като инжектиране с допамин и насърчава потребителите да изтеглят все повече и повече съдържание. Това е зависимост от социална оценка и обратна връзка и е точно онова, което хакер като мен може да измисли, защото социалната мрежа използва уязвимостта на човешката психология и ние – създателите на Facebook, сме наясно\", казва Паркър. \r\nДори ако Зукърбърг и приятелите му да са знаели, че създават мрежа за пристрастяване, едва ли са могли да предвидят последствията. Според Мадави през следващите десет години ще се изправим пред криза в общественото здравеопазване, тъй като въздействието на социалните мрежи върху мозъка на потребителите, взаимоотношенията и политиката на хората стават все по-очевидни.\r\n\"Днес има доказателства, че Facebook има отрицателно въздействие върху умственото и физическото здраве на хората и започваме да разбираме, че една социална мрежа може да ни манипулира, да контролира нашите емоции и да причинява самоизолация. Ако Facebook и другите социални мрежи не приведат огромното си влияние в хармония с отговорността си, трябва да се запитаме искаме ли да бъдем част от тяхната игра за световно господство\". казва Мадави.", "date": "2018.01.22", "title": "Внимание, персонално наблюдение! Facebook вреди на вашето здраве!"}
{"url": "https://www.dnes.bg/obrazovanie/2018/01/22/skandalno-chujdenci-bez-sredno-priemani-v-mu-sofiia.365727", "text": "Прокуратурата разследва Медицинския университет в София. Причината - фиктивен прием на чуждестранни студенти.\r\nГДБОП и ДАНС проведоха специализирана акция в университета, като се разследва организирана престъпна група, която е фалшифицирала документи.\r\nМного от служителите в университета са разпитани, но засега няма задържани.\r\nПодозира се, че чуждестранни студенти, предимно от арабския свят, са били записвани фиктивно и срещу подкуп в университета.\r\nМного от тях дори нямали завършено средно образование. Други пък са приемани \"проформа\", за да започнат след това работа в съвършено други сфери и след това да кандидатстват за гражданство без да имат нито ден в университета, съобщи bTV.\r\nТака са придобивали право на легално пребиваване не само у нас, но и на територията на целия Европейски съюз.\r\n ", "date": "2018.01.22", "title": "Скандално! Чужденци без средно приемани в МУ-София"}
{"url": "https://www.dnes.bg/notifikacii/2018/01/22/gushterov-sgushen-v-aresta-posegnal-na-policai.365728", "text": "Милионерският син Християн Гущеров е бил арестуван, тъй като след среднощен запой в дискотека, се сбил. А когато пристигнали полицаи, той посегнал на униформените.\n\n\n\nКонфликтът тръгнал от култувото столично завдение \"Домби\", където Гущеров се забавлявал, пише \"\".\r\nКомпанията му се спречкала с друга и се стигнало до разправа. Тя се пренесла извън дискотеката, като двете компании се гонили с колите си.\r\nСлед като спрели колите си, за да се разберат - пристигнала полиция. Гущеров посегнал на един от полицаите и бил задържан. В момента той е в ареста на столичното 6-то РПУ.\r\nГущеров беше женен за фолк певицата Мария, но преди близо година двамата се разделиха. В момента негова половинка е моделът Светлана Василева.\r\n ", "date": "2018.01.22", "title": "Гущеров \"сгушен\" в ареста! Посегнал на полицай"}
{"url": "https://www.dnes.bg/blizak-iztok/2018/01/22/mahmud-abas-iska-es-da-priznae-dyrjavata-palestina.365729", "text": "Палестинският президента Махмуд Абас ще поиска от ЕС да признае Държавата Палестина, по време на днешното си посещение в Брюксел, заяви пред Франс прес палестинският външен министър Рияд ал Малки.\r\nМахмуд Абас \"очаква от европейските външни министри колективно да признаят Държавата Палестина\", в отговор на решението на американския президент Доналд Тръмп да признае Ерусалим за столица на Израел\", заявил Малки. \r\nТой изтъкнал, че палестинският президент \"продължава да е ангажиран\" с мирния процес в Близкия изток.\r\n ", "date": "2018.01.22", "title": "Махмуд Абас иска ЕС да признае Държавата Палестина "}
{"url": "https://www.dnes.bg/sofia/2018/01/22/165-snegorina-snovat-iz-snejna-sofiia-pryskat-smeski-i-riiat.365736", "text": "Заради валежите от сняг 165 машини, специализирана техника, цяла нощ извършва обработки със смеси срещу заледяване във всички 24 района на територията на София, съобщиха от Столичната община.\r\nПриоритетно се обработват всички улици и булеварди, по които се движи градския транспорт, основи улици в районите, както и общински пътища и Южната дъга на околовръстен път. \r\nРаботата по почистване на снега не е спирала през нощта и продължава до към, 05:30 часа включително. \r\nПоради обилния снеговалеж освен обработки чрез разпръскване на смеси снегопочистващите машини извършват и избутване на снежна маса от пътните платна.\r\nГрадският транспорт се движи навсякъде по обичайните си маршрути.\r\nОпесъчаване се извършва на пътищата \"Драгалевци – Алеко\" и \"Бояна – Златни мостове\" във Витоша.\r\nЗапочва и ръчно почистване на подходите към подлези, прилежащи пространства на спирките на градския транспорт.\r\nДейностите по почистването се контролират от екипи на Столичния инспекторат. Екипи на дирекция \"Аварийна помощ и превенция\" също извършват обходи на терен.\r\nНапомняме на шофьорите да използват автомобилите си оборудвани за движение при зимни условия, както и да карат със съобразена скорост.\r\nВ двата кризисни центъра на Столична община тази нощ са настанени общо 186 души, останали без дом. В центровете те пренощуват, получават храна и дрехи. \r\n\r\n ", "date": "2018.01.22", "title": "165 снегорина сноват из снежна София, пръскат смески и рият"}
{"url": "https://www.dnes.bg/zvezdi/2018/01/22/mis-bylgariia-95-otegchena-omryzna-mi-ot-silikonki.365731", "text": "\"Отегчена съм от силикон, изкуствени коси, тежък грим и дузина пластични операции при лицата в модните среди. Време е да се завърнем към натуралната женска хубост. Имам мисия да докажа, че естествената красота може отново да бъде актуална\", заяви пред \"България Днес\" шефката на модна агенция \"Визаж\" Жени Калканджиева.\r\n\"Никога не съм била противник на пластичните операции. В крайна сметка, ако не се харесваш, както природата те е създала - отиваш и се коригираш. Но в последно време нещата излязоха от контрол, загуби се мярката. Никаква естетика, никакво въображение. Отправям съвет и към пластичните хирурзи. Моля ви, бъдете художници. Не правете девойките за посмешище\", призова 6-тата в света.\r\nМис България '95 е категорична, че във \"Визаж\" акцентират върху образованието, добрите маниери и обноски в обществото, здравословния начин на живот.\r\n\"Не обичам да виждам модели, които пият или пушат. Освен това много държа моите лица да учат, да имат умно отношение към събитията, да притежават класно поведение. Вътрешната красота и интелектът са не по-малко секси от опаковката. Когато имат лекции и изпити, никога не ги ангажирам с работа\", подчертава една от най-красивите ни миски за всички времена.\r\n ", "date": "2018.01.22", "title": "Мис България '95 отегчена: Омръзна ми от силиконки!"}
{"url": "https://www.dnes.bg/index/2018/01/22/receptata-dnes-iaichena-supa-s-pileshki-bulion.365520", "text": "4 чаши пилешки бульон1 супена лъжица царевично нишесте4 големи яйцасоев сос1 щипка пресен джинджифил, настърган1 супена лъжица лимонов сок1 щипка черен пипер1щипка сол1 щипка канела2 зърна карамфил3-4 стръка пресен лук150 г настърган кашкавал  Загрейте бульона, ако имате готов. Ако предпочитате сварете домашен бульон от птиче месо и кости. Ако пък предпочитате бързия вариант, разтворете 2 кубчета пилешки бульон в тенджерата. Нарежете на ситно лука. Настържете джинджифила. Разбийте яйцата в купа. Смесете ги с настъргания кашкавал и нишестето. След като водата кипне, сложете лука и варете малко, докато омекне. След това бавно излейте яйцата. Ще се получат дребни парцали. Разбърквайте, докато добавяте и подправките, соевия сос, лимоновия сок. Варете няколко минути след като сте пуснали яйцата в бульона и свалете от котлона. ", "date": "2018.01.22", "title": "Рецептата Dnes: Яйчена супа с пилешки бульон"}
{"url": "https://www.dnes.bg/notifikacii/2018/01/22/podigravka-ili-da-chikagoto-zove-mvr-da-go-hvane.365732", "text": "\"Не се укривам, във Валенсия съм\", заяви Венцислав Ангелов – Чикагото, в писмо до БНТ след информациите, свързана с издирването на бегълци от правосъдието.\n\n\n\"Да, аз съм един от тези близо 600 човека с влязла в сила присъда - ефективно лишаване от свобода, които се издирват от МВР и международните институции. Не се укривам, а се намирам в град Валенсия, Испания и чрез вас искам да предизвикам институциите в България да си свършат работата, т.е. да ме установят точно къде се намирам, да бъда арестуван от местния отдел на Европол, за да се премине към процес по моето екстрадиране, за да излежа присъдата си в България\", пише той.\r\nDnes.bg припомня, че Чикагото изчезна дни преди изборите през октомври 2015-а, след като стана ясно, че трябва да се приведе в сила окончателната му присъда от три години и шест месеца лишаване от свобода за трафик на наркотици.\r\nВенцислав Ангелов е бивш полицай, който през годините има присъди за контрабанда и данъчни престъпления.\r\n ", "date": "2018.01.22", "title": "Подигравка или да? Чикагото зове МВР да го хване!"}
{"url": "https://www.dnes.bg/zvezdi/2018/01/22/daian-lein-na-53-ot-talant-v-kinoto-do-liubimka-na-kopola.365565", "text": "\nНа 22 януари рожден ден празнува популярната американска актриса Даян Лейн. Родена през 1965 година в Ню Йорк, САЩ, тя започва своята филмова кариера още през 1979 година.\r\nПрез 2002 година получава номинация за \"Оскар\" за главна женска роля за филма \"Изневяра\". За същата роля получава и номинация за „Златен глобус“.\r\nДруги известни филми с нейно участие са \"Котън Клуб\", \"Дивия Бил\", \"Перфектната буря\", \"Под небето на Тоскана\", \"Човек от стомана\" и други.\r\n\r\nМайка й е певица в нощни клубове в Ню Йорк, като дори е била момиче на Плейбой. Баща й е актьор.\r\nЗапочва своята актьорска кариера още на 6-годишна възраст, когато родителите й я записват в театрална академия в Ню Йорк.\r\nИма 2 брака зад гърба си. През 1988 година се жени за Кристоф Ламбер, а двамата се развеждат през 1994 година. Двойката има дъщеря Елеонор. През 2004 година се жени за своя колега Джош Бролин, с когото се развежда през 2013 година.\r\nФрансис Форд Копола споделя, че Даян е една от любимите му актриси.\r\nНейна страст са обувките с високи токчета. Твърди, че има хиляди такива модели.\r\nВ свободното си време обича да пътува и да язди коне. Освен това ходи на йога.\r\nАктрисата има улица, кръстена на нейно име. Тя се намира в град Ашлънд, щата Масачузетс.\r\nПрез 1980 година по време на игра на тенис, топка я удря в окото. В резултат на това тя има сериозен проблем с едното око.", "date": "2018.01.22", "title": "Даян Лейн на 53: От талант в киното до любимка на Копола"}
{"url": "https://www.dnes.bg/world/2018/01/22/petrolniiat-razliv-v-iztochnokitaisko-more-tri-pyti-po-goliam.365740", "text": "Размерът на петролния разлив в Източнокитайско море, предизвикан от потъването на ирански танкер, се е утроил за четири дни и вече покрива над 300 кв.км, по последни данни на китайското правителство, съобщи Франс прес.\r\nПлощта на петролния разлив е установена с помощта на сателитни снимки. В сряда Националната океанска администрация съобщи, че разливът е на площ от 101 квадратни километра.\nГолемият танкер \"Санчи\" със 136 000 барела ултралек суров петрол се сблъска с товарен кораб на 6 януари на около 300 км източно от Шанхай. Танкерът потъна на 14 януари, след като горя близо седмица. Смята се, че целият екипаж на танкера от 30 иранци и двама бангладешци е загинал./БТА/\r\n ", "date": "2018.01.22", "title": "Петролният разлив в Източнокитайско море три пъти по-голям"}
{"url": "https://www.dnes.bg/notifikacii/2018/01/22/biznesyt-speshno-tyrsi-stroiteli-za-1000-leva.365733", "text": "Строителният бранш търси около 10 000 работници. Най-голяма е липсата на заварчици и водачи на машини, а дефицитът им кара бизнесът да вдига заплатите всяка година. Това съобщи за \"Монитор\" инж. Иван Бойков, изпълнителен директор на Камарата на строителите.\r\nВ студените месеци недостигът на хора не се усеща, защото периодът е мъртъв и няма много поръчки. Но за бранша липсата е двойна, от една страна на квалифицираните, а от друга на общите работници, твърди браншовикът.\r\nПо думите му в сектора има нулева безработица, но се търсят много специалисти. Дупката ще стане още по-голяма, ако тръгнат и плануваните европейски програми заедно със санирането, където и в момента има много поръчки.\r\nПрез изминалата година икономическият растеж беше обусловен и от увеличението в строителството. В сектора са заети стотици хиляди души. За първото деветмесечие на 2016 г. по данни на НСИ средно месечно са били заети 175 хил. души, а през същия период на миналата година има увеличение до 255 хил. души. Средната годишна заплата в сектор Строителство е 9289 лв., показват още данните на статистическия ни институт, но те са към края на 2016 г. Година по-късно в строителството средната заплата е над 1000 лв., според представители на бранша. Инженерният персонал получава по няколко хиляди лева заплата, когато е на терен и работи по големи проекти. \r\n\"Не може да се мерим с банкерите, но дефицитът ни кара всяка година да вдигаме заплатите\", твърди Бойков. Миналата година, по данни на камарата, членовете й са вдигнали заплатата средно с 8 на сто.\r\nРаботниците ни заминават в Германия най-често, където има целогодишна програма за строителство за милиарди евро. Икономически най-развитата държава в Европейския съюз има огромен дефицит на кадри, а българските фирми вече са разпознаваеми и работят там. \r\nУ нас строителството е много цикличен бизнес с редуване на периоди с много работа, следван от период без никаква. Най-често усилено се работи по строежите в края на европейските периоди т.е. на всеки 7-8 години. Последните две години не бяха силни за бранша, отчитат от Камарата на строителите, което води до невъзможност фирмите да задържат работна ръка и да им плащат високи заплати.\r\nПри пътното строителство ситуацията не е по-различна. Има недостиг на кадри, все по-драстично при операторите на пътно-строителни машини - за асфалто полагачи, грейдери, валяци, булдозери и багери. Все повече намаляват подготвените хора и в средния технически кадър - технически ръководители на обектите. А дупката се отваря повече и защото образователната система не произвежда квалифицирани кадри.\r\n\"За съжаление се наблюдава и тенденцията от ВИАС да излизат все по-малко кадри, явно не е чак толкова атрактивна професията пътен инженер\", коментира ситуацията инж. Стефан Чайков от браншовата организация \"Пътища\". Затова се обсъждат варианти Камарата и УАСГ да предприемат съвместни мерки, за да се направи по-атрактивна професията - стипендии и стажантски програми.\r\nЗа да компенсират достатъчната квалификация, фирмите наемат и хора, преминали курсове или сами ги пращат да се образоват допълнително. Също така ги учат на работа на принципа на чиракуването. \r\n\"Идва някой по-грамотен млад човек, работи около по-възрастните оператори, минава курс за пътностроителни машини и придобива някаква квалификация\", казва още инж. Чайков. А практиката показва, че тези кадри може да разчитат на стартова заплата над 1000 лв.", "date": "2018.01.22", "title": "Бизнесът спешно търси: Строители за 1000 лева"}
{"url": "https://www.dnes.bg/world/2018/01/22/puchdemon-otletia-ot-belgiia-za-daniia.365762", "text": "Бившият президент на Каталуния Карлес Пучдемон е напуснал тази сутрин Белгия с полет за Дания, съобщиха местни медии, като се позоваха на очевидци.\r\nПучдемон е отлетял от летището в Шарльороа с полет на \"Райънер\". \r\nУточнява се, че цел на пътуването му е участие в Копенхаген в среща, посветена на Каталуния.\r\nНа 5 декември миналата година Испанският Върховен съд оттегли европейската заповед за задържане на Пучдемон. В сила срещу него останаха национална и международна заповед за задържане. Това означава, че ако се върне в Испания или напусне ЕС, Пучдемон трябва да бъде заловен и върнат в своята родина. /БТА/\r\n ", "date": "2018.01.22", "title": "Пучдемон отлетя от Белгия за Дания"}
{"url": "https://www.dnes.bg/zvezdi/2018/01/22/debora-zariaza-chashkata-ne-blizvala-alkohol-sled-big-brother.365751", "text": "След като прекара близо месец в неврологията на столична болница заради паник атаки, Дебора посреща 2018-а година като изцяло нов човек, пише .\n\n\n\nПевицата твърди, че вече не получава паник атаки и отдавна вече е забравила чашката. Близки до певицата разказват, че вече повече от два месеца фолк фурията не е близвала никакъв алкохол, а паник атаките вече са в миналото.\r\nНапълно преродена, още от началото на годината, Дебора поднови клубните си участия. Брюнетката вече е заснела и нов видеоклип, в който съвсем скоро ще видим и Динко.\r\nЯмболията и певицата станаха близки приятели покрай участието си в риалити формата Big Brother Most Wanted. Динко беше единственият от съквартирантите, който след излизането си от Къщата отиде на свиждане на певицата, докато тя береше душа. Именно милото отношение и приятелската подадена ръка накарало Дебора да покани ямболията за главна роля в най-новия ѝ проект, който излиза до дни.", "date": "2018.01.22", "title": "Дебора заряза чашката, не близвала алкохол след Big Brother"}
{"url": "https://www.dnes.bg/stranata/2018/01/22/spasiha-bedstvashtite-mladeji-pod-buzludja.365765", "text": "Екипи на Областно пътно управление – Стара Загора спасиха осемте бедстващи младежи, които закъсаха рано тази сутрин на пътя Шипка – Бузлуджа.\nИзведен е и автомобилът на Противопожарна служба – Казанлък, който в ранните часове на деня тръгна към мястото, по подаден сигнал, съобщи директорът на Областно пътно управление – Стара Загора Илия Златев пред \"Фокус\". Сигналът за бедстващите бе подаден в 05:00 часа сутринта. На Шипка и Бузлуджа освен сняг, има и силен вятър, заради което се образуват снегонавявания и преспи, което затрудняваше спасителната акция.Шест от спасените младежи са настанени на топло и пътуват с автомобила на Пожарната, останалите двама - с автомобил на Областно пътно управление. Третокласният път от Републиканската пътна мрежа Шипка – Бузлуджа е затворен за целия зимен сезон.", "date": "2018.01.22", "title": "Спасиха бедстващите младежи под Бузлуджа"}
{"url": "https://www.dnes.bg/notifikacii/2018/01/22/sled-presledvane-spipaha-dvama-vzrivili-bankomat.365763", "text": "Двама души, участвали във взривяването на банкомат в Сапарева баня през ноември, бяха задържани тази нощ.Престъпниците са заловени след преследване с полицията. При екшъна не са пострадали полицаи, съобщи БНТ.\n\n\nБандитите успяха да се измъкнат през ноември, когато униформените проведоха зрелищна акция в района на пернишкото село Боснек заради взривения банкомат.Обирът бе извършен на 9 ноември. Тогава престъпниците взривиха банкомат в офис на банка ДСК и отмъкнаха сейф с 9000 лева.За престъплението бе спипан съучастник на обирджиите, 34-годишният Господин Динев. Той шофирал автомобил, осигурявайки безпрепятствено предвижване на друга кола, с който бил извършен обира.Динев е за постоянно в ареста. През ноември миналата година съдът в Дупница отказа да го пусне заради подозрения, че може да се укрие от правосъдието.", "date": "2018.01.22", "title": "След преследване: Спипаха двама, взривили банкомат "}
{"url": "https://www.dnes.bg/za-da-se-razbirame/2018/01/22/sedmichen-liuboven-horoskop-za-22-28-ianuari-2018-a.365592", "text": "Разговори за секс, дълбока комуникация, но и прибързаните думи, за които може да съжаляваме. Така изглеждат любовните въпроси през тази седмица според звездната карта. Какво ви очаква според зодията, вижте в любовния хороскоп на Az-jenata.bgТази седмица родените под знака на зодия Овен ще бъдат готови да се забавляват с любимия човек. Марс, управляващата ви планета, ще влезе в Стрелец и вашият 9-ти дом на приключенията в петък.Това ще повлияе на общата ви мотивация за следващите няколко седмици, както и на сексуалното ви желание. Като начало с любимия човек може да решите да опитате нещо ново в секса. Без значение колко е студено навън, ще успеете да се стоплите под завивките.Тази седмица вие ще бъдете вдъхновението и подкрепата за вашия партньор. Ще може да му помогнете да се справи с всякакви житейски препятствия с правилния начин на мислене. Но и сексуалният ви живот ще стане много по-вълнуващ. Повече експерименти, любовни игри, може да помислите и за тантрически практики. Това ще подобри интимната ви връзка.Възможно е да се почувствате отегчени в отношенията си. Ако напоследък взаимоотношенията ви с половинката са в застой, опитайте се да предизвикате любовно вълнение между вас. Бъдете внимателни, за да не стане бъркотия, вместо съживяване на връзката. Не забравяйте, че в любовта не бива да има натиск, но не бива и да страдате от липса на положителни емоции от страна на половинката.", "date": "2018.01.22", "title": "Седмичен любовен хороскоп за 22 – 28 януари 2018-а"}
{"url": "https://www.dnes.bg/kino/2018/01/22/djoni-dep-i-tom-kruz-v-nadprevara-za-zlatna-malinka.365769", "text": "Джони Деп, Том Круз и Ема Уотсън са сред номинираните звезди за антинаградите \"Златна малинка\", които отличават най-съмнителните постижения в киното за изминалата година, предадоха световните агенции.В категорията за най-лош филм ще се състезават продукциите \"Емоджи:Филмът\", \"Трансформърс: Последният рицар\",\"Петдесет нюанса по-тъмно\", \"Мумията\" и \"Спасители на плажа\", пише БТА.В номинациите за най-лош актьор са включени Том Круз за ролята му във филма \"Мумията\", Джейми Дорнан за \"Петдесет нюанса по-тъмно\", Марк Уолбърг за ролите си в \"Трансформърс: Последният рицар\" и в \"Баща в излишък 2\". Освен тях за най-лоши актьори могат да бъдат признати Джони Деп за \"Карибски пирати:Отмъщението на Салазар\" и Зак Ефрон за \"Спасители на плажа\".За званието \"най-лоша изпълнителка в главна роля\" претендират актьорът в женски одежди Тайлър Пери в \"Буу! Хелоуинът на Мадеа\", Дакота Джонсън за \"Петдесет нюанса по-тъмно\", Катрин Хейгъл за \"Незабравимо\", Ема Уотсън за \"Кръгът\" и Дженифър Лорънс за \"Майко!\".Победителите ще бъдат обявени на 3 март , един ден преди връчването на \"Оскар\"-ите от американската киноакадемия.Призът \"Златна малинка\" е учреден през 1980 година. Номинациите се правят от жури, в което влизат около 700 души от 46 американски щата и 19 страни.За анти-наградата могат да бъдат номинирани филми, излезли по екраните в САЩ и Канада през годината. Наградата отличава най-лошите и със съмнителна стойност кинотворби, а самата статуетка представлява пластмасова малинка, покрита със златна боя и цена под 5 долара.", "date": "2018.01.22", "title": "Джони Деп и Том Круз в надпревара за \"Златна малинка\""}
{"url": "https://www.dnes.bg/stranata/2018/01/22/propast-mejdu-bylgarite-20-grada-izhranvat-ostanalata-strana.365744", "text": "\r\n                        \r\n                        \r\n                        \r\n                    Огромна пропаст между Северна и Южна България в икономически аспект, показва последното проучване на Института за пазарна икономика (ИПИ).\"Това изследване води до много тежки размисли. То показва на цялото политическо съсловие, че не си е свършило работата и мотивира гражданите да си зададат въпроса докога ще търпят подобен сценарий\", каза в студиото на \"България сутрин\" финансистът Мика Зайкова.Тя подчерта, че от влизането на страната ни в Европейския съюз, инвестициите идват предимно от еврофондовете, които пък са били похарчени предимно за инфраструктура. А това се оказало нерационално и неефективно за България.\nПред икономистът Илия Лингорски обаче беше категоричен, че на практика няма как цялата страна да бъде икономически продуктивна.\"Проучването на ИПИ всъщност е много полезно, защото то ни сочи в каква посока да поемем за в бъдеще и какво може да се направи, за да се включат повече хора в икономическия растеж и развитието\", смята той.Илия Лингорски обясни, че винаги ще има икономически центрове, които ще бъдат по-продуктивни от други, а изследванто показва периферните зони и нуждите от инфраструктурно развитие в държавата.\"България определено има нужда от следващ етап на подобно развитие, за да може да се подкрепи свързаността между икономическите центрове по начин, който да регенерира повече възможности както за инвеститорите, независимо от това дали те са чужди или от местен произход, така и за родния пазар на труда\", подчерта икономистът.Проучването на ИПИ показва, че общият брой на икономическите центрове в страната е 20, като тяхната големина, териториален обхват и секторен профил са изключително разнообразни. Не е изненада обаче, че най-големият икономически център е този, формиран около Столичната община.Освен този около столицата другите относително големи по мащаб центрове в страната са оформени около ядрата на общините Пловдив, Бургас и Варна. Но дори и вторият по големина на продукцията център – \"Пловдив\", е близо пет пъти по-малък по производство спрямо \"София\".", "date": "2018.01.22", "title": "Пропаст между българите: 20 града изхранват останалата страна!"}
{"url": "https://www.dnes.bg/crime/2018/01/22/dete-otkri-trup-na-myj-v-kyrdjali-razpoznavat-tialoto.365772", "text": "Труп на мъж е бил открит в близост до заведение в парк \"Простор\" в Кърджали в събота. Сигналът е подаден на тел.112 в 18:55 часа от 12-годишно момче. На място е била изпратена дежурна оперативна група от РУ-Кърджали, пише \"\".Извършен е оглед и по първоначални данни няма следи от насилствена смърт. Тялото е транспортирано за аутопсия в кърджалийската болница. Самоличността на мъжа все още не е установена. Образувано е досъдебно производство. Извършват се оперативно-издирвателни действия от сектор \"Криминална полиция\" в РПУ-Кърджали за разпознаване на намереното тяло.Според криминалисти най-вероятно трупът е на мъж, който в края на миналата година изчезна и беше обявен за издирване.\r\n ", "date": "2018.01.22", "title": "Дете откри труп на мъж в Кърджали, разпознават тялото"}
{"url": "https://www.dnes.bg/sofia/2018/01/22/uskoritel-na-elementarni-chastici-ili-kacnal-na-edna-zebra.365750", "text": "Снимки, показващи как автомобил брутално е паркиран върху пешеходна пътека на възлов столичен булевард, станаха хит в социалните мрежи през уикенда. Кадрите, заснети и публикувани в събота на обяд, предизвикаха истински бум в една от най-посещаваните страници във Facebook - тази на \"Люлин\". На фотосите се вижда как шофьор на жълто \"Сузики Алто\" нагло е спрял возилото си върху пешеходна пътека и то по нейната дължина, а зад него майка бутаща количка се чуди как да пресече едно от най-натоварените трасета в Люлин - това на бул. \"Джавахарлал Неру\". Колата е \"кацнала\" не само върху пешеходната пътека, но е и оставена невъзмутимо върху цялото дясно платно на трасето, по което се движи и тролей №7, чиято спирка се намира в съседство.  Живеещи в тази част на квартала се свързаха с редакцията на Dnes.bg:  \"Вие сте най-популярната и посещавана интернет медия в България и се надяваме чрез вас да се вземат някакви мерки за подобни абсурдни неща в района. Подобна бруталност не е новина за това трасе и за тази пешеходна пътека. Инцидентите тук са постоянно явление. Паркира се най-нагло и невъзмутимо, при забележка се търси саморазправа и се правят заплахи и закани. Все едно още живеем в мутренските времена. Пешеходната пътека е тип \"легнал полицай\" и по нея непрекъснато преминават майки с бебешки колички и дечица от прилежащата ясла, ученици от близкото школо, както и възрастни хора, но дори и това не пречи на нагледците. \"Вечер пък този булевард се превръща в трасе за гонки и дрифтове. Полицаите естествено се правят, че нищо нередно не се случва и най-невъзмутимо си лапат понички в отсрещното заведение, написаха ни хората.", "date": "2018.01.22", "title": "\"Ускорител на елементарни частици\" или кацнал на една \"зебра\""}
{"url": "https://www.dnes.bg/politika/2018/01/22/vizitata-na-merkel-monitoring-dali-vsichko-e-tochno.365748", "text": "\r\n                        \r\n                        \r\n                        \r\n                    Как ще се справи България с ролята на помирител между Европейския съюз и Турция, и получи ли реална заявка за поетапно влизане в Шенген? Отзвук от срещата между българския премиер Бойко Борисов и германския канцлер Ангела Меркел с най-важните теми и решения, взети в резиденция Бояна, коментирахме в \"България сутрин\" с бившия служебен премиер (1994-1995) Ренета Инджова.\n\n\nВизитата на Меркел е един вид проверка на място дали всичко е точно, въпреки че още от 11.01 се е разбрало, че нещата вървят в перфектна форма, смята Инджова.\"За първи път виждаме посрещане както отива на среща - мъж с букет цветя и гардове, поставени на рядко, което показва, че не се притесняваме. Целувките са израз на пълно съединение, докато цветята поставят една преграда\", посочи гостът на .Според бившия служебен премиер са зададени два съществени въпроса от журналистите - единият за скоростта на движение в ЕС, на което по думите ѝ премиерът Борисов е обявил, че кохезионните фондове и инфраструктурните проекти могат да продължат и след 2020 г. Другият въпрос е за вътрешните проблеми на Меркел в Германия и това, че служебно изпълнява задълженията на канцлер, на което според Инджова е отговорено изключително тривиално, че това е в реда на задълженията.България е сложена в ролята да направи среща на върха, на която да доведе Ердоган и получава мълчаливо съгласие от Меркел, което означава, че страната ни я чакат големи висоти, посочи още тя.Тя е на мнение, че за влизане в Шенген ще трябва да търсим ден, в който председателят на ЕК Жан-Клод Юнкер е в добро настроение. Към това ни тласка цялата неолиберална плеяда. \r\n\"Ще има наплив от чиновници, които ще дойдат да гледат нашите постижения в борбата с корупцията и ще започнат да ги разпространяват. Имах надежда, че отвън ще дойде пробивът в борбата с коруцпцията - сега се оказа, че ще изнасяме ноу-хау в тази област\", каза още Ренета Инджова.", "date": "2018.01.22", "title": "Визитата на Меркел: Мониторинг дали всичко е точно"}
{"url": "https://www.dnes.bg/tenis/2018/01/22/shte-se-stava-rano-grisho-pochva-edmynd-utre-ot-05-30.365759", "text": "Организаторите поставиха двубоя между Григо Димитров и Кайл Едмънд като последен за дневната сесия във вторник, докато Рафаел Надал и Марин Чилич ще премерят сили през нощта.Всички мачове на сингъл ще бъдат проведени на централния корт – Rod Laver Arena. Срещата на българския тенисист ще започне не по-рано от 5:30 сутринта.Григор и Едмънд са играли помежду си 2 пъти, като българинът излиза като победител и от двете срещи.И двата им мача са били на хард, като последният от тях бе в началото на месеца в Бризбън – Димитров го спечели с 6-3 6-7(3) 6-4.", "date": "2018.01.22", "title": "Ще се става рано: Гришо почва Едмънд утре от 05:30"}
{"url": "https://www.dnes.bg/kino/2018/01/22/otnoshenieto-kym-jenite-v-centyra-na-gildiiata-na-filmovi-otlichiia.365780", "text": "Темата за отношението към жените в Холивуд доминираше при раздаването на наградите на американската Гилдия на филмовите актьори в неделя в Лос Анджелис, предаде Асошиейтед прес.Повечето от звездите, които връчваха призове на сцената, бяха жени, а водеща на шоуто беше Кристен Бел.\r\n\"Изживяваме повратен момент\", каза Бел в речта си при откриване на вечерта.С монолога си, в който почти не бяха засегнати политически теми, тя призова за съпричастност и усърдие на дамите.След като много изтъкнати мъже от Холивуд бяха обвинени в сексуални посегателства, на практика всеки аспект от наградния сезон е повлиян от скандала - от интервютата на червения килим до вълненията кой ще победи.\r\nАктьорите Джеймс Франко и Азис Ансари, които спечелиха награди \"Златен глобус\" преди две седмици и носеха значки в подкрепа на движението \"Таймс ъп\" (\"Времето изтече\"), впоследствие бяха обвинени в сексуален тормоз от редица жени.И двамата бяха номинирани от американската Гилдия на филмовите актьори и загубиха - Франко от Гари Олдман за най-добър актьор, а Ансари от Уилям Мейси за най-добър актьор в телевизионна комедия.Сам Рокуел, който победи своя партньор Уди Харелсън от филма \"Три билборда извън града\" в категорията за най-добър актьор в поддържаща роля, се обърна към колежката си Франсис Макдорманд от сцената.\"Франсис, ти си могъща. Заставам рамо до рамо с теб и всички невероятни жени в тази зала, които се опитват да подобрят нещата. Това трябваше да се случи по-рано\", каза той, цитиран от БТА.Повечето от коментарите по време на вечерта бяха насочени към бъдещето. Президентът на гилдията Габриел Картерис каза, че \"Това не е момент във времето. Това е движение\".\n\n\n\"Толкова съм благодарна, че кариерата ни може да продължи и след 40-годишна възраст в наши дни. Ние сме силни, могъщи и жизнени. Моля се индустрията да стои зад нас, защото историите ни най-накрая са разказани\", заяви от сцената Никол Кидман, която спечели награда за най-добра актриса в телевизионен филм/лимитиран сериал.Морган Фрийман, който беше почетен с приз за цялостно творчество, добави: \"Ще ви кажа какво не е наред с тази статуетка. Отзад е добре, но отпред личи, че е от определен пол\".Продуцентите обявиха, че темата за женското заявяване е вдъхновена от миналогодишния Поход на жените. Шоуто беше белязано и от период, в който едни от най-големите имена в Холивуд учредиха движенията \"Таймс ъп\" и \"MeToo\" за справяне с неравенството между половете, сексуалния тормоз, различното заплащане и други проблеми.Червеният килим на наградите на американската Гилдия на филмовите актьори възвърна цветовете си, след като на церемонията за връчване на \"Златните глобуси\" мнозинството от знаменитости носеха черно в знак на протест. Значките на \"Таймс ъп\" също бяха по-рядкосрещан аксесоар.Водещата от телевизия \"Е!\" Джулиана Ранчич зададе въпрос на актрисата Алисън Бри от сериала \"Блясък\" за обвиненията, отправени към Джеймс Франко, който е брат на съпруга й Дейв Франко.\"Не всичко, което беше казано, е напълно точно\", каза звездата.Въпреки че Джеймс Франко също нарече твърденията на жените \"неточни\", той не се появи на церемонията по раздаването на наградите \"Изборът на критиците\" на 11 януари.Вечерта на връчването на призовете \"Златен глобус\" беше първото голямо събитие, заставено да се противопостави на скандала със сексуалното насилие в Холивуд, откакто той се разрази през октомври. Първото замесено лице в него беше продуцентът Харви Уайнстийн.Мариса Томей и Розана Аркет, които отправиха обвинения към Уайнстийн, използваха част от времето, в което връчваха награди на американската Гилдия на филмовите актьори, за да назоват някои от \"надигналите глас\" актриси. Сред тях са Азия Ардженто, Ашли Джъд, Мира Сорвино и Оливия Мън.\"Толкова много влиятелни гласове вече не са заглушени от страха от отмъщение. Ние можем да контролираме нашата собствена съдба\", каза Аркет.Наградите на Гилдията на филмовите актьори се смятат за добър индикатор за успех на \"Оскар\"-ите, защото нейните членове са най-голямата група в Академията за кинематографично изкуство и наука.", "date": "2018.01.22", "title": "Отношението към жените – в центъра на Гилдията на филмови отличия"}
{"url": "https://www.dnes.bg/politika/2018/01/22/rumen-radev-po-razlichniiat-prezident-oceni-go-gerdjikov.365758", "text": "Година след като стъпи на \"Дондуков\" 2 Румен Радев се радва на доста голямо доверие, а според ексшефът на парламента Огнян Герджиков това е логично.\"Румен Радев е по-различен президент от всички, които сме имали до момента. Най-малкото, защото е бивш военен, което му личи. Това има своите плюсове. Той е един дисциплиниран и отговорен човек и смятам, че той е един добър избор за президент\", коментира той пред Нова тв.\n\nПрипомняме, че преди година проф. Герджиков беше назначен за служебен премиер в първите дни от мандата на президента Радев.\"Ако бяхме президентска република, вероятно това, което казва той, щеше и да го прави. Но той няма тези лостове. Затова Румен Радев непрекъснато бие камбаната там, където вижда, че нещата не са такива, каквито трябва да бъдат\", посочи Герджиков.Според него ветото на президента върху антикорупциония закон е било правилно, защото в него има неща, които не гарантират в достатъчна степен това, за което е направен законът.\"Наистина има известна опасност да се използва като бухалка\", добави проф. Герджиков.Той коментира и протестите срещу изграждането на втория лифт в Банско. \"Споделям това, което доста хора афишират, че има \"зелен рекет\" и той е подхранван отвън, от държави, които имат развит туризъм. А България има прекрасни условия за туризъм, не само летен, но и зимен туризъм. И ние се самоспънахме в развитието на зимните курорти. Витоша е едно огромно богатство за София\", каза още Огнян Герджиков.", "date": "2018.01.22", "title": "Румен Радев – по-различният президент, оцени го Герджиков"}
{"url": "https://www.dnes.bg/science/2018/01/22/koga-shte-izcheznat-myjete-genetici-dadoha-prognoza.365764", "text": "Британски генетици изчислиха, че след няколко милиона години Y-хромозомата ще изчезне, а с нея и мъжкият пол, пише сп.\"Сайънс алърт\".\r\nМъжката хромозома съдържа гени, които не се явяват необходими за живота. В частност генът SRY, определящ развитието на организма от мъжки тип. \r\nY-хромозомната ДНК за цялата история на живота на Земята се е изродила, като този процес ще продължи минимум 4,6 милиона години.\r\nСпоред оценки на изследователите този процес неизбежно ще протече при влошаване на фертилността. Но израждането на Y-хромозомата не означава, че мъжете ще изчезнат напълно. Генът SRY може да се премести на друга хромозома. /БТА/", "date": "2018.01.22", "title": "Кога ще изчезнат мъжете? Генетици дадоха прогноза"}
{"url": "https://www.dnes.bg/notifikacii/2018/01/22/angelkova-se-zareche-bez-trotoarna-tyrgoviia-v-slynchev-briag.365782", "text": "Търговията по тротоарите в \"Слънчев бряг\" ще бъде преустановена, заяви министърът на туризма Николина Ангелкова по време на представянето на проекта за визия и поставяне на преместваеми обекти в к.к. \"Слънчев бряг\".\"Ще бъдат забранени изцяло щендерите. Контролът ще бъде изключително завишен\", заяви Ангелкова, цитирана от \"Фокус\".\nТя поясни, че според договорите за наем в курорта при три разхождащи се щендери нагоре-надолу по тротоарите, договорът ще бъде прекратен. \"За контрола имаме подписано споразумение в рамките на компетенциите на МВР, които да оказват съдействие на нашите контролни органи\", допълни министър Ангелкова. Тя прогнозира, че следващият летен сезон ще бъде интересен.", "date": "2018.01.22", "title": "Ангелкова се зарече: Без тротоарна търговия в Слънчев бряг!"}
{"url": "https://www.dnes.bg/technology/2018/01/22/facebook-otkriva-3-centyra-za-digitalno-obuchenie-v-evropa.365761", "text": "Американският технологичен концерн Facebook обяви в понеделник, че ще открие три нови центъра в Европа, за да обучава хора на дигитални умения. Компанията се ангажира да обучи един милион души през следващите две години като част от опита си да покаже своя принос към ЕС.Американската компания, която е изправена пред регулаторен натиск в Европа по въпроси, вариращи от неприкосновеността на личния живот до антитръстовото законодателство, заяви, че ще отвори три \"центъра за умения за общността\" в Испания, Полша и Италия, както и че ще инвестира 10 млн. евро във френския си Изследователски център за изкуствен интелект.„Хората се притесняват, че изостават в дигиталната революция, затова искаме да се уверим, че инвестираме в цифровите умения, за да ги снабдим с уменията, от които се нуждаят, за да участват пълноценно в цифровата икономика\", казва Шерил Сандберг, главен оперативен директор на Facebook, цитирана от Ройтерс.\r\nОбществените центрове ще предлагат обучение по цифрови умения, медийна грамотност и онлайн безопасност за групи с ограничен достъп до технологии, включително възрастни хора, младежи и бежанци.Facebook също се ангажира да обучи един милион души и собственици на бизнес до 2020 г.„Искаме да се уверим, че хората виждат, че инвестираме на местно ниво, инвестираме в технологии, инвестираме в хора\", казва Сандберг.Ходът на Facebook се случва на фона на обсъжданията в ЕС на предложения за повишаване на данъчната тежест за мултинационалните компании след натиск от страна на големи държави, които обвиняват фирми като Amazon, Google, Apple и Facebook, че свиват данъците си i пренасочват печалбите си от ЕС към държави с ниски данъчни такси, като Люксембург и Ирландия.По-малките държави от ЕС, като Люксембург или Малта, твърдят, че подобен ход на ЕС в областта на корпоративната данъчна реформа ще навреди на икономиките и ще благоприятства конкурентите.Държавите от Европейския съюз може да са загубили приходи от Google и Facebook в размер на 5,4 млрд. евро между 2013 и 2015 г., сочи доклад на Европейската комисия от миналата година.", "date": "2018.01.22", "title": "Facebook открива 3 центъра за дигитално обучение в Европа  "}
{"url": "https://www.dnes.bg/health/2018/01/22/otnovo-toksini-v-pastite-za-zybi.365813", "text": "По отношение опасните токсини в състава им пастите за зъби се нареждат на челно място сред най-обсъжданите продукти. В списъка с потенциално опасните за здравето съставки на пастите за зъби попадат най-различни съединения, сред които учените вече добавят още едно. Това е т.нар. триклосан – поредното опасно съединение в някои дентални продукти, което учените считат, че ни трови бавно, но сигурно. Триклосан се прокламира като суперактивно съединение, ползвано заради способността си да убива широк спектър от бактерии. С появата на все повече устойчиви бактерии обаче изниква въпросът дали бактерицидните свойства на триклосана все още си струват при наличие на опасността от странични ефекти. Триклосан се ползва в състава на сапуни, шампоани и други продукти за външно приложение за унищожаване на бактериите по повърхността на кожата. В състава на пастите за зъби обаче съединението попада в организма и оттук започват проблемите.  ", "date": "2018.01.22", "title": "Отново токсини в пастите за зъби"}
{"url": "https://www.dnes.bg/stranata/2018/01/22/zatvoren-pyt-snegovalej-i-mladeji-s-merak-za-drift-na-buzludja.365779", "text": "Осемте младежи - 7 момчета и едно момиче, които вдигнаха на крак всички служби в Област Стара Загора в спасителна акция, са се качили край Бузлуджа снощи с желанието си за дрифт с колите, съобщава \"Радио Стара Загора\".\n\nВсички те са абитуриенти от техникум в Раднево и са останали в преспите цяла нощ, на около 700 метра от т.н \"Факлите\" под връх Бузлуджа, съобщи директорът на Областното пътно управление Илия Златев.Учениците са стояли цялата нощ блокирани в два автомобила. Те са се качили около 22:00 часа снощи, за да дрифтят, но са попаднали в снежен капан.Това е наложило тази сутрин да се проведе спасителна акция, в която участие са взели 4 служби в област Стара Загора - Пътно управление, Полиция, Противопожарна служба и Гражданска защита.Двама от родителите на младежите също са тръгнали към върха, за да окажат помощ, но не са успели да стигнат.Автомобил на пожарната също остана в преспите под върха. Очаква се той да бъде изтеглен по-късно.В крайна сметка всичко завърши добре, като младежите вече са спасени и извозени. Състоянието им е добро.Районът, където те са закъсали, е труднодостъпен, образувани са много преспи, духа силен вятър и видимостта е затруднена.Поради тази причина през целия зимен сезон панорамния път от Шипка за Бузлуджа е затворен.", "date": "2018.01.22", "title": "Затворен път, снеговалеж... И младежи с мерак за дрифт на Бузлуджа"}
{"url": "https://www.dnes.bg/health/2018/01/22/tainata-na-zimnata-detoksikaciia.365815", "text": "Според традиционната китайска медицина зимата е сезонът на активност на бъбреците и пикочния мехур. През зимата, когато светлината е по-малко, енергийният кръговрат в организма протича по-бавно. Енергията ни намалява, тъй като има по-малко свежи продукти и голяма част от витамините и минералите в тях се губят. В организма се натрупват повече токсични вещества, поради забавяне на енергиен поток, по-малка физическа активност, както и поради липсата на свежи продукти. Допреди няколко поколения зимата е била време за оттегляне, за събиране на сили, време за размишление. За завръщане към корените, за повече ръчен труд, творчество и др. Зимата е била подготовка за активния сезон през пролетта. Това е време на преосмисляне на старата година и започване на новата с добри намерения. През зимата организмът произвежда и изразходва повече топлина. При здрава храносмилателна система през този сезон, можем да понесем да консумираме по-мазни и сладки храни, които са по-калорични и с повече енергия. Затова по Коледа традиционното меню е свинско, пуйка, кисело зеле, баклава, баница, коледни сладкиши и др. Тези храни са по-тежки, по-калорични и дават повече енергия като предпазват тялото от охлаждане. Тлъстините, които натрупваме през зимата, са предназначени за предпазване от студа. Бъбреците са система за детоксикация. Ако те са с намалена активност детоксикацията през зимата не е ефективна. Натрупват се много токсини през този сезон в съединителната тъкан и по-често има болки в ставите, в гърба, алергии, повишава се кръвното налягане, може да има шум в ушите. Пролетната умора се дължи на натрупаните през зимата токсини. ", "date": "2018.01.22", "title": "Тайната на зимната детоксикация"}
{"url": "https://www.dnes.bg/stranata/2018/01/22/sled-vzriva-v-atelieto-zlatoto-nepokytnato.365787", "text": "\nЗлатото във взривения в Бургас златарски магазин е непокътнато. Единствената липса е на между 50 и сто лева в монети. Това съобщи управителят на \"Сети Смарагд\" Милка Петрова. Тя обясни, че след взрива крадците са опитали да разбият касите, но без успех.\"За първи път ни се случва подобно нещо. Не знаем със сигурност каква е причината\", каза Петрова. Според нея, целта на крадците е било именно златото в ателието. Те обаче не успели да стигнат до него.\n\"Не са могли да отворят и касите с парите. Взели са единствено оставените над тях монети. Не мисля, че това е опит за сплашване. С всички колеги в бранша сме в много добри отношения\", каза управителя на златарското ателие.Записите от охранителните камери са иззети от полицията. Петрова допълни, че крадците не са имали време да реагират, тъй като им е било необходимо много време, за да установят къде се намира златото.Всички накити са били заключени в метални касети. Както Dnes.bg писа по-рано мощен взрив потроши златарско ателие в центъра на Бургас.По данни на МВР бомбата е избухнала около 03:30 ч. тази нощ. Не се съобщава за пострадали хора.По ателието са нанесени значителни материални щети. Витрините са потрошени. Ударната вълна е засегнала и близко разположена пицария, офис на фирма за бързи кредити и предното стъкло на лек автомобил.От детонацията са потрошени и прозорците и на апартаментите над ателието.", "date": "2018.01.22", "title": "След взрива в ателието: Златото – непокътнато!"}
{"url": "https://www.dnes.bg/stranata/2018/01/22/resheno-bez-referendum-za-morskata-gradina-vyv-varna.365806", "text": "Общинският съвет на Варна своя извънредна сесия категорично отхвърли като незаконосъобразно предложението за провеждане на местен референдум за Морската градина. Това стана при консенсус в зала \"Пленарна\" на общината, съобщи . \r\nОще миналата седмица съветниците от всички постоянни комисии към ОбС – Варна на свое съвместно заседание с почти пълно единодушие подкрепиха становището на ВрК \"Правна\" с председател Христо Атанасов, според което референдумът е незаконен. Като водеща комисия председателят на местния парламент Тодор Балабанов беше посочил ПК \"Архитектура, строителство, устройство, организация и развитие на територията на общината и населените места” с ръководител Димитър Карбов.\r\nИменно той прочете на извънредната сесия становището на общинските съветници.\r\nВ него е посочено, че във внесената от инициативен комитет подписка липсва изискуемият по закон брой подписи, необходими за насрочване на допитването. Другият аргумент срещу предложението е незаконосъобразността на зададените въпроси. \r\nЗа провеждане на допитването са необходими 15 185 подписа, представляващи подписите на 1/20 от имащите право на глас в общината. При задължителната проверка на компетентния държавен орган – Главна дирекция \"Гражданска регистрация и административно обслужване” (ГРАО), е установено, че валидните подписи са 14 854, т.е. под установения от закона минимален брой. А общо 17 513 са фалшивите подписи във внесеното в началото на 2013 г. искане за референдум за Морската градина, сочи същият протокол. \r\nСпоред експертното заключение на адв. Петър Стамов – адвокат-довереник на Общинския съвет, формулираните в подписката въпроси за референдума не са от компетентността на Общинския съвет. Те се уреждат със Закона за устройство на територията и Закона за устройство на Черноморското крайбрежие и съответно местният парламент не може да се произнесе по тях.\r\nПредседателят на ОбС – Варна, Тодор Балабанов посочи, че до него е входирано и становище на кмета Иван Портних, което подкрепя решенията на ВрК \"Правна\" и всички постоянни комисии.\r\nИ на сесията туристическият бранш се обяви твърдо против референдума.\r\nЖельо Душев, председател на Варненската туристическа камара, каза: \"Туристическата камара счита референдума за неуместен и закъснял. Варна се отваря към света, вече говорим за туристическа дестинация в 4 сезона. Градът ни става все по-известен и можем да го направим популярен като Ница и Барселона.\"\r\nНа свой ред Павлин Косев, председател на Варненската асоциация на ресторантьорите и хотелиерите, добави: \"Няма смисъл от референдум. Морската градина е в страхотно състояние.\"\r\nИзказванията им бяха бурно апллодирани в залата.\r\nТодор Балабанов обяви процедура на гласуване и Общинският съвет на Варна потвърди становището (с 38 гласа \"за\", 1 \"против\" и 2-ма \"въздържали се\") на комисиите, отхвърляйки необходимостта от провеждане на референдум за Морската градина. С това дневният ред беше изчерпан и заседанието закрито.\r\nАндрей Василев, от името на концесионерите от \"Холдинг Варна\" АД заяви, че всички проекти са съобразени с изискванията.\r\nСпекулация е това, което се говори, че плажната ивица може да стане частна. Невъзможно е. Предвидено е зеленината в Морската градина да бъде достатъчно, категоричен е той.\r\nИ какво щеше да стане ако Морската градина и особено Крайбрежната алея, нямаха концесионер – попита риторично Андрей Василев. – Би ли било възможно държавата или общината да я поддържат по този начин – укрепване на ската и инвестиции за милиони?\r\nЗа 2 г. реставрирахме и реновирахме Централни и Северни морски бани, които отдавна бяха загубили своето предназначение като съблекални. Приключваме с ремонта на Рибарския плаж. Всички варненци се убедиха, че запазихме архитектурния стил на тези сгради. Откриха се и зони за рекреация, каза още Андрей Василев.", "date": "2018.01.22", "title": "Решено: Без референдум за морската градина във Варна"}
{"url": "https://www.dnes.bg/cars/2018/01/22/toyota-corolla-se-zavryshta-kato-hechbek-v-evropa.365795", "text": "Японският производител Toyota възнамерява да върне на някои европейски пазари хечбек-версията на модела си Corolla, като това ще стане още в първите месеци на годината, съобщава Autocar, като се позовава на официлни източници.Първият пазар за модела ще бъде Великобритания, където за последно Corolla се предлагаше като хечбек през 2007 г. Причината за решението на компанията са незадоволителните резултати на Auris. За миналата година от този модел са продадени около 14 000 бройки, което е с 3000 по-малко от 2016 г.\r\nВ Toyota очакват интересът към Auris да продължи да спада и затова ще го заменят с напълно нов автомобил. Той ще бъде изграден на новата глобална платформа на компанията, която ще позволи използването на различни хибридни и бензинови агрегати.\r\nВсъщност хечбекът Corolla ще разчита на 1,2-литровия бензинов мотор и 1,8-литровия хибрид от Auris. Японците обаче нямат намерение да предложат дизелова версия на модела, въпреки популярността на това гориво на Стария континент.", "date": "2018.01.22", "title": "Toyota Corolla се завръща като хечбек в Европа"}
{"url": "https://www.dnes.bg/zvezdi/2018/01/22/naomi-kembyl-se-sreshta-s-mladok.365812", "text": "Наоми Кембъл се среща с грайм изпълнителя Скепта. Според мълвата 47-годишният британски модел е открила любовта в лицето на 35-годишния си сънародник.\"Наоми и Скепта неведнъж са се срещали тайно. Взаимното им привличане се обяснява с творческите им натури. Нещата помежду им се развиват добре, но и двамата не бързат да афишират връзката си\", казва неназован източник пред в. \"Сън\", цитиран от БТА.\r\nНаоми Кембъл неведнъж е споделяла, че \"постоянно\" мисли за семейство, въпреки че не е сигурна дали иска да роди дете или да поеме по пътя на осиновяването. През 2016 г. Кембъл отхвърли с насмешка слуховете, че е романтично обвързана с британския актьор Идрис Елба, с когото в действителност я свързва дългогодишно приятелство, припомня изданието.\r\nПрез миналата година се заговори, че манекенката се е сближила с 61-годишния египетски мултимилионер Луи Камилери, който е баща на три деца. Двамата се срещнали на състезание от \"Формула 1\".\r\n ", "date": "2018.01.22", "title": "Наоми Кембъл се среща с младок"}
{"url": "https://www.dnes.bg/stranata/2018/01/22/do-28-mi-epidemiia-v-triavna-drianovo-i-dimitrovgrad.365802", "text": "Грипна епидемия ще бъде обявена от 23 януари на територията на общините Трявна и Дряново. Това съобщи д-р Татяна Велиславова, директор на Дирекция \"Надзор на заразните болести\" в Регионалната здравна инспекция в Габрово пред \"Фокус\".\n\n\nТя посочи, че пробите изпратени в Националната референтна лаборатория през изминалата седмица са били отрицателна, но въпреки всичко в периода от 15-21 януари заболеваемостта от грип и остри респираторни заболявания за двете общини е достигнал предепидемична стойност.В община Трявна заболеваемостта е 340,84 на 10 000 души, а в община Дряново – 302,67 на 10 000 души.Най–висока е заболеваемостта във възрастовата група от 0 до 4 години, следвана от възрастовата група от 5 до 14 години.Заболеваемостта от ОРЗ и грип в община Габрово е 279,63 при епидемична стойност за областта 350 на 10 000; а в община Севлиево – 147,86.Във връзка с повишената заболеваемост, считано от 23 до 28 януари на територията на община Трявна и община Дряново се обявява грипна епидемия.\r\nГрипна епидемия се обявява и в община Димитровград от 23.01.2018 до 28.01.2018.\r\nДо второ нареждане в общините, с обявена грипна епидемия, се преустановяват детските и женските консултации, свижданията в лечебните заведения за болнична помощ и провеждането на профилактични имунизации.\r\nРусенска област също е в предепидемичен период.\r\nОт 23.01.2018 г. се отменя грипната епидемия на територията на Пернишка област.\r\nКартината е динамична, като Регионалните здравни инспекции следят епидемичните показатели и предприемат незабавни мерки.", "date": "2018.01.22", "title": "До 28-ми епидемия в Трявна, Дряново и Димитровград"}
{"url": "https://www.dnes.bg/stranata/2018/01/22/vtora-jertva-na-katastrofata-krai-bylgarski-izvor.365825", "text": "Жертвите от тежката катастрофа, станала тази сутрин на пътя София – Варна, вече са две, съобщиха от ВР - Ловеч.\nВ болницата в Ловеч е починал и 40-годишен мъж от Габрово, който е бил приет там в кома.Катастрофата е станала около 10:30 ч. в участъка между тетевенското село Български извор и пътен възел \"Боаза\". След челен сблъсък между лек автомобил, управляван от починалия в ловешката болница мъж и товарен бус, на място загина 42-годишен пътник от лекия автомобил.Причините за катастрофата все още се изясняват, а по случая е образувано досъдебно производство. Движението в района на пътното произшествие вече е нормализирано.", "date": "2018.01.22", "title": "Втора жертва на катастрофата край Български извор"}
{"url": "https://www.dnes.bg/index/2018/01/22/deniat-v-snimki-22-ianuari.365821", "text": "\n", "date": "2018.01.22", "title": "Денят в снимки – 22 януари"}
