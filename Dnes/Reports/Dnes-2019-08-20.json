{"url": "https://www.dnes.bg/mish-mash/2019/08/20/za-spomen-ot-plaja-ne-midichki-a-40-kg-piasyk-v-bagajnika.420271", "text": "Всички сме си взимали мидички за спомен от плажа, или камъчета за спомен от някоя горска разходка. Но да си завърне човек килограми пясък изглежда... прекалено. \n\r\nТочно това обаче направили двойка френски туристи, които се опитали да се върнат с над 40 кг пясък от италианския курорт Сардиния. \n\r\nДвамата настояли пред властите, че си носят пясъка като сувенир, пише BBC. \n\r\nДвойката била спряна преди да се качи на ферибот, който плава до френския град Тулон. В колата им полицията открила 14 пластмасови бутилки, пълни с бял пясък. \n\r\nФранцузите обяснили, че са взели пясъка от южния плаж на Сардиния Чиа. Пред полицията те настоявали, че не са знаели, че е престъпление да си отнесат пясъка у дома. \n                    \n                    \n                \r\n                \r\n                \r\n                \r\nТе са задържани и обвинени в кражба с утежняващо вината обстоятелство, че са откраднали \"публична собственост\".\n\r\nПлажовете на Сардиния са основният магнит за туристи, но те са изправени пред двойна опасност. \n\r\n\"Едната е ерозията, която е отчасти естествена и отчасти предизвикана от покачващите се нива на морето\", обяснява местния еколог Пиерлуиджи Коко.\r\nВтората опасност? Туристите като тези твърде сантиментални французи.", "date": "2019.08.20", "title": "За спомен от плажа: Не мидички, а 40 кг... пясък в багажника"}
{"url": "https://www.dnes.bg/notifikacii/2019/08/20/kremyl-ne-znae-koi-upravliava-stanciite-no-niama-radiaciia.420301", "text": "Кремъл заяви днес, че няма основание за тревога, след като беше съобщено, че няколко руски станции за наблюдение на радиацията са спрели да предават данни след взрива на военен полигон в Русия по-рано този месец, предаде Ройтерс. \n\r\nВчера Организацията по Договора за всеобхватна забрана на ядрените опити (ОДВЗЯО) каза, че двете руски станции за наблюдение, разположени най-близо до мястото на загадъчната експлозия край Северодвинск, са престанали да предават данни дни след взрива, станал на 8 август. Малко по-късно още две станции са направили същото. Това подхрани подозрения, че руските власти са им оказали влияние.\r\nПопитан за твърденията на ОДВЗЯО, говорителят на Кремъл Дмитрий Песков изрази увереност, че правителствените служби, отговарящи за съответните станции за наблюдение на радиацията, вършат своята работа както трябва.\r\r\n                \r\n                \r\n                Той заяви пред репортери, че не разполага с точна информация дали и как руските станции предават данни.\r\nПесков каза, че руският президент Владимир Путин получава пълна информация след взрива край Северодвинск, но Кремъл не отговаря за станциите за наблюдение на радиацията, посочва ТАСС.\r\n\"Що се отнася до работата на станциите, честно казано, не знам на кого са подчинени. Това вероятно можете да откриете сами. . . и да поискате информация защо тези или онези данни се предават или не се предават\", заяви говорителят на Путин.\r\n\"Но държавният глава, естествено, получава цялата информация за това какво се случва там\", каза той.", "date": "2019.08.20", "title": "Кремъл не знае кой управлява станциите, но: Няма радиация!"}
{"url": "https://www.dnes.bg/akoshtete-vqrvaite/2019/08/20/10-pravila-pri-letene-sys-samolet.420167", "text": "Пътуването със самолет, особено на дълги разстояния, съвсем не е най-приятното нещо, което може да ви се случи. Още по-неприятно е, ако в близост до вас някой невъзпитан пътник създава смут, пречи или се държи сякаш е сам в самолета. Това прави пътуването още по-трудно поносимо и неприятно. Не бъдете като тях. Спазвайте някои неписани правила от етикета по време на летене, за да бъде пътуването възможно най-приятно.\r\n\r\nПътниците обикновено имат право на избор – да поставят пътните си чанти в багажника или да ги пъхнат под седалката, ако се събират там. Някои пасажери злоупотребяват с това правило и слагат обемисти чанти под седалката, за да са им подръка. Това може да създаде дискомфорт на пътниците до вас, най-вече ако трябва да прескачат багажа ви, за да станат до тоалетна.\r\n                    \n                    \n                \r\n                \r\n                \r\n                \r\nНе се разполагайте твърде нашироко. Не е учтиво. Освободете подлакътника от вътрешната страна на седалката, за да може човекът до вас да се възползва от него.\r\n\r\nВярно е, че едно от най-неприятните неща по време на полет е подуването на краката и неприятното усещане за пулсиране в тях. Въпреки това не ги качвайте по седалките и не събувайте обувките си. Нарушавате комфорта на останалите пасажери. Дори хигиената ви да е на най-високо ниво, това все пак си остава неприемливо.\r\n", "date": "2019.08.20", "title": "10 правила при летене със самолет  "}
{"url": "https://www.dnes.bg/stranata/2019/08/20/nov-gorski-pojar-krai-rebrovo-tyrsiat-dobrovolci.420302", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Нов горски пожар е избухнал този следобед между селата Владо Тричков и Реброво. Пламъците са обхванали дървета и сухи треви. Местните власти спешно търсят доброволци, които да се включат в борбата със стихията, предаде .\n\r\nСпоред кмета на Владо Тричков заради силния вятър огънят се разраства много бързо. При пожар, избухнал в същия район в неделя следобед, изгоряха две необитаеми вили. \nОстава в сила бедственото положение в Свищов заради пожара в старото сметище край града. Огънят е овладян и предстои да бъде напълно угасен.\n                    \n                    \n                \r\n                \r\n                \r\n                \r\nВзети са мерки, за да не достигне до близките къщи, а днес се очаква да започне засипване на сметището с пръст.\n\r\nСлед първоначалния оглед от полицията и пожарната има съмнения, че сметището е подпалено умишлено.\n\r\nОт Главна дирекция \"Пожарна безопасност и защита на населението\" призовават всички да бъдат внимателни при използването на огън и да не палят на открито при силен вятър.\n\r\nПожар избухна днес и в ресторант в Павел Баня. Той е бил потушен и не се е наложила евакуация на туристи.\r\nОгън горя в района на старото сметище в Перник, съобщи директорът на РД \"Пожарна безопасност и защита на населението\" Емил Марков. На площ от около 200 кв. метра са подпалени боклуци. Сметището е пламнало около 14 часа, когато се е чул и пукот, най-вероятно от възпламенените опаковки от дезодоранти и бутилки от монтажна пяна, обясниха от пожарната, цитирани от БТА.\r\nНа място са изпратени два противопожарни автомобила и водоноска от общината. Районът, в който е избухнал пожарът, е в близост до борова гора, но бързата и адекватна намеса на пожарникарите са предотвратили запалването й.\r\nПричината за пожара не е установена. Пламъците са почти изгасени, но в района ще остане да дежури екип до окончателното потушаване на огъня.", "date": "2019.08.20", "title": "Нов горски пожар край Реброво, търсят доброволци "}
{"url": "https://www.dnes.bg/akoshtete-vqrvaite/2019/08/20/miris-i-oshte-neshto-amerikancite-ne-smeniali-belioto-si-sedmica.420240", "text": "Национално проучване установи, че 45 процента от американците не си сменят бельото всеки ден, а 13 процента от тях не го правят цяла седмица, пише в. \"Mirror\".\r\nАмериканците от мъжки пол са с 2,5 пъти по-голяма вероятност да ходят с едно и също бельо седем или повече дни. Изследването било поръчано от фирмата-производител на бельо \"Томи Джон\" и обхванало 1000 души.\r\nАнкетираните демонстрирали голяма преданост към към слипове и бикини, като 46 процента от тях доверили, че ги ползвали поне година или повече, пише БТА.\r\nТридесет и осем процента от респондентите си признали, че са носили любимото си бельо толкова дълго, че вече не си спомнят кога са го купили.\r\nКомпанията съветва потребителите да изхвърлят старото и да купуват ново бельо на всеки 6 месеца. Това се обуславя от факта, че то събира бактерии, които могат да доведат до инфекции.", "date": "2019.08.20", "title": "Мирис и още нещо... Американците не сменяли бельото си седмица"}
{"url": "https://www.dnes.bg/science/2019/08/20/arabski-trikove-kak-alikante-se-spravia-s-prolivnite-dyjdove.420155", "text": "Когато в Аликанте пада дъжд, не просто вали, а се излива. Южният испански град може да не види и капка дъжд в продължение на месеци, но когато най-накрая облаците донесат дъждове, те са проливни, понякога унищожителни и носещи наводнения. \n\r\nИли поне така е било дълги години. В Сан Хуан, квартал в ниската част на Аликанте, вече има нов парк с интересно съоръжение. Ла Маржал е най-обикновен парк за забавление и природни забележителности. Но основната му цел е да събира и рециклира дъждовна вода. \n\r\nФункцията му наподобява aljibe - техника, разработена от арабските нашественици на иберийския полуостров преди векове. Най-общо казано дъждовната вода се събира и съханява в нещо като цистерна под сградите. \n                    \n                    \n                \r\n                \r\n                \r\n                \r\nЛа Маржал прави нещо подобно, но навън. Водата после се отвежда до близка пречиствателна централа, а после се използва за чистене на улиците и парковете. \n\r\n\"Нуждата от устойчиво управление ни накара да се обърнем към древните практики\", обяснява Хорхе Олчина, професор по география към университета в Аликанте. \n\r\n\"Може да кажем, че тези съоръжение в Аликанте и Барселона са новите цистерни на 21 век\", обяснява професорът пред Guardian.\n\r\nВ продължение на осем века южните райони на Испания са управлявани от арабските нашественици. Заради климата те бързо усвояват някои трикове за съхранение на водните ресурси. Когато през 17 век обаче арабите са изтласкани обратно в Африка, много от техните умения и знания биват загубени. \n\r\nПаркът в Аликанте използва някои от принципите на алхибе (aljibe). \n\r\nКогато дъждовете са прекалено обилни и канализацията не може да поеме всичката вода, останалата се отвежда към парка, обяснява Амелия Наваро, директор на устойчивото развитие за водните ресурси в Аликанте. \n\r\nСъоръжението може да побере вода, колкото 18 олимпийски басейна, но откакто съществува не е работило на повече от 30% от капацитета си. \n\r\nВ паркът има засадени основно местни растения, типични за средиземноморския район и доста бързо става притегателно място и за прелетни или местни птици. Откакто е отворил през 2015 г. около 90 вида птици са били видени в парка, който е като оазис сред високите жилищни сгради. \n\r\nЗа да се борят с комарите пък властите са завъдили риби, които се хранят с ларви. За да не се завъжда алгае във водата, тя се оксидира допълнително.\n\r\nКогато дойдат бурите, покачващите се нива на водата активират аларма, която предупреждава хората да напуснат парка. Тогава той се затваря, докато дъждът не спре и водата не се отече. \n\r\nЛа Маржал е построен за 2 г. и е струвал 3,7 млн. евро - едва четвърт от сумата за традиционния язовир на града. Цената за поддръжка също е относително ниска - около 50 000 евро годишно. \n\r\n ", "date": "2019.08.20", "title": "Арабски трикове: Как Аликанте се справя с проливните дъждове?"}
{"url": "https://www.dnes.bg/stranata/2019/08/20/oblast-kyrdjali-presyhva-niama-otkyde-da-doide-voda.420219", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Област Кърджали е най-застрашената от това да попадне в категорията \"воден стрес\" у нас. Това е районът, в който има най-голяма разлика между използваната вода и наличните възобновяеми източници. Потреблението е несъответно на водните ресурси и запаси на повърхността.\n\r\n\n\r\nТова сочи световен Атлас на водния риск, представен от американската организация Световен ресурсен институт (World Resources Institute или WRI). \n                    \n                    \n                \r\n                \r\n                \r\n                \r\nБългария заема 60-о място в класацията.\n\r\n\"Загубите по водоснабдителните системи са големи. Проблеми има в цял свят - дори в страни, богати на водни ресурси\", каза в \"България сутрин\" инж. Иван Иванов от Асоциацията на българските води. \n\r\nПо думите му страната ни не прави достатъчно инвестиции да пречиства отпадъчните води, имаме достатъчно водни ресурси, но не ги ползваме правилно.\n\r\n\"Трябва да сме внимателни и практични при ползването на водата. В повечето области контролът липсва\", допълни той пред .\n\r\nТенденциите показват, че за последните 50 години изпомпването на водни ресурси се е увеличило повече от два пъти. Заради повишеното търсене, което не показва признаци да намалее, водни кризи, които преди са изглеждали немислими, днес започват да се превръщат в реалност, казват авторите на изследването.", "date": "2019.08.20", "title": "Област Кърджали пресъхва - няма откъде да дойде вода "}
{"url": "https://www.dnes.bg/rusia/2019/08/20/liubov-sobol-noviiat-lider-na-demonstraciite-v-moskva.420146", "text": "Любов Собол полага усилие да постави ръцете си на бюрото за снимка. Всяко движение е трудно за изтощената и крехка 31-годишна политическа активистка, която наскоро сложи край на продължила един месец гладна стачка.\n\r\nВълната от демонстрации срещу правителството в Москва това лято я нареди сред лидерите на руското опозиционно движение. Името й бе скандирано по улиците на столицата, изпълнени с демонстранти, недоволни от отказа на изборните власти да разрешат на независими кандидати като Собол да участват в изборите за Московската градска дума, пише Асошиейтед прес.\n\r\nСобол бе основната мишена за прокремълските медии и служителите от изборната администрация.\n\r\n\"Отношението към мен е различно, защото работя по-здраво от останалите и не позволявам хората да казват лъжи и да се измъкват. Не се страхувам да казвам в очите на хората какво мисля за тях\", каза Собол пред Асошиейтед прес.\n                    \n                    \n                \r\n                \r\n                \r\n                \r\nВ Москва седмичните протести продължават вече повече от месец заради близо двете дузини кандидати от всички части на политическия спектър, на които не бе позволено да участват на изборите на 8 септември.\n\r\nБроят на демонстрантите продължава да расте: демонстрацията на 10 август бе най-голямата в Русия от осем години и тактиката на твърдата ръка, която полицията използва срещу мирните демонстранти, илюстрира колко нервен е Кремъл по повод движението. Над 2000 души бяха задържани, като широка популярност добиха видеоклиповете как полицията бие демонстранти.\n\n\r\nГоворителят на Кремъл Дмитрий Песков наруши един месец на мълчание миналия понеделник, като похвали полицията и заяви, че президентът Владимир Путин не е коментирал темата, тъй като според него демонстрациите са твърде маловажни, че да се тревожи заради тях.\n\r\nСобол, която носи очила и е вързала на опашка платиненорусата си коса, изпъкна на фона на относителната липса на лидери на движението, което бе провокирано от пренебрежението на властите по отношение на правата на избирателите. Демонстрантите скандират името й по време на протестните прояви, а също така и игрословици с неговото значение.\n\r\nСобол е възпитаник на най-престижния юридически факултет в Русия и стои зад едни от най-забележителните антикорупционни разследвания, провеждани от безспорния лидер на руската опозиция Алексей Навални.\n\r\nТя разкри връзките между руското правителство и олигарха от Санкт Петербург Евгений Пригожин, години преди американският специален прокурор Робърт Мълър да повдигне обвинения срещу него заради това, че предполагаемо е финансирал интернет троловете, намесили се в американските президентски избори през 2016 г .\n\r\nТя поведе кампания тази година срещу компаниите за кетъринг на Пригожин, свързани с бума на дезинтерия в московските училища. Пригожин отрече да е виновен по обвиненията за фермата за тролове, а компаниите му отричат да са отговорни за бума на дезинтерия.\n\r\nСобол също така е един от основателите на изключително популярния канал на Навални в YouTube, който сега се хвали с аудитория, съперничеща си с тази на контролираните от Кремъл телевизии.\n\r\nЛеонид Волков, топ стратегът на Навални, който познава Собол от близо десетилетие, я описва като непоколебима, \"силна и забележителна лидерка\", която \"винаги отстоява позицията си\".\n\r\nСобол е един от първите последователи на Навални и е работила с него по различни политически и антикорупционни проекти от 2011 г. насетне. В публикация в блога си от петък от затвора, където излежава присъда за организиране на неразрешена демонстрация, Навални каза, че е \"щастлив заради това, че се е родил нов и завършен политически лидер\".\n\r\nТя отхвърля предложенията за индивидуална кариера и казва, че е фокусирана повече върху общите цели на протестното движение, а не върху личните си амбиции.\n\r\n\"Това, което е важно за мен, е да реализирам идеите, за които дойдох да се боря тук\", каза тя от офиса на Навални в Москва. \"Искам да живея в страна, където се спазват правата и свободите и където съдилищата и медиите са независими\".\n\r\nПри скорошните демонстрации Собол изглежда засенчи останалите опозиционни фигури, като обяви гладна стачка, участва в седяща стачка пред сградата на руската избирателна комисия и влизайки в разгорещен дебат с ръководителя на комисията.\n\r\nСобол привлече и негативни критики. Контролираните от Пригожин медии я описват като лош родител. Един служител на изборната администрация я сравни с дървеница.\n\r\nКъм настоящия момент Кремъл не е изразил охота за компромис за независимите кандидати и решителният, ако не и радикален, подход на Собол е естествен отговор на това, твърди Татяна Становая, нещатен учен в московския център \"Карнеги\" и ръководител на компанията за политически анализ \"Р.Политик\".\n\r\n\"От подобна решителност има нужда. Собол обаче може да отблъсне някои либерални избиратели заради емоционално заредения си и негативен стил\", отбелязва Становая.\n\r\nВолков изразява несъгласието си с това твърдение и отбелязва, че реториката на Собол е в съзвучие с протестното настроение: \"Това е правилното нещо и от това имаме нужда сега\".\n\r\nДемонстрациите в Москва последваха големите протестни прояви в четвъртия най-голям руски град Екатеринбург, които принудиха правителството да се откаже от строителството на катедрален храм в популярен парк. Хиляди хора в градовете и селата на Северозападна Русия излязоха на демонстрации от зимата срещу план на правителството да извозва отпадъци от Москва в чистите им гори. Жителите на Сибир протестираха срещу начина, по който правителството се справя с бушуващите в региона горски пожари.\n\r\nМосковските демонстрации изглеждат доста по-необуздани от тези срещу изборните измами през 2011-12 г., които заглъхнаха след преизбирането на Путин и завеждането на наказателни дела срещу група демонстранти.\n\r\nСлед скорошните демонстрации по-сериозни обвинения за нарушаване на обществения ред са повдигнати на 13 души, въпреки че те самите не са прибегнали до насилие и не са били нанесени почти никакви материални щети. Демонстранти съобщиха, че са влезли в полезрението на армията във връзка с това дали са служили в казармата, а също така и на службите по приходите, след като са били задържани.\n\r\n\"Виждам, че хората са недоволни. Те са на ръба, готови са да отстояват правата си и да продължат борбата\", каза Собол.\n\r\nТя се разграничи от сравненията с демонстрациите в Хонконг, които са белязани от нарастващ брой случаи на насилие на демонстранти.\n\r\nСобол прогнозира, че е възможна дори още по-сурова реакция на Кремъл, която може да включва спиране на достъпа до социалните мрежи, които помагат за организирането на протестните прояви. Тя не изключва повече насилие на досега мирните демонстрации, тъй като все по-безкомпромисните действия на полицията разколебават доверието към властта.\n\r\n\"Невъзможно е да се предвиди какво ще стане в Русия. Обществото е изтощено. Може да избухне\".\n\r\n/БТА/\r\n ", "date": "2019.08.20", "title": "Любов Собол – новият лидер на демонстрациите в Москва"}
{"url": "https://www.dnes.bg/sofia/2019/08/20/shte-vyrnat-li-knijniia-pazar-na-ploshtad-slaveikov.420261", "text": "Само преди три месеца бяха премахнати сторителните огради на площад \"Славейков\" след продължителния ремонт на ул. „Граф Игнатиев“, но още не е ясна съдбата на мястото след реновирането. \n\n\r\n\"Площад \"Славейков\" беше отворен, но още не е получил образец акт 16, така че никакви събития не могат още да се провеждат там\", обясни Силвия Христова, председател на Комисията за устройство на територията на Столична община.\r\nВъпросите, свързани с мястото, се въртят най-вече около съдбата на книжния пазар и дали той ще бъде върнат на открито.\r\nПомните какво беше преди – с кашони от банани, в които се продаваха книги. Площад „Славейков“ е емблематичен и имаше спешна нужда от ремонт. Сега вече всичко е обновено“, коментира Христова пред БНР.\r\n                    \n                    \n                \r\n                \r\n                \r\n                Архитект Борислав Игнатов, шеф на Камарата на архитектите, изтъкна, че градът няма интерес от поддържането на празни пространства, обновеният площад трябва да се впише в живота на града и това да стане след допитване до гражданите.\r\nАнкета на Кирил Чобанов събра разнопосочни мнения като \r\n\"Управленските решения преустрояват градските пространства, но от хората зависи да ги изпълнят с нов смисъл и да ги обживеят\", коментира социологът Антони Гълъбов.\r\n\r\nОчаква се след ремонта , което също е част от въпроса как ще бъде възстановен пълноценния живот на площада.", "date": "2019.08.20", "title": "Ще върнат ли книжния пазар на площад \"Славейков\"?"}
{"url": "https://www.dnes.bg/stranata/2019/08/20/petrichanin-prodava-falshivi-medicinski-v-slynchev-briag.420225", "text": "59-годишен мъж е арестуван за продажбата на фалшиви медицински документи в Слънчев бряг, съобщава БНР. \n\r\n\r\nТой е заловен в момента на предаването им на служители в дискотека в курорта. При акцията са иззети 17 здравни книжки - попълнени и заверени с печати на лекари, както и 9 медицински свидетелства със заверки.\r\n\r\nУстановено е, че мъжът е от Петричкото село Габерне. Той е задържан за 24 часа.", "date": "2019.08.20", "title": "Петричанин продава фалшиви медицински в Слънчев бряг "}
{"url": "https://www.dnes.bg/politika/2019/08/20/mariiana-nikolova-e-noviiat-shef-na-syveta-po-kibersigurnost.420294", "text": "Със заповед на министър-председателя Бойко Борисов вицепремиерът по икономическата и демографската политика Марияна Николова е определена за председател на Съвета по киберсигурността, съобщават от пресслужбата на Министерски съвет.\n\n\n\r\n\r\nСъветът по киберсигурността бе създаден на основание чл. 9, ал. 2 от Закона за киберсигурност като консултативен и координиращ орган към Министерския съвет по въпросите на киберсигурността.\r\n\r\nЗаконът за киберсигурност, с който бе регламентирано създаването на Съвета, е приет от 44-то Народно събрание на 31 октомври 2018 г.\r\n\r\nМарияна Николова е вицепремиер по икономическата и демографската политика от ноември миналата година, когато замени на поста Валери Симеонов. Преди това тя беше шеф на политическия кабинет на лидер на НФСБ.", "date": "2019.08.20", "title": "Марияна Николова е новият шеф на Съвета по киберсигурност"}
{"url": "https://www.dnes.bg/obshtestvo/2019/08/20/test-v-4-centyra-mojem-da-si-vadim-marshrutna-karta-ot-bg-toll.420292", "text": "\nРабота започнаха 4 демонстрационни центъра, в които превозвачи и други заинтересовани могат да тестват издаването на маршрутни карти, или ръчното тол деклариране. \r\n\r\nТакива центрове има в София, Пловдив, Варна и Русе и ще работят от 14 до 18 часа всеки ден. \r\n\r\nМоже да се тества купуването на маршрутна карта по 4 начина - от терминал за самообслужване, онлайн от bgtoll.bg, от мобилно приложение и от гише. \r\n\r\nТака започва техническата експлоатация на тол системата, като поетапно ще се включват и други компоненти. След като тестът приключи успешни до няколко месеца, но не по-късно от 1 март 2020 г. ще започне и търговската й експлоатация. Тогава тежкотоварните автомобили ще започнат да плащат тол такси, вместо да ползват винетки.", "date": "2019.08.20", "title": "Тест: В 4 центъра можем да си вадим маршрутна карта от BG toll"}
{"url": "https://www.dnes.bg/notifikacii/2019/08/20/velikobritaniia-se-otteglia-ot-rabotata-na-syveta-na-es.420303", "text": "Великобритания се изтегля от работните формати на Съвета на ЕС - един от основните органи на Съюза. Това беше съобщено от Департамента за излизане от ЕС.\nТова ще стане от 1 септември, като британски представители ще участват само в заседания, на които се обсъждат теми от национален интерес.\r\nОфициалният мотив е, че министрите и служителите на различни ведомства ще имат възможност да се посветят на подготовката за напускане на ЕС на 31 октомври. Освен това според Лондон много от тези заседания са посветени на въпроси, свързани с бъдещето на Европейския съюз, когато Великобритания няма да е част от него.\r\nСъветът на ЕС събира в различни формати министри, дипломати и експерти, които участват в изработването на общи позиции и приемането на европейско законодателство. Той е един от основните органи на ЕС наред с Европейския парламент и Европейската комисия.\r\r\n                \r\n                \r\n                За да не се блокира работата на институцията Лондон е дал право на председателстващата в момента Съвета Финландия да гласува от негово име по въпроси, които изискват единодушието на ЕС.\r\nСъобщението за изтеглянето от работата на Съвета дойде само няколко часа, след като председателят на Съвета Доналд Туск отхвърли предложението на британския премиер Борис Джонсън за отпадането на предпазния механизъм за Ирландия от условията, при които Обединеното кралство ще излезе от ЕС и замяната му с “алтернативни договорки”.\r\nТуск заяви, че предложението не предлага друг начин за продължаване на отношенията между Ирландия и Северна Ирландия, която е част от Великобритания, след напускането и че това ще доведе до връщането на граничните и митническите проверки, които отпаднаха по силата на Споразумението от Разпети петък, с което беше сложен край на 30-годишния конфликт между тях през 1998 г.\r\nЕвропейската комисия също отхвърли идеята и припомни позицията на Брюксел, че е най-добре раздялата да стане по договореното споразумение. Ако Великобритания излезе без сделка, цялото европейско законодателство ще престане да действа на нейна територия, ще се върне граничният и митническият контрол и търговията няма да се управлява от принципите на общия пазар за свободно движение на хора, стоки, услуги и капитали.\r\nСпоред Брюксел уверенията на Джонсън, че ако ЕС отстъпи за Ирландия, Лондон се задължава да не въвежда граничен и митнически контрол между Ирландия и Северна Ирландия, са неизпълними, тъй като противоречат на британските закони за безопасност на стоките и услугите и изискванията за сигурност.\r\n ", "date": "2019.08.20", "title": "Великобритания се оттегля от работата на Съвета на ЕС"}
{"url": "https://www.dnes.bg/za-da-se-razbirame/2019/08/20/5-prichini-da-ste-neobvyrzani.420165", "text": "В живота всеки се нуждае от любов и половинка до себе си. Както с всичко останало, така и в любовта има приливи и отливи. Понякога се случва твърде дълго да сме необвързани, а това поражда въпроса „Защо?“. Възможно е да не виждаме някои пречки, които ни отделят от възможността да сме по-щастливи. Ако се питате защо все още сте необвързани, вижте няколко възможни причини.\r\n\r\nВсеки има периоди, в които иска да пренареди мислите и приоритетите си. Да инвестира време в кариерата си, да посещава курсове, обучения. Но понякога този период може да се проточи, а с него расте и нашият егоизъм. Започваме да се чувстваме добре с това, че нямаме сериозен партньор до себе си. И когато все пак се появи някой, ние сме забравили, че връзката се основава на взаимни компромиси, емпатия. Накрая оказва се, нашата егоистична страна ни е попречила да намерим или задържим любовта в живота си.\r\n                    \n                    \n                \r\n                \r\n                \r\n                \r\nКога бе последната ви връзка? Ако все още пазите снимки на бившата си половинка, следите я във всички социални мрежи, разпитвате какво се случва около нея, значи не сте приключили с миналото. Така няма да освободите място за новото.\r\n", "date": "2019.08.20", "title": "5 причини да сте необвързани "}
{"url": "https://www.dnes.bg/stranata/2019/08/20/v-sliven-iskat-dojivoten-zatvor-za-ubieca-na-kristin.420305", "text": "Доживотен затвор без право на замяна за убиеца на 7-годишната Кристин поискаха на мирен протест граждани на Сливен.\r\nХората се събраха пред сградата на областната болница в града, където е настанен 21-годишният Мартин Трифонов, обвинен в убийство и изнасилване на детето от село Сотиря.\n\n\r\nСъбралите се поискаха най-строгото наказание според българските закони заради изключително тежкото престъпление, както и заради опасения, че ако мъжът бъде съден по съкратена процедура и получи присъда от около 30 години, той може отново да посегне на човек, когато излезе на свобода.\r\nМайката на детето - Гергана Драгиева, заяви, че не иска смъртна присъда, но убиецът не трябва да излиза от затвора, предаде БТА.\r\n                    \n                    \n                \r\n                \r\n                \r\n                Присъстващите запалиха свещ и запазиха едноминутно мълчание в памет на починалото момиченце и в знак на подкрепа към семейството в този труден за тях момент. Снощи десетки хора се събраха пред сградата на общината в Сливен на бдение.\r\nПрестъплението бе извършено на 15 август, като Трифонов бе заловен след почти 24-часово издирване на следващия ден и бе ранен, след като оказал съпротива. Той е с мярка за неотклонение \"задържане под стража\" и предстои да бъде въведен в ареста, когато се подобри здравословното му състояние.", "date": "2019.08.20", "title": "В Сливен искат: Доживотен затвор за убиеца на Кристин"}
{"url": "https://www.dnes.bg/index/2019/08/20/tesla-ta-na-mysk-napravi-pyrvata-si-obikolka-okolo-slynceto.420258", "text": "Чудили ли сте се къде е Starman, който Илон Мъск изстреля със своята Tesla Roadster на дълго пътешествие в Космоса? Е, той още не е стигнал заветния Марс, но направи пълната си пълна обиколка около Слънцето и все още продължава весело да обикаля Вселената. \n\r\n\"Тесла\"-та и нейният звезден водач се намират на 298 632 271 километра далеч от Земята и продължават да се движат с пълна скорост – 1 878 км/ч.\r\nВ момента на писането на тази статия, Starman е прекарал в Космоса 1 година, 6 месеца, 13 дни, 13 часа, 18 минути и 19 секунди, а целта му – Марс, се намира на 110,763,775 километра.\r\nАко приемем, че батерията на колата все още работи, Starman е изслушал  Space Oddity 151 985 пъти в едното си ухо и Is there Life On Mars? 204 794 пъти в другото. А автомобилът е изминал достатъчно разстояние за да покрие всички пътища на Земята 33 пъти.\r\r\n                \r\n                \r\n                С всеки изминал ден, червената Тесла на Мъск продължава да чупи рекорди, като колата, стигнала най-далеч от Земята.", "date": "2019.08.20", "title": "\"Тесла\"-та на Мъск направи първата си обиколка около Слънцето"}
{"url": "https://www.dnes.bg/notifikacii/2019/08/20/biasna-krimka-zaplashva-shumenci-s-noj-i-bie-policai.420243", "text": "47-годишен криминално проявен жител на село Белокопитово е задържан от полицейските служители снощи след получен сигнал, че заплашва с хладно оръжие жители на града в района на автогарата. Това съобщиха от  полицията в Шумен.\n\n\r\n\n\r\nПо време на задържането му е оказал яростна съпротива и е нанесъл удари с крак в областта на корема и ребрата на полицейски служител. Около 22.30 часа в дежурната част на полицията е приет сигнал, че на автогара - Шумен мъж държи демонстративно нож в ръката си и отправя закани към непознати. На място бил пратен полицейски екип, но не бил установен.\r\n                \r\n                \r\n                \r\nДадено било описание на мъжа и е направен обход в района. На една от пейките на входа на Градската градина бил забелязан мъж със същото описание. Извършена му била проверка, по време на която от джоба на връхна дреха бил иззет нож. Отказал да даде документ са самоличност, започнал да отправя обиди към полицейските служители. Оказал яростна съпротива по време на задържането, като нанесъл удар по коляното на единия полицай. Ритнал с крак другия в областта на корема и ребрата, правил опит да ги хапе.\n\r\nИзяснена била самоличността му- криминално проявен и осъждан многократно за грабежи, кражби, побой, проникване в чужди имоти през нощта, хулигански прояви- някои придружени със съпротива срещу орган на властта. В.В. бил задържан за срок до 24 часа в РУ - Шумен. Образувано е досъдебно производство.", "date": "2019.08.20", "title": "Бясна кримка заплашва шуменци с нож и бие полицаи "}
{"url": "https://www.dnes.bg/stranata/2019/08/20/jega-i-v-sriada-gradusite-skachat-do-37-c-na-mesta.420259", "text": "През нощта ще е ясно и почти тихо. Утре отново ще е слънчево, след обяд - и горещо. В източните райони ще има временни увеличения на облачността - без валежи. \n\r\nЩе духа слаб до умерен вятър от североизток. Максималните температури ще са между 32 и 37 градуса, малко по-ниски - по морския бряг, прогнозират синоптиците от НИМХ.\n\r\nПо Черноморието ще е слънчево, около и след обяд - с незначителна облачност. Ще духа слаб до умерен североизточен вятър. \n\r\nМаксимални температури на въздуха: между 28 и 31 градуса. Температурата на морската вода е 25-27 градуса. Вълнението на морето ще е 2 бала, на север от нос Калиакра - и временно до 3.\n\r\nНад планините ще е слънчево. Ще духа слаб до умерен североизточен вятър. Максималната температура на височина 1200 метра ще е около 24 градуса, на 2000 метра - около 17 градуса.\n                    \n                    \n                \r\n                \r\n                \r\n                \r\nПрез следващите дни ще остане предимно слънчево, в следобедните часове в низините - горещо. \n\r\nПреобладаващите максимални температури ще са между 32 и 37 градуса.\n\r\nЩе духа слаб, в Северна и Източна България - до умерен вятър, в четвъртък - североизточен, в петък - от изток-североизток. \n\r\nВ следобедните часове ще има временни увеличения на облачността, но вероятността за валежи е малка.", "date": "2019.08.20", "title": "Жега и в сряда, градусите скачат до 37°C на места "}
{"url": "https://www.dnes.bg/world/2019/08/20/myj-otvleche-desetki-dushi-v-rio-de-janeiro-s-avtobus.420285", "text": "Мъж отвлече автобус на градския транспорт в Рио де Жанейро и заплашва да го запали, съобщава CNN.\r\nПохитителят се качил в автобуса и заплашил шофьора с оръжие. Наредил му да се отправи към моста, свързващ бразилския мегаполис с Нитерой.  от 5:30 сутринта.\r\nМестните властите съобщават, че маскираният нападател вероятно е част от военната полиция. Към момента от спецчастите на полицията водят преговори с него.\r\nМотивите на нападателя засега остават неясни. Властите съобщават, че похитителят не е посочил конкретни искания.\r\n досега. Те твърдят, че похитителят вече е излял бензин в автобуса, заплашвайки да го запали. \r\n \r\n ", "date": "2019.08.20", "title": "Мъж отвлече десетки души в Рио де Жанейро с автобус "}
{"url": "https://www.dnes.bg/rusia/2019/08/20/moskva-opityt-na-sasht-s-krilata-raketa-predizvikva-syjalenie.420239", "text": "Изпитването от САЩ на конвенционална крилата ракета с наземно базиране предизвиква съжаление и показва, че те отдавна са се готвили за оттеглянето си от Договора за ликвидиране на ракетите със среден и малък обсег, заяви днес руският заместник-министър на външните работи Сергей Рябков, цитиран от Ройтерс и ТАСС.\n\r\n\"Всичко това предизвиква съжаление... Не се поддаваме на провокации. Както беше заявено във Франция от президента на Русия (Владимир Путин), ние отново потвърждаваме, че се придържаме към едностранния мораториум за разполагане на наземни ракетни системи със среден обсег, докато подобни системи не бъдат разположени от САЩ, в който и да било район на света\", каза руският заместник-външен министър.\n\r\n                    \n                    \n                \r\n                \r\n                \r\n                \"Вероятно не може да има по-ясно и явно потвърждение на това, че разработването на съответните системи се прави в САЩ отдавна и че подготовката за оттеглянето от договора е включвала съответните научно-изследователски и опитно-конструкторски разработки\", отбеляза Рябков.\r\nОт своя страна китайското правителство заяви, че едностранните действия на САЩ по изпитване на конвенционална крилата ракета със среден обсег ще възобновят надпреварата във въоръжаването. То предупреди за опасност от \"ескалация на военните конфронтации\", предадоха Франс прес и ТАСС.\n\r\nИзвършеният в неделя край Калифорния тест \"ще има тежки отрицателни последици за регионалната и международната сигурност\", каза говорителят на китайското външно министерство Гън Шуан.\n\r\nРакетното изпитание, извършено по-малко от три седмици след оттеглянето на САЩ от Договора за ликвидиране на ракетите със среден и малък обсег, \"доказва, че истинската цел на американското изтегляне е била да се напредва безконтролно към разработването на ракета и да се води борба за едностранно военно превъзходство\", коментира Гън.\n\r\nТой предупреди, че \"това ще доведе до поредното възобновяване на надпреварата във въоръжаването и до ескалация на военните конфронтации, което ще има тежки отрицателни последици за регионалната и международна сигурност\".\n\r\nВчера Пентагонът обяви, че е извършил успешно изпитание на конвенционална крилата ракета с наземно базиране с обсег над 500 км, припомня БТА. Това е първият подобен тест, след като САЩ се оттеглиха от Договора за ликвидиране на ракетите със среден и малък обсег.\r\n ", "date": "2019.08.20", "title": "Москва: Опитът на САЩ с крилата ракета предизвиква съжаление"}
{"url": "https://www.dnes.bg/stranata/2019/08/20/shestima-sa-postradali-pri-katastrofa-predizvikana-ot-kon.420233", "text": " в района на село Загорско, след като по главния път към ГКПП „Маказа“ е излязал безнадзорен кон.\r\nИнцидентът е станал на 19 август около 1:30 часа. Лек автомобил „БМВ“, управляван от 21-годишен, се блъснал в кон, излязал на пътя. Вледствие на удара колата навлязла в насрещното платно и се блъснала в „Ауди“.\r\nДвамата водачи и четирима пътници са били транспортирани в болницата в Кърджали за оказване на медицинска помощ. Шофьорът, управлявал лекия автомобил „БМВ“ и 22-годишна спътничка, са със . Настанени са под наблюдение в здравното заведение.\r\n                    \n                    \n                \r\n                \r\n                \r\n                Водачът и двама пътници от другия лек автомобил са били прегледани, отказали лечение и са били освободени.\r\nТестовете за алкохол са с отрицателни резултати. Извършен е оглед на мястото на произшествието и е образувано и досъдебно производство, съобщи .", "date": "2019.08.20", "title": "Шестима са пострадали при катастрофа, предизвикана от кон "}
{"url": "https://www.dnes.bg/sofia/2019/08/20/kravi-kone-ne-v-detskite-knijki-i-na-selo-a-po-ulicite-na-sofiia.420256", "text": "Свободно разхождащи се крави и коне по улиците в столицата възмутиха граждани на София. \r\n\r\nГледката е в европейска столица, а не в малко село, където селскостопанските животни със сигурност биха били на мястото си. \r\n\r\n\"Първият път бяха крави в зелените площи в района на кръстовището на бул. \"Брюксел\" и ул. \"Продан Таракчиев\" и на самото кръстовище, които се движеха в посока към ромската махала, като едната беше без ушни марки (кафявата крава на снимките и видеото)\", пише в сигнал, изпратен към .\r\n\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nС това обаче сблъсъкът с животните от селото в София не се изчерпва. \r\n\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Вторият път бяха коне в локалното на околовръстното, от страната на кв. Филиповци, преди отбивката за този квартал\", пише още в сигнала.", "date": "2019.08.20", "title": "Крави, коне... Не в детските книжки и на село, а по улиците на София"}
{"url": "https://www.dnes.bg/stranata/2019/08/20/bylgariia-na-dlan-obikolka-iz-krasotite-na-cialata-strana.420228", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nEкип ентусиасти са се заели с амбициозната задача да. Те показват величието на Родопите, но също и гостоприемството на жителите на някои от най-закътаните селца в страната.\r\nИменно хората са големият потенциал на страната, а чрез проекта \"България на длан\" те са успели да се срещнат с невероятни жители на най-разнообразни места, твърди ръководителят на проекта Александър Македонски.\r\nПо думи на Анна-Мария, актриса и участник в проекта, , че съществуват, ако не си от тази част на страната.\r\n                    \n                    \n                \r\n                \r\n                \r\n                \"А пък има други, които си чувал, но за тях има твърде малко направено. За големите и комерсиални локации има изключително много видеоклипове, влогъри... В социалните мрежи е пълно с информация за тях. Има обаче много средни по големина градове, за които няма нищо качествено заснето, атрактивно направено. В повечето случаи нямат ресурс, за да се произведе\", допълни Александър Македонски пред.\r\nТой даде пример и със Северозападна България и това, че колкото и да се говори за лошото състояние на района, чрез проекта им те показват и хубавите неща там.\r\nПоовече информация и самите видеа от проекта \"България на длан\" може да намерите в социалните мрежи или на самия сайт на проекта.\r\n ", "date": "2019.08.20", "title": "\"България на длан\": Обиколка из красотите на цялата страна"}
{"url": "https://www.dnes.bg/stranata/2019/08/20/policiiata-otkri-200-dka-kanabisovi-nasajdeniia-v-petrichko.420199", "text": "Започна така наречената. С помощта на хеликоптер само за денонощие при съвместна акция служители на Гранична полиция и ОД на МВР Благоевград са открили и унищожили около 200 декара насаждения от наркотичното растение.\r\nКанабисът се отглежда основно във високите части на планините – Беласица, Малешевска и Огражден.\r\nХората от село Първомай разказаха, че нелегалните плантации с канабис винаги се правят на труднодостъпни места - там, където полицаи не минават. Стига се само с високопроходим джип или се ходи часове пеша.\r\nСпоред полицията обаче голяма част от нелегалните наркоплантации са картографирани и известни още преди да стартира акция “жътва”, защото дори най-затънтените терени в планините се оглеждат с хеликоптер.\r\n                    \n                    \n                \r\n                \r\n                \r\n                „ които са унищожени. Имаме образувани 83 досъдебни производства и към 25 лица има повдигнати обвинения“, обясни главен комисар Светлан Кичиков, директор на Главна дирекция \"Гранична полиция\".\r\nОт началото на сезона, в който канабисът започва да зрее, до момента са .\r\n„По-малко е това количество в сравнение с миналата година, поради факта, че стартирахме по-рано операцията. И тия насаждения в началото не бяха толкова големи“, допълни Кичиков пред БНТ.\r\nТези, които отглеждат плантации с наркотичното вещество в землището на Беласица са заложили на произвдството на холандски канабис. Семената са внос и са от най-високо качество. Районът на Огражден планина пък е изцяло засят с канабис от Албания.\r\nСпециализираната операция срещу наркопроизводството и разпространението на дрога ще продължи докато не бъдат открити и унищожени всички насаждения с канабис в региона на Сандански и Петрич, увериха от Гранична полиция.\r\nУсилено се работи и по предотвратяването на вноса на суха наркотична маса. От началото на годината заловеният сух канабис е над 550 кг.", "date": "2019.08.20", "title": "Полицията откри 200 дка канабисови насаждения в Петричко"}
{"url": "https://www.dnes.bg/world/2019/08/20/italiia-pred-haos-premieryt-djuzepe-konte-podade-ostavka.420300", "text": "Италия е изправена пред сериозна криза – премиерът на страната  Джузепе Конте подаде оставка след скандал с коалиционния си партньор Матео Салвини, предадоха от BBC.\r\nКонте обвини Салвини, че безотговорно създава криза в Италия  заради собствени и партийни интереси. От своя страна, лидерът на \"Лига“  заяви, че не може повече да работи с партньорите си от \"Движение 5  звезди“.\r\nПреди 14 месеца двете партии създадоха своята коалиция, а Конте бе  независим премиер. Но в последните месеци неразбирателството между тях  се задълбочава.\n\r\nСалвини поиска предсрочни избори преди дни, а Конте го обвини, че е  предизвикал управленската криза. В основата на скандала стоят  публикации, според които Салвини е преговарял с руснаци за прехвърляне  на пари от Русия към  партийната каса. Според министър-председателя  този скандал се нуждае от  изясняване.\r\n                    \n                    \n                \r\n                \r\n                \r\n                Последният скандал между двамата се завихри покрай мигрантската криза.  Конте отказа да подпише заповед, с която да забрани на спасителния  кораб Open Arms да хвърля котва на остров Лампедуза, а Салвини е твърдо  против стъпването на мигранти на територията на Италия.\r\nАко не бъде формиран нов коалиционен кабинет в рамките на този  парламент, то след оставката на Конте ще последват предсрочни избори, към  които \"Лига\" се стреми.", "date": "2019.08.20", "title": "Италия пред хаос: Премиерът Джузепе Конте подаде оставка"}
{"url": "https://www.dnes.bg/zvezdi/2019/08/20/aleksandra-raeva-pokaza-bebeto-si.420230", "text": "Александра Раева най-накрая показа кадър на бебето си. Певицата публикува кратко видео в Instagram Stories, на което се вижда как тя вози бебешката количка, а малката ѝ дъщеричка спи. Алекс разхожда детето около басейн и е написала: \"Животът е пълноценен\".\r\nИзпълнителката на \"I wanna Feel You\" стана майка за първи път на втори август.  Бившата вокалистка на \"Ку-Ку бенд\" дълго криеше, че е бременна, но два месеца преди раждането публикува снимка с наедряло коремче и тогава стана ясно, че тя чака момиче. Алекс така и не е разкрила кой е таткото.\r\nСкоро певицата пусна нова песен, която носи името \"She is Killing You\".\r\n \r\n \r\n", "date": "2019.08.20", "title": "Александра Раева показа бебето си"}
{"url": "https://www.dnes.bg/health/2019/08/20/doplashtame-v-bolnicite-samo-ako-e-izvyn-paketa-na-nzok.420278", "text": " Болничните заведения са длъжни да осигурят на задължително здравноосигурените лица, без да изискват и приемат от тях плащане и/или доплащане, медицинската помощ, включена в пакета, гарантиран от Националната здравноосигурителна каса (НЗОК). Това е записано в проекта на Закон за изменение и допълнение на Закона за лекарствените продукти в хуманната медицина, който Министерство на здравеопазването предлага за обществено обсъждане до 18 септември, предаде .\n\r\nС новите текстове се уреждат изрично конкретните възможности за приемане на плащане и доплащане от задължително здравноосигурените лица за оказваната им медицинска помощ, като се изброяват изчерпателно случаите, в които това е допустимо и те се обвързват с изричната инициатива и изрично изразеното искане от пациентите.\r\n                    \n                    \n                \r\n                \r\n                \r\n                Това са лечението с лекарствени продукти при злокачествени заболявания, животозастрашаващи кръвоизливи и спешни оперативни и инвазивни интервенции при пациенти с вродени коагулопатии, както и случаите на наличие на показания за продължаване на лечението над определения в националния рамков договор за медицинските дейности минимален болничен престой.\n\r\nУрежда се и правото на задължително здравноосигурените лица по време на болничния си престой по своя инициатива да получават срещу заплащане конкретни допълнително поискани услуги. Например лекарствен  продукт и/или медицинско изделие и/или диетична храна за специални медицински цели и/или по метод, различни от предоставяните от лечебното заведение в рамките на осигуряваната от него медицинска помощ, гарантирана от бюджета на НЗОК.\n\r\n\"По този начин се спомага за разрешаването на дългогодишния проблем с нерегламентираните плащания на пациентите за оказваната им медицинска помощ в рамките на задължителното здравно осигуряване и свързаните с нея допълнителни услуги, които те ползват срещу заплащане\", сочат мотивите на министерството. \n\r\nДруг важен момент в промените е, че се отменя забраната на Касата да сключва договор с нови лечебни заведения за болнична помощ и за нови медицински дейности.\r\n\"Занапред забраната няма да се прилага при нововъзникнали обстоятелства и установена недостатъчност от съответната болнична медицинска помощ на територията на областта към момента на подаване на заявлението за сключване на договора, установена въз основа на оценка на потребностите съгласно Националната здравна карта\", пише в документа. Преценката за недостатъчност от съответната болнична медицинска помощ ще се прави от Изпълнителна агенция \"Медицински надзор\".", "date": "2019.08.20", "title": "Доплащаме в болниците? Само, ако е извън пакета на НЗОК"}
{"url": "https://www.dnes.bg/sofia/2019/08/20/perki-po-grafa-pak-spyvat-myj-gi-mahna-zaradi-ranenata-mu-jena-arestuvaha-go.420298", "text": "\nСофиянец беше задържан от полицията, след като съпругата му се спъна в прочутите \"перки\" на столичната улица \"Граф Игнатиев\" и се рани. \n\nИнцидентът стана в ранния следобед.\n                    \n                    \n                \r\n                \r\n                \r\n                \r\nЖената е в болница с охлузвания по челюстта.\n\r\n\"Жена ми беше паднала, цялата в кръв, слязох, взех един крик и ги преместих, хвърлих ги на трамвайната линия в знак на протест, защото всеки ден някой се спъва“, обясни съпругът на пострадалата. \n\r\nТой е собственик на магазин на улицата. \n\r\nСлед откъртването на перките е отведен в Първо районно управление.\n\r\nТова не е единичен случай на пострадал след поставянето на ограничителите. Преди време те повредиха и линейка, пристигнала на адрес.\n\r\nСлед редица негативни отзиви и множество инциденти, Столичната община взе решение те да бъдат заменени с колчета. Но явно не навсякъде и проблеми не липсват и днес.", "date": "2019.08.20", "title": "\"Перки\" по \"Графа\" пак спъват. Мъж ги махна заради ранената му жена, арестуваха го "}
{"url": "https://www.dnes.bg/index/2019/08/20/grenlandiia-blianyt-na-trymp-otvorena-za-biznes-ne-za-prodan.420116", "text": "\nГосподин Тръмп, Гренландия не е за продан. Гренландия принадлежи на себе си, наложи се да припомни министър-председатлят на Дания. \n\r\n\"Отворени сме за бизнес, а не за продажба\", пояснява самото гренландско правителство. \n\r\nТова натякване може би изглежда досадно, но е нужно да се припомни на Доналд Тръмп, че все пак това не е просто поредната имотна сделка. Стратегическото място на най-големият остров не променя факта, че това е автономна област. \n\r\nДе факто Гренландия е част от Дания. Кралството има контрол върху външна политика, отбрана, както и финансовата политика. От там нататък обаче Гренландия е самостоятелна държава, дом на около 56 000 души. \r\n                \r\n                \r\n                \r\nГренландия наистина се намира по-близо до Северна Америка, отколкото до Европа, поне географски. Културно обаче островът има много по-близки отношения с Европа. \r\n\r\nПрез последните години Гренландия усилено се развива, особено след референдума от 2008 г., с който получава повече автономия от Дания. \n\r\n\"Имат добри отношения с Дания. Много е трудно за тях да си представят взаимоотношения с друга колониална сила\", обяснява фотографът Килии Июян пред CNN. Той следи отблизо развитието на островът и подчертава, че все по-често се среща призив за независимост от Дания. \n\r\nПрез 1979 г. Гренландия получава от Копенхаген правото на самоуправление, а след 2008 г. правата се разширяват още повече след референдум. \n\r\nПочти 90% от населението е от инуитски произход и Июян казва, че страната е приела тези си корени, оформяйки политиките от тази перспектива. Само 20% от територията на Гренландия е населена, а останалата е покрита с лед. \n\r\nТова например се изразява в липсата на частна собственост на острова. Не може просто да отидете и да си купите имот. Повечето от браншовете на острова също са под контрола на държавата. \n\r\nСпоред фотографът Июян в Гренландия цари разбирането, че страната трябва да взима решенията като едно цяло, а не да позволява на индивидуални хора да взимат решения за всички останали. \n\r\nВ много случаи това е възспирало доста интереси към Гренландия, които не биха донесли нищо добро на острова. \n\r\nМоже би затова част от местното население приема с насмешка нешеговитото желание на президентът Тръмп да си купи пстрова. \n\r\n\"Мисля, че го приемаме като извратена шега от луд президент\", обяснява пред NBC Анна Куко, 63-годишна жена, която е прекарала почти целия си живот в граничното градче Тасилак. \n\r\nМестните приемат идеята на Тръмп със смес от насмешка и гняв. Още повече, че не за първи път САЩ вперва поглед към стратегическата територия. През 1867 г. американското правителство се е интересувало от острова, а през 1946 г. Хари Труман предложил 100 млн. долара на Дания, но страната отказала. \n\r\nГренландското министерство на външните работи обаче беше категорично в Twitter, че островът не си търси купуват. \n\r\n\"Гренландия е богата на ценни ресурси като минерали, най-чистата вода и лет, риби, морска храна, възобновяема енергия и е нова дестинация за приключенски туризъм. Отворени сме за бизнес, не за продан\", пишат в социалната мрежа. \n\r\nТова може би обяснява доста високия стандарт на живот на Гренландия. Според фотографът Июян стандартът е по-висок дори отколкото в повечето развити държави. \n\r\n\"И част от това се дължи на факта, че колонизаторите са датчаните\", твърди той. \n\r\nДатското влияние се вижда в архитектурата и икономиката, която разчита изключително много на риболова. Повечето от хората на острова говорят и датски, и местния език - гренландски. \n\r\nТова обаче не спира силната национална идентичност. \n\r\n\"Независимо от отва колко датска кръв имате, или колко гренландска инуитска кръв, всички са гренландци. Те мислят за себе си преди всичко като за гренландци\", обяснява той. \n\r\nЗащо обаче Доналд Тръмп би имал интерес към тази страна? \n\r\nОтчасти интересът му може да бъде обяснен с ресурсите - въглища, цинк, мед и желязна руда. Но колкото и да е богата на минерали, страната разчита на Дания за 2/3 от бюджетните си приходи. Местните имат доста високи нива на самоубийства, алкохолизъм и безработица. \n\r\nПред New york times източници от Белия дом коментират, че за Тръмп Гренландия представлявала \"интерес от национална сигурност\" заради локацията си. \n\r\nСАЩ гледа на острова като на стратегически важен и още от времето на Студената война там има изградена военновъздушна база - \"Туле\". В Гренландия се намира и система за ранно оповестяване за балистични ракети, както и база за наблюдаване на Космоса.", "date": "2019.08.20", "title": "Гренландия, блянът на Тръмп – отворена за бизнес, не за продан! "}
{"url": "https://www.dnes.bg/eu/2019/08/20/es-othvyrli-molbata-na-london-za-predogovariane-na-brexit.420295", "text": "Председателят на Европейския съвет Доналд Туск отхвърли предложението на британския премиер Борис Джонсън за отварянето на преговорите за напускането на Великобритания на ЕС.\n\r\n\n\r\nВчера Джонсън писа на Туск с предложение предпазният механизъм за ирландската граница в споразумението да бъде заменен с алтернативни договорки. Механизмът предвижда запазване на европейските правила и стандарти между Ирландия, която остава в ЕС и Северна Ирландия, която е част от Обединеното кралство до сключването на нови търговски отношения между ЕС и Великобритания.\n                    \n                    \n                \r\n                \r\n                \r\n                \r\nТуск, който е в отпуска, отговори на Джонсън в Туитър, че “предпазният механизъм е гаранция за избягване на твърда граница” между двете части на остров Ирландия.\r\n“Тези, които са против механизма и не предлагат реалистични алтернативи на практика подкрепят възстановяването на границата, дори да не го признават”, заяви Туск.\n\r\nЕвропейският съюз договори с предшественичката на Джонсън Тереза Мей двете части на Ирландия да продължат да търгуват по европейските стандарти, което ще остави на практика Северна Ирландия, а следователно и част от Великобритания в Митническия съюз на ЕС. Мей не успя да ратифицира споразумението си с ЕС в британския парламент три пъти и трябваше да подаде оставка.\n\r\nПредпазният механизъм за Ирландия е основното препятствие пред регулираното излизане на Лондон от ЕС от британска гледна точка, тъй като се възприема като нарушаване на суверинитета на Кралството след напускането на Съюза.\n\r\nЕС пък смята, че той ще гарантира запазването на мирното споразумение между двете части на Ирландия и настоява, че то е част от условията за излизане от ЕС.\n\r\nЕвропейската комисия, която преговаря с Великобритания от името на ЕС заяви днес, че писмото на Джонсън “не предлага правно оперативно решение за избягване връщането на твърдата граница на остров Ирландия, не уточнява какви могат да са алтернативните решения и признава, че такива договорки могат да не бъдат постигнати до изтичането на преходния период”.\n\r\nГоворител на Европейската комисия заяви днес, че предпазният механизъм “е единственият начин, намерен досега, за избягване на твърдата граница”, както и че Брюксел и Лондон са се задължили да продължат да търсят други средства за решаване на проблема, но при положение, че те може и да не бъдат намерени, “ЕС и Великобритания се нуждаят от оперативно решение, което да избегне твърдата граница”.\n\r\nГоворителката на Комисията добави, че до момента Лондон не е поискал подновяване на преговорите по Brexit, който трябва да се случи на 31 октомври.\n\r\nЕвропейската комисия преговаря от името на ЕС за напускането на Великобритания. Съветът, оглавяван от Туск, задава преговорната позиция на ЕС.\n\r\nСъщевременно председателят на Европейската комисия Жан-Клод Юнкер съобщи, че няма да участва в срещата на Г-7 през уикенда, тъй като лекарите му забранили да пътува. Юнкер претърпя в неделя спешна операция за отстраняване на жлъчка. Туск сам ще представлява ЕС на срещата във френския морски курорт Биариц, където Борис Джонсън вече има насрочени срещи с германския канцлер Ангела Меркел и френския президент Еманюел Макрон. \n\r\nСбирката на Г-7 е международният дебют на Джонсън като премиер на Великобритания след избора му на поста през юли.", "date": "2019.08.20", "title": "ЕС отхвърли молбата на Лондон за предоговаряне на Brexit"}
{"url": "https://www.dnes.bg/stranata/2019/08/20/33-godishna-bremenna-jena-pochina-skochi-ot-sgrada-v-burgas.420277", "text": "33-годишна бременна жена е починала, след като е скочила от жилищна сграда в Бургас, съобщиха от МВР-Бургас.\r\nСигнал за инцидента е получен по-рано днес за на частен дом на ул. „Граф Игнатиев“.\r\nМинути по-рано жената е била заедно с майка си и приятеля си. Те останали на улицата, а тя влязла е дома си, след което по неустановени към момента причини скочила във вътрешния двор на къщата.\r\nСвоевременно на местопроизшествието се отзовали екип на спешна медицинска помощ и полицейски служители. \r\n По случая е образувано досъдебно производство.", "date": "2019.08.20", "title": "33-годишна бременна жена почина, скочи от сграда в Бургас"}
{"url": "https://www.dnes.bg/knigi/2019/08/20/fotografyt-na-galin-nikiforov-ot-bylgariia-do-keniia.420269", "text": "Една от знаковите творби на Галин Никифоров – автора на провокативния роман \"Тяло под роклята\" се появява отново на български език в ново преработено издание.\r\n\"Фотографът“ поема отново на своето пътешествие из България, Северна Италия и Южна Кения. Пътешествие и история в историята, в която преследването на мечтата на всяка цена се превръща в най-голямата заплаха за живота.\r\n    \r\nАнтон Апостолов е изключителен фотограф, чийто гений му е спечелил солидна репутация. Той тръгва по следите на легендарен ръкопис от XVIII век, в който се описва как може да бъде видяно и заснето лицето на Смъртта.  \n\r\nАвтор на тайнствения документ е средновековният алхимик Нино Голярди, прекарал петнайсет години в Африка в племето на нилотите. Преди да напусне Африка, Нино създава произведение, което накъсва на три части, за да не попадне то никога в ръцете на погрешните хора. \n                    \n                    \n                \r\n                \r\n                \r\n                \r\nАнтон чувства, че е по-близо до това да открие и събере всичките три парчета, отколкото някой някога е бил преди него. Но докъде може да стигне човек в търсене на вечната красота? И какво остава от човека, когато недостижимото бъде достигнато?\n\r\nНа фотографа му предстои да разбере, че... \"всеки човек е от племето на Смъртта.\"\n\r\nВ духа на \"Сянката на вятъра\" на Карлос Руис Сафон,  \"Фотографът\" от Галин Никифоров е майсторски написан и завладяващ роман, който препуска межу жанровете и вековете, за да ви направи част от едно пътешествие към недостижимото.\n\r\nГалин Никифоров е сред открояващите се имена в съвременната българска литература. Автор е на романите \"Умерено нежно\", \"Добро момче\", \"Фотографът: obscura reperta\", \"Лятото на неудачниците\", \"Лисицата\".\r\nОтличен е с наградата \"Роман на годината\" за “Лятото на неудачниците”, а през 2011 г. печели националната награда \"Елиас Канети\" за романа \"Къщата на Клоуните\".\r\nПо новелата му \"Нощта на мечтите\" през 2011 г. е създаден едноименен пълнометражен филм с режисьор Боби Костов.\r\n ", "date": "2019.08.20", "title": "\"Фотографът\" на Галин Никифоров - от България до Кения"}
{"url": "https://www.dnes.bg/sofia/2019/08/20/do-1-oktomvri-se-objalvat-smetkite-za-parno-v-sofiia.420216", "text": "Според статистиката на \"Топлофикация София\" половината от абонатите на дружеството имат да получават пари, а другата половина да плащат след извършването на годишното преизчисляване. Столичното парно напомня, че ще изключи за профилактика ТЕЦ \"София\" от 26 до 31 август, съобщава БНТ. \n\n\r\n\n\r\nДо 1 октомври клиентите на \"Топлофикация София\" могат да обжалват своите годишни изравнителни сметки, заявяват са от дружеството. Срокът за плащане на фактурите без лихви е 15 септември. Те обаче не са окончателни, заради срокът на обжалването.\n                    \n                    \n                \r\n                \r\n                \r\n                \r\nОсновна причина за разминаване в сметките са неотчетените абонати. На тях към момента е начислена сметка на пълна мощност, което намалява фактурите на останалите хора в сградата. В случай, че бъдат отчетени обаче, ситуацията се променя.\n\r\nПо данни на дружеството към момента почти половината от абонатите на компанията имат да получават пари, а останалата половина да плаща на топлофикация. Дружеството очаква до края на месеца да събере около 10 млн. лева от сметки, с които да погази част от задълженията за газ.", "date": "2019.08.20", "title": "До 1 октомври се обжалват сметките за парно в София   "}
{"url": "https://www.dnes.bg/kino/2019/08/20/iana-marinova-praznuva-rojden-den-na-snimachnata-ploshtadka.420237", "text": "Яна Маринова отпразнува рождения си ден на снимачната площадка на филма \"Диви и щастливи\". Близо 80 човека екип поздравиха актрисата за повода, а колегите ѝ актьори изпяха \"Честит рожден ден\", за да приповдигнат настроението преди гореща каскада с джип.\n\r\nАктрисата влиза в образа на жена с пречупени мечти, която успява да се пребори със скучното ежедневие и да се впусне в лудо преследване на истинското щастие. \n\r\n \"Едно от най-важните послания във филма, е това, че човек може всичко, стига да се вземе в ръце и да повярва в себе си. Мила и Боряна са приятелки от деца и са запазили тази близост, въпреки годините и разочарованията. Те са готови на всичко една за друга, дори да бягат от закона с отвлечен мъж на задната седалка.\n                    \n                    \n                \r\n                \r\n                \r\n                \r\nТакива приятели са богатство. Смея да твърдя, че моето богатство са хората от снимачната площадка на „Диви и щастливи“, защото филмът ни превърна в семейство.\" – споделя актрисата и продуцент Яна Маринова.\n\r\nВъпреки че основните снимки на продукцията приключиха още през юни, екипът се събра за още два дни, за да довърши филма при специални условия, които предлага само месец август.\n\r\nПрофесионалисти в селскостопанския бранш засадиха поле с царевица и се грижиха за нейното отглеждане в продължение на месеци, за да може да се осъществи замисъла на сценариста Борислав Захариев и режисьора Мартин Макариев.\n\r\nКаква е ролята на царевицата, ще стане ясно от 29-ти ноември, когато \"Диви и щастливи\" тръгва по всички кина в страната. \n\r\nВ продукцията участват още Луиза Григорова-Макариев, Александър Сано, Базил Айденбенц, Дария Симеонова, Калин Врачански, Явор Бахаров и много други родни звезди, които зрителите ще разпознаят в колоритни образи през целия филм.\n\r\nПостоянното преобличане, смяна на визии с различни перуки, наситените с адреналин екшън-сцени и модерен хумор са ключовите елементи на най-новата българска екшън-комедия, която беше забелязана от международен дистрибутор и има шанса да излезе извън рамките на България, отбелязват от екипа.", "date": "2019.08.20", "title": "Яна Маринова празнува рожден ден на снимачната площадка"}
{"url": "https://www.dnes.bg/stranata/2019/08/20/27-godishen-izpi-300-mililitra-antifriz-i-pochina.420260", "text": "27-годишен мъж от Шумен издъхна в местната болница след като изпи 300 милилитра антифриз. Повече от две седмици медици се борили за живота му, но не успели да го спасят от интоксикацията. \n\r\n\r\nМладежът е изпаднал в кома, на моменти идвал на себе си, но тази сутрин починал, пише Инфо Шумен.\r\n\r\nТой бил приет в интензивно отделение на МБАЛ-Шумен на 2 август. Не е ясно какъв е бил мотивът на мъжа да изпие самоубийствената доза антифриз. ", "date": "2019.08.20", "title": "27-годишен изпи 300 милилитра антифриз и почина "}
{"url": "https://www.dnes.bg/balkani/2019/08/20/v-gyrciia-biiat-trevoga-za-vzriv-na-migracionnite-potoci.420255", "text": "Само за три дни гръцката брегова охрана е спасила 395 мигранти, съобщава \"Елефтерос типос\", като говори за \"взрив на миграционните потоци\".\n\r\nЧетиринайсет значителни инцидента са били регистрирани през уикенда в Александруполис, Самотраки, Лесбос, Хиос, Самос, Фармакониси и Кос.\n\r\nНа 31 юли мигрантите в Гърция са били около 80 хиляди, а в момента наближават 90 хиляди.\n\r\nСпоред официални данни на Върховния комисариат на ООН за бежанците от 1 юли до 11 август миграционните потоци са се удвоили, а през последните 10 дни са нараснали четирикратно в сравнение със същия период на 2018 г. По море са пристигнали 7161 души, докато миналата година са били 3203, пише БТА.\n                    \n                    \n                \r\n                \r\n                \r\n                \r\n\"През тази седмица на егейските острови са пристигнали 1570 души, което е увеличение в сравнение с предишния период на миналата седмица (29 юли - 4 август - б.ред.), когато са пристигнали 1289 души, и в сравнение с 479 души през същия период на миналата година. Средно дневно пристигат 224 души в сравнение със 184 през миналата седмица. Около 21 300 бежанци и мигранти пребивават на островите на Егейско море. Мнозинството им на егейските острови произхожда от Афганистан (42 процента), Сирия (11 процента) и Демократична република Конго (10 процента). Около 17 процента от децата са непридружавани, особено от Афганистан\", се казва в информационния бюлетин на Върховния комисариат.\n\r\nТова, което притеснява особено служителите на гръцката брегова охрана, е придвижването на стотици хиляди мигранти от центровете за настаняване във вътрешността на Турция към крайбрежието. Турските власти вече задържаха 330 мигранти, които се опитаха да достигнат до гръцкия остров Лесбос. \n\r\nТурската брегова охрана в района на Кючуккую в западния окръг Чанаккале съобщава, че е провела седем операции за задържането на мигранти, които са се опитали да преминат в Гърция вечерта в събота.\n\r\nНаскоро алтернативният министър на миграционната политика на Гърция Йоргос Кумуцакос съобщи, че има увеличение от 44 процента в сравнение с миналата година на миграционните потоци към Лесбос. През последните седем дни на острова са пристигнали 722 мигранти.\n\r\nКумуцакос критикува предишното гръцко правителство, че е постигнало слаби резултати във връщането на мигранти в Турция, но и турските власти за това, че не постигат \"необходимото изкореняване на мрежите от трафиканти и имат пропуски в строгия контрол на бреговете си\".\n\r\nПрез юли в Турция са върнати едва 7 души, а от началото на годината - 86, с тенденция за спад. През 2018 г. са върнати 322 души, а през 2017 г. - 683. Повечето от върнатите в Турция са от Пакистан (38 процента), от Сирия (18 процента), от Алжир, Афганистан и Бангладеш, се казва в доклада на Върховния комисариат.\r\n ", "date": "2019.08.20", "title": "В Гърция бият тревога за \"взрив на миграционните потоци\""}
{"url": "https://www.dnes.bg/notifikacii/2019/08/20/shumyt-ot-klaviaturata-izdava-parolata-vi-na-hakerite.420248", "text": "Хакерите могат да разбият паролите ви единствено по шума от клавиатурата, когато пишете, сочи ново проучване за киберсигурност.\n\r\nСпоред експертите от Южния методистки университет в Тексас ако хакер се сдобие със запис от микрофона на телефона ви, в който се чува натискането на компютърни и телефонни клавиши, той може да отгатне точно кои букви и цифри натискате.\n\r\nУчените открили тази закономерност след като изследвали звуковите вълни на отделните клавиши на клавиатурата. \n\r\nСлед като прегледали внимателно всички акустични сигнали, те успели да възстановят с точност 100% всички букви, цифри и комбинации от думи в точната поредност, в която били написани, съобщи bTV.\r\n                \r\n                \r\n                \r\nТова позволява също разкодирането на лични имейли, пароли за банкови данни и въобще достъп до всичката лична информация на всеки, който използва смартфон или компютър.\n\r\nПовечето съвременни приложения искат достъп до микрофона на телефона като част от техните изисквания за използване. Това означава, че хакери спокойно могат да създадат приложения с единствената цел да получават записи от телефоните ви или да хакнат вече съществуващи такива, за да имат достъп до микрофона.\n\r\n“Искахме да изпробваме дали това, което пишете на компютъра си може да бъде уловено от микрофона на телефона ви, който се намира на същата маса или в близост до вас. Отговорът е категорично да”, коментира д-р Ерик Ларсън, част от екипа в Тексас.\n\r\nЖертвата на хакерите няма да знае, че личните му данни са откраднати. Екипът обаче успокоява, че все пак хакерите ще трябва да отгатнат материалът, от който е направена масата, на която се намира компютърът ви, например. Причината е, че дървото и металът възпроизвеждат звукови вълни по различен начин.\n\r\nТова е едно от малкото неща, които биха забавили хакерите да разшифроват това, което пишете.", "date": "2019.08.20", "title": "Шумът от клавиатурата издава паролата ви на хакерите "}
{"url": "https://www.dnes.bg/science/2019/08/20/chandraian-2-navleze-v-orbitata-na-lunata.420238", "text": "Индийското космическо ведомство съобщи за успешното завършване на маневрата по влизането на лунната станция \"Чандраян-2\" в орбитата на естествения спътник на Земята, съобщиха световните агенции.\n\n\r\n\n\r\nПродължителността на сложната маневра е била 1738 секунди. Според индийските специалисти тя е била най-деликатната част от мисията, тъй като скоростта и височината трябва да са изчислени много точно. И най-малката грешка би провалила заплануваното през септември меко кацане на лунната повърхност на станцията, пише БТА. \n                    \n                    \n                \r\n                \r\n                \r\n                \r\nТя стартира към нашия естествен спътник на 22 юли и нейното прилуняване е предвидено за 7 септември.\n\r\nКосмическият апарат \"Чандраян-2\" включва орбитален модул, спускаем модул и луноход. Планирано е спускаемият модул \"Викрам\" да достави на лунната повърхност 27-килограмовия луноход \"Прагиян\", който ще функционира най-малко един лунен ден (14 земни денонощия). Предвижда се орбиталният модул да функционира около година.\n\r\nКакто по-рано съобщи индийското космическо ведомство, районът на Южния полюс не е избран случайно за кацане на апарата. Тази част от Луната досега не е била изследвана. Сред главните цели на експедицията ще е търсенето на вода. Освен това в района на Южния полюс има образувания от лунни скали, които могат да разкажат за геоложката история на естествения спътник на Земята.", "date": "2019.08.20", "title": "\"Чандраян-2\" навлезе в орбитата на Луната "}
{"url": "https://www.dnes.bg/notifikacii/2019/08/20/kobrata-otvyrna-na-fiuri-shte-doide-i-negoviiat-red.420266", "text": "Тайсън Фюри се опита да си направи реклама с Кубрат Пулев и отговорът на нашия боксьор не закъсня.\n\r\nЧасове след интервюто на Тайсън Фюри, в което британецът твърди, че е получил отказ от Кобрата за двубой помежду им, българският боксьор сподели и своето мнение по темата, съобщава .\n\r\n\"Фюри използва мен и някои други боксьори, за които знае, че в момента не са достъпни поради различни причини, само за да може да получи някакъв PR. Преди няколко години той отказа да се бие с мен и то не защото беше ангажиран, както аз съм сега. Той беше на разположение, но просто се уплаши!\", коментира Кубрат.\n\r\nКубрат Пулев е претендент номер 1 за титлата в тежката категория на Международната боксова федерация (IBF). Той стигна до тази възможност след успех над братовчеда на Тайсън – Хюи Фюри, в София през октомври миналата година.\r\n                \r\n                \r\n                \r\n\"Първата ми цел е да стана световен шампион. А не да се бия само с произволни неизвестни противници, каквото прави Тайсън Фюри! Спечелването на този колан в момента е основният ми акцент. Ще дойде редът на Фюри и когато стане, ще го направя също толкова безсилен, колкото братовчед му, който също много говореше\", закани се българинът.\n\r\nТайсън Фюри ще се бие срещу не особено известният швед Ото Валин на 14 септември. Кубрат Пулев все още няма яснота за следващия си двубой, но той настоява да е през ноември или мач за титлата срещу победителя в реванша Анди Руиз – Антъни Джошуа. Кобрата изяви готовност да се срещне с Фюри веднага след това.\r\n", "date": "2019.08.20", "title": "Кобрата отвърна на Фюри: Ще дойде и неговият ред! "}
{"url": "https://www.dnes.bg/world/2019/08/20/dva-trusa-razliuliaha-turskite-okryzi-ankara-i-denizli.420263", "text": "Две земетресения бяха регистрирани днес в турските окръзи Анкара и Денизли, съобщи турската телевизия СиЕнЕн-Тюрк.\n\r\nЗеметресение с магнитуд 3,4 по Рихтер бе регистрирано в 5,07 ч. в град Мамак, окръг Анкара, съобщи базираната в Истанбул обсерватория Кандилли.\n\r\nТрусът е бил на дълбочина 7,4 километра. Земетресението е усетено в съседните градове.\n\r\nМалко по-късно - в 7,37 ч. в окръг Денизли, бе регистрирано земетресение с магнитуд 3,7 по Рихтер. Епицентърът на труса е бил в град Чардак, информира Дирекцията за управление при бедствия и извънредни ситуации (АФАД).\n\r\nНяма информация за ранени хора и за нанесени материални щети при труса в югозападния окръг Денизли, предаде БТА.\n                    \n                    \n                \r\n                \r\n                \r\n                \r\nТова е поредното земетресение, регистрирано в района след силния трус с магнитуд 6 по Рихтер в съседния град Бозкурт (окръг Денизли).\n\r\nБлизо 100 души бяха ранени при земетресението в Бозкурт (на 8 август), редица сгради се срутиха, материални щети бяха нанесени на стотици къщи в окръга.", "date": "2019.08.20", "title": "Два труса разлюляха турските окръзи Анкара и Денизли"}
{"url": "https://www.dnes.bg/stranata/2019/08/20/sysedski-voini-dve-koli-plamnaha-pred-blok-vyv-varna.420264", "text": "\nДва автомобила са опожарени тази нощ около 3,50 ч. във Варна до блок  47 в кв. \"Възраждане\", съобщава Buplfoto. \n\r\n\r\nНа място са изпратени 2 ППА, екипите, на които са погасили горящите „БМВ Х5“ и „Рено Канго“, но автомобилите са напълно унищожени от пожара. \r\n\r\nПричините за възникването на пожара са в процес на установяване, образувано е досъдебно производство, съобщават от полицията.", "date": "2019.08.20", "title": "Съседски войни? Две коли пламнаха пред блок във Варна"}
{"url": "https://www.dnes.bg/business/2019/08/20/koia-kompaniia-shte-stane-investitor-na-aec-belene.420217", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nMинистърът на енергетиката Теменужка Петкова обявява компаниите, които са подали заявки за инвеститор на АЕЦ \"Белене\". По-рано стана ясно, че това са , като само за руската компания е потвърдено официално.\n\n\n\r\nПо предварителна информация американската \"Дженерал електрик\" и френската \"ФрамАтом\" са готови да участват като доставчици на техническо оборудване.\r\n\"Проектът е банкируем. Хубавото е, че той представлява инвеститорски интерес. Липсват частни компании, но не бива да забравяме, че инвестиционната му стойност е огромна и всички очаквания ни водят към мисълта, че \", коментира енергийният експерт и бивш директор на ЕСО проф. Валентин Колев.\r\n                    \n                    \n                \r\n                \r\n                \r\n                По думите му, след като България е инвестирала до момента толкова много в АЕЦ \"Белене\", не бива да отхвърляме проекта в никакъв случай, а да помислим за технико-икономически изгодната му реализация.\r\nБившият министър на енергетиката Трайчо Трайков обаче отбеляза, че в конкурса са кандидатствали единствено \"очакваните заподозрени\", за които нямало никакво значение дали този проект е банкируем.\r\n\"Русия и Китай, чрез държавните си компании,  Това е начин да влязат в преговори с българското правителство, надявайки се то да отстъпи от първоначално заявената рамка за пазарните принципи\", допълни Трайков пред .\r\nОбявата за избор на стратегически инвеститор беше публикувана в Официалния вестник на Европейския съюз на 22 май, като крайният срок изтече вчера. Изборът се очаква да отнеме около година.\r\n ", "date": "2019.08.20", "title": "Коя компания ще стане инвеститор на АЕЦ \"Белене\"?"}
{"url": "https://www.dnes.bg/temida/2019/08/20/myjyt-na-ubitata-viktoriia-marinova-s-priziv-kym-vlastta.420218", "text": "Искам да кажа на обществото - да накараме властта да направи така, щото тези неща повече да не се случват. Това поиска съпругът на убитата в края на миналата година телевизионна водеща Виктория Маринова по повод безпрецентната вълна от брутални убийства, които заляха страната през последната седмица. \n\n\n\n\r\nСвилен Максимов е убеден, че освен предприетите законодателни промени, е нужно да се работи върху интеграцията и възпитанието на тези хора (бел.ред. - убийците), защото наказанието е постфактум и трагедиите вече са се случили.\n\r\n\"Трябва да мислим за нашите деца в дългосрочен план. Това нещо ще продължи да се случва, а не трябва\", категоричен е Максимов пред Нова тв. \n                    \n                    \n                \r\n                \r\n                \r\n                \r\nКонкретните законодателни промени, за които говори съпругът на Виктория Маринова пък са свързани с отпадането на съкратеното съдебно следствие. Чрез него, ако обвинените се признаят за виновни и не се извършват допълнителни разпити на обвиняеми, свидетели и експерти,  присъдата може да бъде стопена с до 1/3 от цялото време на наказанието. Именно от тази възможност се възползва и Северин Красимиров - 21-годишният мъж, който уби Виктория Маринова. Така неговата присъда беше намалена и той ще лежи 30 години в затвора. Отпадането на тази мярка беше подкрепена и от някои политически партии през последната седмица. \n\r\n\"Абсолютно подкрепям отпадането на съкратеното съдебно следствие. Ние сме длъжно да го направим. Това е краткосрочна мярка и е задължителна\", обясни Максимов. \n\r\nПрез май той представи набор от законодателни промени пред народните представители.\n\r\n\"Резултат от срещата имаше, но за съжаление нещата не са финализирани. Ако тези промени бъдат приети, близките ще усетят справедливост, но болката си остава\", разказа той.\n\r\nМеждувременно стана ясно, че роднини на жертви от подобни престъпления и от други градове заявиха, че са готови да направят подписка с искане промените да влязат в сила. Вероятно тя ще бъде внесена в Народното събрание през септември.", "date": "2019.08.20", "title": "Мъжът на убитата Виктория Маринова с призив към властта"}
{"url": "https://www.dnes.bg/tenis/2019/08/20/za-pyrvi-pyt-gluh-tenisist-postigna-pobeda-v-turnir-ot-atr.420262", "text": "Ли Док Хи стана първият глух тенисист, който спечели мач от основна схема на турнир от АТР, след като кореецът се наложи над Хенри Лааксонен със 7:6 (4), 6:1 в първия кръг в Уинстън Салем.\n\r\n21-годишният кореец реализира 9 аса, за да постигне първата си победа в основна схема под дъжда, като срещата най-напред се забави със старта си, а след това и беше прекъсната веднъж.\n\r\nЗа Ли е установено, че не може да чува, когато е на две години. Семейството живеело близо до жп линия, но Ли по никакъв начин не реагирал на преминаващите влакове край дома им. \n\r\nИ на корта за него има трудности - не може да чува сигналите на съдиите или маркирането на рефера на стола, като разчита на сигнали и жестове за информация какви са решенията им.\n                    \n                    \n                \r\n                \r\n                \r\n                \r\n„Хората се забавляваха с моя дефект. Казваха ми, че не трябва да играя. Разбира се, че е много трудно да се адаптираш, но благодарение на семейството и приятелите ми стигнах до тук. Исках да покажа на света, че мога да се справя. Моето послание е към хората с увреден слух, че не бива да се обезсърчават и да се отказват от мечтите си“, заяви Ли Док Хи след победата.\n\r\nСледващият му съперник е Хубер Хуркач от Полша във 2-ия кръг, като срещата ще се играе в ранните часове на сряда, пише БТА.", "date": "2019.08.20", "title": "За първи път: Глух тенисист постигна победа в турнир от АТР"}
{"url": "https://www.dnes.bg/stranata/2019/08/20/s-mrysna-gaz-djigit-profucha-sys-115-km-ch-v-novi-pazar.420267", "text": "Въпреки многобройните пътно-транспортни произшествия, често завършващи с жертва, шофьорите не си вземат поука и продължават да застрашават своя и живота на другите.\n\n\r\nПоредният случай е на водач на лек автомобил \"Мазда\", който е засечен да шофира в град Нови пазар със 115 км/ час, при разрешени 50 км/час, съобщиха от пресцентъра на МВР в Шумен.\r\nЗа превишението на скоростта, установено на 15 август, на водача ще му бъде наложена парична глоба в размер на 600 лева и ще бъде лишен от правото да управлява моторно превозно средство за срок от три месеца.\r\nОбщо 2178 нарушения на скоростта са установени за седмица в Шуменско, по време на полицейска операция по линия на ТИСПОЛ.\r\nЦелта й бе да се засили вниманието на водачите към една от най-честите предпоставки за инциденти на пътя - несъобразената или превишена скорост на движение, допълват от пресцентъра на МВР.\r\n ", "date": "2019.08.20", "title": "С мръсна газ: Джигит профуча със 115 км/ ч в Нови Пазар"}
{"url": "https://www.dnes.bg/temida/2019/08/20/babata-na-kristin-sreshtu-lekarite-pregledano-li-e-deteto.420273", "text": "Лекарят, транспортитал 7-годишната Кристин, която беше зверски убита от 21-годишния Мартин Трифонов, разказа пред bTV, че бабата на момиченцето не му е позволила да направи адекватен преглед. \n\r\nД-р Недко Димитров признава, че е оставил детето само с баба си и се качил при шофьора на линейката, но обяснява това само с поведението на близките.\n\n\n\r\nПо думите му, в четвъртък след сигнал на тел. 112, той и екипът тръгнали веднага, а на мястото вече ги чакали близките и полицаите. Той започнал прегледа на момиченцето, но бабата му попречила.\n\r\n\"При това положение аз нито мога да продължа прегледа, понеже нямам достъп, тя врещи, крещи и го стиска. При това положение аз нямам избор, по най-бързия начин трябва да го транспортирам до лечебно заведение, да го изведа оттам и казах:\"Добре, тогава ще останеш с нас\", разказва своящта версия Д-р Димитров. \n                    \n                    \n                \r\n                \r\n                \r\n                \r\nНа обратното мнение обаче е бабата на Кристин. Според нея преглед въобще не е имало, а лекарят е стоял безучастен. \n\r\n\"Той не се наведе, дори не си пусна чантата, да измери пулса, да й сложи маска кислородна, да й сложи система, нищо, нищо. Линейката, в която пътувах сама за болницата и исках помощ, виках, но никой, никой не се отзова, не знам дали са ме чували\", споделя Милка Георгиева.\n\r\nД-р Димитров обаче твърди, че ако е останал отзад е щял пак да провокира бабата  да \"започне цирковете\".\n\r\n\"Аз нямам достъп до детето, не може да се направи нищо, при това положение с това кървене нищо не може да се направи дори в спокойна обстановка. Специално за кървенето, което ме притесняваше най-много и деформацията на черепа и гърдите\", казва той и допълва, че не е могъл насила да изхвърли бабата, защото е незаконно. \n\r\nЛекарят вече е написал обяснение, което ще бъде изпратено до здравното министерство. Ако има нарушения, наказанията са от мъмрене до дисциплинарно наказание.\n\r\nМеждувременно от ресорното ведомство обявиха, че вече се извършва пълна провека на Спешния център, заради случая.", "date": "2019.08.20", "title": "Бабата на Кристин срещу лекарите: Прегледано ли е детето?"}
{"url": "https://www.dnes.bg/index/2019/08/20/nai-vyzrastniiat-domashen-liubimec-kostenurka-na-121-g.420268", "text": "Томи - женската херманова костенурка на Шийла Флорис от английския град Гилдфорд, отпразнува 121-ия си рожден ден и стана най-възрастният домашен любимец.\n\r\nБабата на Шийла купува костенурката през 1909 г. за една лира. Тогава животинчето е на 11 години, пише в. \"Дейли мейл\". Първоначално я мислели за момче, докато не започнала да снася яйца, макар и празни. \n\r\nШийла, която е на 62 години, се грижи за Томи от 5-годишна и твърди, че не я е водила на ветеринар нито веднъж. Здравето на костенурката е отлично въпреки възрастта й. Бъдещето й е светло, защото всички в семейството я обичат.\n\r\n\"Първият ми спомен от нея е как пълзи в градината на родителите ми - разказа Шийла. - Беше прекрасно да раста с нея. Спомням си как препускашe из градината. Доста беше бърза\".\r\n                \r\n                \r\n                \r\nДецата на Шийла също са й се радвали много.\n\r\nТоми още \"препуска\" из градината. Когато я извикат, винаги идва.\n\r\nДължината на хермановите костенурки рядко надхвърля 18 см. Естествената им среда са скалистите хълмове и широколистните гори на Средиземноморието. Дълголетниците като Томи са рядкост - обикновено живеят около 50 години.\n\r\nШийла си обяснява дълголетието на Томи със здравословната храна - предимно бурени, трева и глухарчета от градината, и любовта на семейството. Тя си има и предпочитано място под един храст.\n\r\nТоми хибернира шест месеца през зимата, като се заравя в градината. Винаги се буди на 1 април - рождения ден на майката на Шийла, или в Деня на майката.\n\r\nТоми е преживяла две световни войни. по нейно време са се сменили шестима монарси и 21 американски президенти. \r\n \r\n/БТА/\r\n ", "date": "2019.08.20", "title": "Най-възрастният домашен любимец – костенурка на 121 г."}
{"url": "https://www.dnes.bg/index/2019/08/20/sled-eksploziiata-4-ruski-stancii-za-radiaciia-zamlykvat.420224", "text": "Четири станции за измерване на нивата на радиация в Русия мистериозно са \"замълчали“ след 8 август. Тогава, във военна база при тест, избухна ядрената ракета \"Буревестник“.\r\nИнцидентът предизвика страх не само у местните, но и сред властите в близките държави. Самият президент Владимир Путин успокои света преди срещата си с Макрон, че изтичане на радиация няма, но организациите за мониторинг не са толкова сигурни.\r\nCTBTO има близо 300 станции по цял свят, които да следят радиационните нива. От 8 август двете руски станции Дубина и Киров не са предавали информация на организацията.\r\n\"Действахме според процедурата и се свързахме с операторите на станциите веднага след като установихме, че има проблем с тях. Те ни предадоха, че имат проблеми с връзката и предаването на информация. Сега очакваме допълнителни данни кога системите за комуникация ще бъдат напълно възстановени“, каза пред CNN говорителят на CTBTO. От организацията предават, че другите две руски станции – Билибино и Залесово, също са спрели да предават информация след 13 август.\r\r\n                \r\n                \r\n                \"Опитваме се да работим съвместно с руските си колеги, за да възстановим работата им възможно най-скоро“, твърдят от CTBTO.\r\nМистериозното затихване на станциите за мониторинг идва след като руските власти дадоха противоречиви данни за това има ли изтичане на радиация след експлозията или не.\r\nСпоред Министерството на отбраната, нивата са били нормални. Според властите в градчетата около базата, както и организации като „Гринпийс“, нивата на радиация са скочили до 20 пъти над нормата за кратък период от време. \r\nДостъпът до военната база за външни лица също е забранен. \r\n ", "date": "2019.08.20", "title": "След експлозията: 4 руски станции за радиация замлъкват"}
{"url": "https://www.dnes.bg/index/2019/08/20/sluchaiat-negovan-bez-analog-ne-sme-imali-dvoino-ubiistvo-s-razchleniavane.420204", "text": "Властите продължават да откриват човешки останки край Негован. Случаят няма свой аналог в историята на България. Това заяви криминалистът Ботьо Ботев пред Нова тв.\r\nПо думите му е рано да се установи самоличността на намерените тела във водоем край Негован.\r\n\"Една такава ситуация е изключително сложна. Подчертавам, че подобни случаи на разчленяване е имало много в България, но случаи с двойно убийство с разчленяване не сме имали в практиката. Ще има много спекулации по случая”, обясни специалистът.\n\n\n\n\n\r\nПо думите му по казуса \"Негован\" се налага да се направят много неща, но за много кратко време.\r\r\n                \r\n                \r\n                \"Това е огромен процес. Ситуацията е изключително сложна. Подобни случаи на разчленяване е имало в България, но двойно убийство с двойно разчленяване не сме се занимавали като специалисти в практиката.\"\r\nБотев подчерта, че става дума за огромна работа от един огромен разностранен екип – експерти, оперативни работници, следователи, прокурори и т.н. Този екип трябва да работи в синхрон. От тази гледна точка трябва да се уважат хората, които работят денонощно.\n\r\nСпоред Ботев извършителят на убийството и разчленяването на телата е имал сериозен мотив. \"Подобни убийства – да убиеш, а след това да разчлениш, са свързани с една особено психология за действията на съответния извършител. Не трябва да се подценява и това, че да осъществява тези действия, той поема и определен риск да остави все повече следи и информация, т.е. той трябва да има сериозен мотив, за да извърши това\", каза криминалистът.\n\r\nКриминалистът посочи, че по принцип между извършителя и потърпевшия има взаимна връзка. Той подчерта, че, ако бъде установена самоличността на телата, ще се намери и връзката с убиеца. Ботьо Ботев обясни, че е убеден, че рано или късно се стига до установяване на самоличността на убитите като се използват до различни методи. \n\r\nБотев обясни, че има много случаи, при които убийството се извършва на едно място и след това извършителят премества труповете. \"Обикновено това се случва, когато убийството не е планирано\", посочи той и добави: \"Убеден съм, че този случай ще бъде разкрит\".\r\n ", "date": "2019.08.20", "title": "Случаят \"Негован\" без аналог, не сме имали двойно убийство с разчленяване"}
{"url": "https://www.dnes.bg/video-prognoza/2019/08/20/topyl-i-goresht-vtornik-temperaturite-do-35-gradusa.420208", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Днес ще е слънчево и топло, а след обяд на места в низините дори ще е горещо. Ще духа слаб до умерен вятър от изток-североизток. \n\r\nМаксималните температури във вторник ще са между 30° и 35°. Атмосферното налягане е малко по-високо от средното за август и ще остане без съществена промяна, съобщи синоптикът на  Никол Коилова.\n\r\nПо Черноморието ще е предимно слънчево. Ще духа слаб до умерен вятър от изток-североизток. Максималните температури ще са между 27° и 30°. Температурата на морската вода - 26°-27°. \n\r\nВ планините ще е предимно слънчево. Ще духа слаб, по билата умерен вятър от изток-североизток. Максималната температура на височина 1200 метра е около 23°, на 2000 метра – около 16°. \r\n                \r\n                \r\n                \r\nИ през следващите дни ще бъде предимно слънчево и топло. В западната половина от страната ще духа слаб източен вятър, в източната - до умерен, от североизток. \n\r\nТемпературите ще се повишават и в края на седмицата (четвъртък и петък) преобладаващите максимални ще са между 32° и 37°. По-ниски, около 27°-29°, ще останат по Черноморието. В четвъртък и там ще се повишат. \n\r\nНад източните райони в следобедните часове ще има временни увеличения на облачността, без валежи.", "date": "2019.08.20", "title": "Топъл и горещ вторник, температурите – до 35 градуса"}
{"url": "https://www.dnes.bg/stranata/2019/08/20/proveriavat-bolnicata-v-sliven-sled-smyrtta-na-kristi.420206", "text": "В Центъра за спешна медицинска помощ в Сливен започна вътрешна проверка. Тя ще покаже дали екипът на линейката е действал адекватно при транспортирането на малката Криси до болницата.\n\n\n\r\nРоднини на момиченцето \r\nВ момента се събират обяснения на екипа, извършил спешното повикване, обясни пред bTV д-р Мариета Божидарова, завеждащ ЦСМП – Сливен. При установени нарушения ще бъдат взети мерки според Кодекса на труда.\r\nСлед обвинения, че не е присъствала медицинска сестра в линейката при транспортирането на малката Криси, лекарят подчерта, че по стандарт екипа трябва да е при пациента и за момента отказа коментар, тъй като предстои изслушване.\r\n                    \n                    \n                \r\n                \r\n                \r\n                По думите на д-р Божидарова , преди да дойдат родителите ѝ.\r\nСъщо така обясни, че от момента на приемане на повикване за дете в тежко състояние, до приемането му в спешното отделение са изминали 26 мин.\r\nОчаква се да има резултати от изслушванията в рамките на утрешния ден.", "date": "2019.08.20", "title": "Проверяват болницата в Сливен след смъртта на Кристи"}
{"url": "https://www.dnes.bg/rusia/2019/08/20/ruski-pechat-rusiia-dava-na-bylgariia-posleden-shans-za-aec-belene.420203", "text": "България прие заявката на руската корпорация Росатом за участие в изграждането на АЕЦ \"Белене\", отбелязват в заглавия руски издания. София вече инвестира в строежа на АЕЦ \"Белене\" 3 милиарда лева; днес централата разполага с два реактора и площадка, на която да бъде построен енергийният обект, пише специализираният сайт \"Нефтегаз\".\n\r\n\"Националната електрическа компания (НЕК) на България успешно прие заявката\", съобщи вчера руската компания. Първият зам.-генерален директор на Росатом Кирил Комаров заяви по-рано, че корпорацията е готова да предостави на българското правителство цялата необходима подкрепа в проекта за възобновяване на строителството, отбелязва \"Нефтегаз\".\n\n\n\r\n                    \n                    \n                \r\n                \r\n                \r\n                Общо пет компании изразиха желание да участват в конкурса за стратегически инвеститор за проекта - Китайската държавна ядрена корпорация, френско-германската Фраматом, Южнокорейската хидроатомна корпорация, руската Росатом и американската Дженерал Електрик. Но \"АЕЦ \"Белене\" с мощност 2 гигавата поначало се предвиждаше да бъде строена именно с участието на Русия и по руски проект\", изтъква електронният вестник, цитиран от БТА.\n\r\n\"Белене\" се строи вече над 30 години, припомня \"Нюз\". През 90-те работата бе спряна заради протести на местното население. През 2006 г. руската компания Атомстройекспорт се залови \"да възкреси\" проекта, но през 2009 г. той отново бе замразен.\n\r\nРусия дава на България последен шанс да пусне в ход АЕЦ \"Белене\", заявява \"Економика сегодня\". Енергийният експерт Антон Хлопков припомня \"негативния прецедент\" с участието на Атомстройекспорт в завършването на централата и спряното строителство на газопровода \"Южен поток\". \n\r\nАко Москва се реши на ново сътрудничество, тя ще постави на София максимално твърди условия за връщане на парите, в случай че правителството на страната отново \"размисли\" да строи АЕЦ в разгара на работата. Иначе Москва просто ще откаже да сътрудничи. За София това е последен шанс да довърши строежа, казва аналитикът.\n\r\nОпределеният ценови \"таван\" - 10 милиарда евро за АЕЦ с два енергоблока, е мощен фактор за \"отбор\" на инвеститори - малцина ще склонят да работят по проект, толкова стеснен финансово, смята Хлопков. \n\r\nСпоред него освен евентуален интерес от страна на Китай руското участие просто няма алтернативи - \"а технологиите на КНР далеч не са толкова съвършени като руските\". \"В проекта \"Белене\" България вече е изправена пред избор, в който всъщност избор няма\", убеден е руският експерт.\n\r\n ", "date": "2019.08.20", "title": "Руски печат: Русия дава на България последен шанс за АЕЦ \"Белене\""}
{"url": "https://www.dnes.bg/world/2019/08/20/bivsha-premierka-na-polsha-globena-za-katastrofa.420205", "text": "Бившата министър-председателка на Полша Беата Шидло, която сега е евродепутат, предизвика пътно произшествие в Краков, предаде ДПА, като се позова на местни медии.\r\n\r\nСпоред очевидци Шидло не дала предимство при десен завой от път без предимство, при което автомобил ударил отзад колата й и се блъснал в улична лампа.\r\n\r\nПолицията каза, че двамата шофьори са били в трезво състояние и никой не е пострадал при сблъсъка в неделя вечерта. \r\n\r\nШидло е била глобена и са й отнети точки.\r\n\r\nНякои поляци се подиграха с нея в Тwitter, цитирайки предизборния й лозунг от 2015 г., гласящ \"Да се срещнем на пътя\". Те заявиха, че ще ги е страх да се срещнат с нея на пътя.\r\n ", "date": "2019.08.20", "title": "Бивша премиерка на Полша глобена за катастрофа"}
{"url": "https://www.dnes.bg/sofia/2019/08/20/chasti-ot-sofiia-ostavat-bez-voda-utre-vijte-kyde.420214", "text": "\"Софийска вода” временно ще прекъсне водоснабдяването в някои части на столицата\n\r\nНа 21 август 2019 г. (сряда), във връзка с подмяна на спирателен кран на ул. \"Найчо Цанов\" жк. \"Западен парк\", се налага спиране на водоподаването от 09:00 до 17:00 часа на клиентите на \"Софийска вода”, живеещи в района на: ул. \"Найчо Цанов\" между ул. \"Сава Михайлов\" и ул. \"Булина ливада\".\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноски на адрес: ул. \"Найчо Цанов\" до бл.48.\n\r\nНа 21 август 2019 г. (сряда), във връзка с реконструкция на уличен водопровод на в кв. \"Славовци\" гр. Нови Искър, се налага спиране на водоподаването от 09:00  до 21:00 часа на клиентите на \"Софийска вода”, живеещи в района между: ул. \"Снежанка\", ул. \"Летец\", ул. \"Липите\" и ул. \"Искърско дефиле\", между ул. \"Победа\", ул. \"Липите\", ул. \"Породин\", ул. \"Георги  Сава  Раковски\" от ул. \"Победа\" до ул. \"Додо Наков\".\n                    \n                    \n                \r\n                \r\n                \r\n                \r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноски на адрес: ул. \"Липите\" на кръстовището с ул. \"Победа\".\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на \"Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n\"Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.08.20", "title": "Части от София остават без вода утре – вижте къде"}
{"url": "https://www.dnes.bg/stranata/2019/08/20/dlyjnicite-v-cheren-spisyk-5-g-bez-kredit.420207", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Мерките срещу нередовните длъжници се затягат. При теглене на заем след 30 юни тази година  и просрочване или неплащане на вноските по него, автоматично ще се получава  най-висок рисков профил. Влизането в \"черния списък\" означава, че ако някой поиска да изтегли нов заем, ще бъде одобрен много по-трудно и няма да може да получи преференциални лихви.\n\r\nЗа необслужвани кредити вече се смятат вземанията, по които има просрочие, без значение колко дълъг е периодът на забавяне на плащането.\n\r\nКредитите на длъжници, които са редовни в плащанията, но финансовото им състояние се е влошило, също ще попаднат в тази група.\n\n\r\n                    \n                    \n                \r\n                \r\n                \r\n                \"Много тежка беше предишната финансова криза и много хора изпаднаха в невъзможност да обслужват кредитите си. БНБ води централен регистър от много години и има правила за рипортване за всеки некоректен длъжник.\", каза в \"България сутрин\" кредитният консултант Тихомир Тошев.\r\nПо думите му на всеки 15 дни финансовата институция, от която е човек е ползвал кредит, дава репорт как обслужвате кредита си и само за едно провинение влизате в черен списък. \n\r\nСпециалистът поясни, че ако човек е постоянно със забавяне или не плаща системно (след напомняне), в следващите 5 години няма шанс да получите кредит. При едно провинение, което не е толкова тежко, новата банка вероятно ще му отпусне кредит. Всичко се решава в рисковите звена на финансовите институции.\r\nАко човек е влязъл в този черен списък, но провинението не е толкова тежко, има шанс да се излезе от сложната ситуация. \"Ако сте в редовност със следваща вноска, най-вероятно новото искане за кредит ще бъде отпуснат при добрите лихвени условия.\", уточни Тошев.\n\r\n\"Препоръчвам да не допускате повече от 1-2 забавяния на вноска\", каза още кредитният консултант пред . \n\r\nСъбеседникът в студиото посочи, че има ръст при всички сегменти на кредитирането у нас - за ремонти, за автомобили, но почти няма случай на теглене на пари за почивка. По думите му, те се теглят от бързи кредити. За ремонти теглим между  12 - 15  хил. лв. \n\r\n\"До голяма степен хората сега са много разумни. В последните 3 години лошите кредити са под 2%\", обясни още Тошев и уточни, че това е нормалното за пазара. \n\r\n\"Има българи, които залитат в посока жилищно кредитиране, но е малък процент.\", каза още той.\n\r\nИ допълни, че част от банките са намалили още лихвите по кредитите, но се очаква те да се задържат на тези нива. В топ 3 сме на най-ниските лихви при потребителските кредити.\r\nПо думите му, част от  банките са намалили още повече ипотечните кредити  и от началото на годината те стигат до 2.7% -3%. Според Тошев, едва ли те ще се намалят още.", "date": "2019.08.20", "title": "Длъжниците в черен списък: 5 г. без кредит!"}
{"url": "https://www.dnes.bg/eu/2019/08/20/kmetica-tyrsi-lekar-za-seloto-i-syprug-za-sebe-si.420197", "text": "Малко село в Германия търси лекар по иновативен начин. Местните власти решили да публикуват обява за свободната позиция в медицинско списание. \r\n\r\nВ нея обаче се уточнявало, че кметицата на селото е неомъжена и е свободна, предаде . \r\n\r\n45-годишната Йозефа Шмид разказва, че ефектът на обявата се оказaл повече от неочакван. \r\n\r\nКметицата споделя, че след публикацията, няколко лекари се обадили. Повечето от тях обаче не били заинтригувани от работата, а от нейния семеен статут.", "date": "2019.08.20", "title": "Кметица търси лекар за селото и... съпруг за себе си"}
{"url": "https://www.dnes.bg/usa/2019/08/20/trymp-obeshtava-niama-da-stroi-nebostyrgach-v-grenlandiia.420198", "text": "Президентът на САЩ Доналд Тръмп направи опит да превърне в шега желанието си да купи Гренландия от Дания, като обеща да не строи небостъргач на арктическия остров, предаде Франс прес.\n\r\n\"Обещавам да не правя това в Гренландия\", написа бившият магнат на недвижими имоти в туит, придружен с фотомонтаж, на който неговият огромен хотел с позлатени прозорци в Лас Вегас се издига на фона на гренландски пейзаж.\n\n\n\r\nТръмп постна туита, след като и датската министър-председателка Мете Фредериксен, и премиерът на Гренландия Ким Килсен заявиха, че автономната датска територия не е за продан.\n\r\nВ неделя американският президент потвърди интереса си към Гренландия, припомня БТА. \"Тази идея се появи и аз казах, че от стратегическа гледна точка това със сигурност е интересно\", заяви Тръмп.\n                    \n                    \n                \r\n                \r\n                \r\n                \r\nОстровът, разположен между Северния Атлантически и Северния ледовит океан е автономна територия с население от 56 000 души, но Дания запазва контрол над външните отношения, отбраната и валутната политика.\r\n \r\n ", "date": "2019.08.20", "title": "Тръмп обещава: Няма да строи небостъргач в Гренландия"}
{"url": "https://www.dnes.bg/politika/2019/08/20/patriotite-niama-da-sa-edinni-na-mestniia-vot-ataka-se-cepi.420215", "text": "\"Атака\" е против сътрудничество с НФСБ и ВМРО на тези местни избори, а вероятно и на всички други оттук нататък.  Това заяви лидерът на \"Атака\" Волен Сидеров пред Нова тв по повод на изказването на депутата от ВМРО Искрен Веселинов, че нямат против да имат общи кандидатури по места.\n\n Сидеров обаче е категоричен, че лидерът на НФСБ Валери Симеонов и председателят на ВМРО Красимир Каракачанов са постъпили подло спрямо \"Атака“. \n\r\nТой настоя, че доскорошните му партньори няма как да се надяват на сътрудничество с \"Атака“ в местните избори.\n\r\n\"Те помежду си, може би, ще си сътрудничат, но там подозирам една игра от страна на двете партии. Те ще бъдат подпомогнати от Цветан Цветанов\", посочи Сидеров.\r\n \r\nПо думите на лидера на \"Атака\" Валери Симеонов се е сближил с Цветан Цветанов по време на срещата им в Жеравна и вероятно лидерът на НФСБ ще атакува ГЕРБ. \n                    \n                    \n                \r\n                \r\n                \r\n                \r\n\"Така изглежда, защото веднага след тази среща Симеонов излезе с революционно изказване как на есен ще разгледат подкрепата си и то заедно с ВМРО. Това означава, че и двете партии обмислят извиване на ръце или притискане, или някаква своя играя, в която участва и Цветанов. Имам данни за места в страната, където ВМРО и НФСБ ще бъдат подкрепени от структури на Цветанов. Знаете, че в структурите на ГЕРБ някъде има разпукване. Това ще бъде използвано и Цветанов ще търси реванш. На тези места Цветанов, неофициално, ще ги насочва към гласуване към НФСБ и ВМРО, които в комбинация ще играят срещу ГЕРБ на много места \", заяви Волен Сидеров.\r\nСпоред него изключването а депутатите на \"Атака“ от работата на ПГ на \"Обедините патриоти\" е причина за засилване на влиянието на ДПС в парламента.\n\r\n\"В периода, в който ние като \"Обединени патриоти\", коалиция създадена от мен, изместихме ДПС като трета сила в парламента. Това вече не е така, особено след като Каракачанов и Симеонов застанаха гордо пред медиите и обявиха, че изключват Волен Сидеров, Десислав Чуколов и Павел Шопов от парламентарната група. ДПС са дали банкет в същия ден\", каза Сидеров.", "date": "2019.08.20", "title": "Патриотите няма да са единни на местния вот, \"Атака\" се цепи "}
{"url": "https://www.dnes.bg/index/2019/08/20/dostatychni-li-sa-30-godini-zatvor-za-izvergi-kato-martin-pogubil-krisi.420211", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОт Окръжната прокуратура в Сливен съобщиха, че ДНК пробата категорично потвърждава, че 21-годишният Мартин Трифонов е изнасилил и убил 7-годишната Кристин. \n\r\nТой е направил пълни самопризнания за убийството пред служебния си защитник. Така автоматично делото ще се гледа по съкратена процедура, което пък значи, че Мартин , въпреки че е извършил жестоко престъпление.\n\n\n\r\nОбществото обаче не е доволно от тази възможност, която се дава от закона, но от прокуратурата не могат да се противопоставят на него, коментира адвокат Людмил Рангелов.\r\r\n                \r\n                \r\n                \"Всичките деяния на това лице са от тежките норми и са квалифицирани. Принципно се определя наказание за всяко престъпление и се взема най-тежкото. Съдът може да увеличи най-тежкото с една втора при определени условия, случаят обаче не е такъв. При пълното съкратено следствие евентуалното наказание \"до живот без право на замяна\" се заменя с \", обясни адв. Рангелов.\r\nСпоред идеята на съкратеното производство е, след като е признал престъплението, престъпникът вече е осъзнал и е започнал да се променя.\r\nКриминалистът Иван Савов посочи, че има проблем с това, защото в случаи като този от сливенското село или убийството на Виктория Маринова от Русе, говорим за психопати и дори двамата убийци са с идентични профили.\r\n\"Лицето е излежало присъда за сходно престъпление. Излиза с досие, то трябва да отиде в РУ по местоживеене, където съответните служители започват да го профилактират през определен период от време. Правят се срещи с него, проявява се интерес с какво ще се занимава, как се развива. Това се спазва, но може би не навсякъде\", каза Савов пред .\r\nТой допълни още, че евентуално психолог би работил с Мартин, но е трябвало някой да сигнализира за това, негов близък или друг. Това обаче не се е случило. По негови думи случаят трябва да е за пример, че трябва да се обръща внимание на подобни хора.\r\nНай-страшното при едно такова наказание от 20 или 30 години, което може да се случи е, че , което е втора трагедия за хората, коментира Рангелов.", "date": "2019.08.20", "title": "Достатъчни ли са 30 години затвор за изверги като Мартин, погубил Криси?"}
{"url": "https://www.dnes.bg/stranata/2019/08/20/blokirani-bez-informaciia-voda-ili-hrana-odiseia-s-bdj.420202", "text": "Десетки пътници се оказват без вода и храна, след като заради блъснат на релсите човек влакът, в който са пътували, е блокиран. Алтернативен транспорт обаче не им е осигурен. \n\r\n\"Един овчар е прекарал овцете по средата на линията, овцете са минали и когато решил да преминава, не е успял\", разказа един от пътуващите пред \"Нова тв\".\n\r\nЧасове наред пътниците чакат, някои тръгват пеш, други звънят за помощ на близките си. \n\r\nДетската учителка Антония тръгва от Варна, за да прибере родителите и малкия си син. \n\r\n\"Отидох на гарата да попитам каква е причината. Жената ми каза, че поради технически причини влакът е спрял и няма да има транспорт, каза, че нищо не знае и сви рамене. Остана ми да чакам\", разказа тя.\n                    \n                    \n                \r\n                \r\n                \r\n                \r\nДокато разследването на трагедията продължава, влакът не може да тръгне. А друг така и не идва. Оказва се, че това е пореден инцидент на релсите за броени дни.\n\r\nОт БДЖ обясниха, че се извиняват на потърпевшите пътници за неудобството. Те посочват, че \"от страна на БДЖ е създадена организация за осигуряване на превоз за пътниците до Разград и Шумен, които е трябвало да осъществят връзки с други влакове, но поради продължителния престой не са реализирани.”\n\r\nКогато пристига заедно с приятел на гара Юнак, Антония открива своите юнаци. \n\r\nВместо да чакат неволята, ходили пеша около километър, с багаж и дете на ръце. Имало и други като тях. Без вода, с бебета, с куфари и детски колички.", "date": "2019.08.20", "title": "Блокирани, без информация, вода или храна: Одисея с БДЖ"}
{"url": "https://www.dnes.bg/eu/2019/08/20/boris-djonsyn-s-alternativi-za-irlandskata-granica.420209", "text": "Британският премиер Борис Джонсън е изпратил до председателя на Европейския съвет Доналд Туск писмо, в което предлага предпазният механизъм за ирландската граница да бъде заменен с алтернативни договорки, които да действат до края на преходния период след Brexit, предаде Ройтерс.\n\r\nВ писмото, публикувано от кабинета на Джонсън, премиерът повтаря предложението си предпазният механизъм - който дава гаранции, че няма да има \"твърда\" граница на остров Ирландия - да бъде изключен от споразумението, постигнато с ЕС от предшественичката му Тереза Мей.\n\r\nДжонсън, който се зарече да изведе Великобритания от ЕС на 31 октомври със или без споразумение, смята, че е възможно да се постигне съгласие по въпроса за предпазния механизъм и определя това като най-голям приоритет на правителството му.\n\n\n\r\n                    \n                    \n                \r\n                \r\n                \r\n                \"Обединеното кралство и ЕС вече имат съгласие, че алтернативни договорки могат да бъдат част от решението. Затова предлагам предпазният механизъм да бъде заменен с поемане на задължение да се изработят такива договорки възможно най-бързо преди края на преходния период, в рамките на бъдещите отношения\", пише Джонсън до Туск.\n\r\nТой добавя, че Великобритания е готова да обсъди конструктивно и гъвкаво какви ангажименти могат да засилят доверието между двете страни за развитието на бъдещите им отношения, ако такива договорки не бъдат готови до края на преходния период.\n\r\nВ писмото Джонсън изразява мнение, че предпазният механизъм е несъстоятелен, защото е антидемократичен и несъвместим със суверенитета на Обединеното кралство като държава. \n\r\nНо той е готов да даде гаранции, че няма да има твърда граница между Република Ирландия и британската провинция Северна Ирландия.\n\r\nПредпазният механизъм ще задължи Великобритания да спазва някои правила на ЕС, ако не намери друг начин да задържи отворена границата по суша между Северна Ирландия и Ирландия, която е член на ЕС. За Дъблин това е решаващо за запазване на мира на острова.\n\r\n\"Правителството няма да въвежда инфраструктура, проверки или контрол по границата между Ирландия и Северна Ирландия. С радост ще поемем законово обвързващ ангажимент в тази посока и се надяваме, че и Европейският съюз ще го стори. Времето напредва. Обединеното кралство е готово да действа бързо и с оглед на постигнатото досега се надявам, че това важи и за ЕС\", гласи писмото на Джонсън до Туск.\n\r\nЕвропейският съюз досега отстоява, че споразумението за излизане на Великобритания от ЕС не може да бъде предоговаряно, напомня Ройтерс, цитирана от БТА.\r\n ", "date": "2019.08.20", "title": "Борис Джонсън с алтернативи за ирландската граница "}
{"url": "https://www.dnes.bg/politika/2019/08/20/pojarite-ne-previshavali-nivata-na-zamysiavane-na-vyzduha.420222", "text": "В резултат на последните пожари има повишение на замърсителите на въздуха, но не и превишаване на нормите им. Това заяви пред bTV министърът на околната среда и водите Нено Димов.\n\r\nПо думите му няма информация единствено за Ботевград, където вчера се запали склад за вторични суровини, но уточни, че резултатите за чистотота на въздуха в града ще са готови до утре. \n\n\n\n\r\nДимов отбеляза, че мобилните станции на министерството измерват определени замърсители, а не всички. \n\r\n\"Димността, която се вижда, или миризмата, която се усеща, не са обект на измерване. Не разполагаме с такава апаратура. Това са инцидентни случаи\", заяви той.\n                    \n                    \n                \r\n                \r\n                \r\n                \r\nВъпреки това министърът беше категоричен, че това, \"което се мери е това, което е най-опасно за здравето ни\".\n\r\nТой обясни, че в страната има цели 116 сметища, които са като възпламенилото се в Свищов - затворени, но нерекултивирани. За да не се запалват, те именно трябва да се рекултивират.\n\r\n\"Само 31 общини са кандидатствали, за да се възползват от програмата за рекултивация на тези депа за отпадъци. Това е много малък брой, но го отдавам на факта, че сме в предизборен период и че финансирането за тази година вече е осигурено\", каза Димов.\n\r\nЩо се отнася до пожара до магистрала \"Струма\", по думите на Димов, става въпрос за площадка за струпване на вторични суровини, а не са депо за отпадъци. Ще бъде извършена и проверка на екоинспекцията в Перник, която е трябвало да осъществява контрол върху площадката. \n\r\nПрипомняме, че в момента прокуратурата разследва собственика на площадката за струпване на суривините край магистралата. \n\r\nМинистър Димов коментира и последствията от тежката криза с Африканската чума по прасетата.\n\r\n\"Стараем се да даваме терени, които са подходяща за загробване на умъртвени животни - далеч от вододайни зони и без високи подпочвени води\", изтъкна министърът на околната среда Нено Димов.", "date": "2019.08.20", "title": "Пожарите не превишавали нивата на замъсяване на въздуха"}
{"url": "https://www.dnes.bg/mish-mash/2019/08/20/eltyn-djon-zashtiti-hari-i-megyn-az-platih-chastniia-samolet.420227", "text": "През последните 11 дни принц Хари, съпругата му Меган и бебето Арчи са пътували 4 пъти с реактивен частен самолет и природозащитници и медии не бяха доволни от това. Семейството бе подложено на масови критики за избора си на транспорт, като едно от пътуванията им бе до дома на сър Елтън Джон в Ница. \r\nЧастните самолети побират по-малко пътници от обикновените пасажерски полети, което означава, че те изгарят доста повече гориво на човек за един час. Точно поради това, изборът на Меган и Хари попада под ударите на медиите. \n\r\nНо сър Елтън Джон не е склонен да приеме това. В пост в Twitter, музикантът заяви, че сам е платил за частния самолет на Меган и Хари и го е направил от \"съображение за сигурност“.\r\n                    \n                    \n                \r\n                \r\n                \r\n                \"Майката на Хари, Даяна, беше една от най-близките ми приятелки. Чувствам задължение да пазя Хари и семейството му от ненужната намеса на медиите, която допринесе за ненавременната смърт на Даяна“, пише сър Елтън Джон.\r\n\"След като цяла година те работиха усърдно и се посветиха на благотворителност, Дейви и аз искахме да дадем на младото семейство една почивка в безопасния ни и спокоен дом. За да им осигурим така необходимата сигурност, им дадохме частен самолет. И тъй като Хари се грижи за природата, мога да ви уверя, че полетът бе въглеродно неутрален, тъй като заплатихме нужната въглеродна компенсация“, допълни музикантът.\r\nВъглеродната компенсация се използва за засаждането на дървета и поставянето на соларни панели, които намаляват въглеродният диоксид съссъщото количество.", "date": "2019.08.20", "title": "Елтън Джон защити Хари и Мегън: Аз платих частния самолет! "}
{"url": "https://www.dnes.bg/stranata/2019/08/20/sedmi-svinekompleks-padna-v-borbata-s-afrikanskata-chuma.420210", "text": "В Плевен и Пазарджик заседават областните епизоотични комисии. Изтече удълженият срок, в който в Плевенско можеха доброволно да заколят животните си. В Пазарджик обсъждат мерките срещу болестта.\n\r\n\r\n\r\nЗапочва евтаназията в още един - вече седми, свинекомплекс заразен от африканска чума по свинете. Вчера в русенското село Караманово беше потвърдена заразата, съобщава БНТ.\r\n\r\nВ селото има напрежение заради мястото за загробване на животните. Според представителите на БАБХ то е съобразено с изискванията на всички отговорни институции. Жителите на селото обаче се притесняват, че е близо до водоизточник, който ползват и хора, и животни.", "date": "2019.08.20", "title": "Седми свинекомплекс падна в борбата с африканската чума "}
{"url": "https://www.dnes.bg/obshtestvo/2019/08/20/6000-lv-lechenieto-na-alkoholik-zakletite-piiachi-polovin-milion.420189", "text": "Частни клиники искат по 3000 евро или 6000 лв. за лечение на алкохолизъм и наркотични зависимости. Такава е цената в едно от лечебните заведения край морето. В нея се калкулира едномесечна терапия, с включено семейството на пациента, което да му оказва подкрепа в лечението, установи проверка на \"Монитор\".\n\r\nЛечението може да бъде и по-евтино в зависимост от степента на алкохолната зависимост, както и избраната терапия, по преценка на лекаря.\n\r\nВ една от популярните клиники пакетът за 7 дни, включващ изчистване на организма, поставяне на имплант срещу пиенето, консултации и наблюдение, както и пълен пансион, струва 900 евро. За двуседмичен престой цената е 1600 евро. За 28 дни се броят 3000 евро. Същата е цената и за 30 дни. Лекари поясниха, че цената зависи още от вида на препарата, който се имплантира, фирмата производител и срока на действие.\n                    \n                    \n                \r\n                \r\n                \r\n                \r\nВ Държавната психиатрична болница за лечение на наркомании и алкохолни зависимости в столичния квартал \"Суходол\" престоят, всички процедури, психиатрична помощ и медикаментозно лечение са безплатни. Там обаче от близо десет години не се прилага подкожно имплантиране на медикамент, който се предпочита от повечето зависими. Той е на основата на веществото налтрексон и се рекламира като ефективен за продължително лечение, по-голямата част от което ще мине извън клиниката. Във вид на имплант веществото действа постепенно. Когато е в човешкото тяло, при употребата на наркотици или алкохол то блокира наркотическите аналгетици. В резултат опиоидите не оказват характерното си въздействие. Така приемът на алкохол и наркотици става безсмислен, тъй като човек не усеща ефекта от тях.\n\r\nМного по-евтино за \"лечение\" взимат баячки и екстрасенси. За разваляне на магия за пристрастяване към пиячката те искат между 1000 и 2000 лева, като заковават цената на око според благосъстоянието на човека и неговите близки.\n\r\n\"В световен аспект е прието, че 7 години без алкохол след терапията означават пълно излекуване от зависимостта\", каза доц. Соня Тотева – до неотдавна директор на Държавната психиатрична болница по наркомании и алкохолни зависимости.\n\r\nОказва се обаче, че независимо от широко рекламираните терапии, не е ясно колко ефективни са те.\n\r\n\"Проучване на успеваемостта на лечението на алкохолизма в България не се прави и скоро няма да се прави, категоричен беше пред \"Монитор\" д-р Александър Канчелов, психиатър и един от водещите специалист в лечението на тази зависимост, и собственик на специализирана клиника. - Такова проучване е необходимо и трябва да бъде част от национална политика и Национална стратегия против алкохолните зависимости. Към момента такава няма, няма и податки, че някой има намерение да разработи\", допълни д-р Канчелов.\n\r\nПо думите му българската държава е абдикирала от този проблем, а здравните власти се държат така, сякаш не съществува. В подкрепа на думите си той посочи факта, че от близо четири години няма и национален консултант по алкохолни и наркозависимости. Такава до 2015 г. беше проф. Соня Тотева. Д-р Александър Канчелов определи проблема пиене като по-голям от този, свързан с приемането на наркотици.\n\r\n\"Той е десет пъти по-голям, отколкото този с наркозависимите, каза той. Обикновено един пиещ засяга с поведението си осем други – колеги, семейството, познати\", допълни специалистът.\n\r\nНезависимо че не е правено национално проучване за хората, зависими от алкохола в България, приема се, че е от 3,5 до 5 процента. По данни от 2014 г., събирани във връзка с проект към тази дата\n\r\nу нас алкохолно зависимите са били близо 500 000 души\n\r\nД-р Канчелов обаче е категоричен, че тежко пристрастените са около 350 000. Лекарската му практика показва, че съотношението им към наркозависимите е 10:1.\n\r\nОказва се, че в страната няма и достатъчно психиатри – специализирали в областта на лечението на зависимости. По думите на доц. Тотева към момента у нас тези специалисти са около десетина.", "date": "2019.08.20", "title": "6000 лв.- лечението на алкохолик, заклетите пиячи - половин милион "}
{"url": "https://www.dnes.bg/obshtestvo/2019/08/20/tyrsite-imot-pod-naem-a-kak-da-razlichite-falshivite-obiavi.420166", "text": "Повечето от нас, на които се е налагало да търсим жилище под наем, се сблъскваме с проблема с циркулирането на фалшиви обяви в интернет пространството. Търсейки идеалния за нас имот на добра цена, неволно влизаме в схемата на некоректно работещите агенции, разказват от \n\r\nПрактиката с публикуването на нереални обяви не е ново явление на българския пазар. Стремейки се да привлекат максимален брой потенциални клиенти, част от брокерите прибягват до публикуване на обяви за несъществуващи имоти. Как обаче да различим реалните от нереалните оферти?\n\n\n\r\n„Трудно се дават съвети как да познаеш истинските предложения, защото като всяко нещо и тези порочни практики търпят развитие и усъвършенстване.“, казва Майя Катанска, брокер с дългогодишна практика и управител на Катани Инженеринг. \n                    \n                    \n                \r\n                \r\n                \r\n                \r\nСнимките със съмнителна достоверност са  основен белег на нереалните обяви. „Виждаш една оферта без снимка или с една единствена чудесна снимка, обработена с фотошоп. Професионалистът би поставил реални, а не подвеждащи „красиви“  снимки“ , според Катанска.  Жулиета Новоселска от Алдес имоти е на същото мнение: „Обикновено в този тип обяви няма снимки, или те са с много лошо качество и не показват нищо съществено от имота.“\n\r\nСледващият белег,  на който трябва да се обърне внимание, е описанието на имота.\n\r\n„Описание от 2-3 елементарни безлични изречения или пък със суперлативи – всичко от прекрасно по-прекрасно.  Такава оферта би ме провокирала към размисъл. Ако обектът съществува и брокерът го е виждал, то той  в описанието  би споделил  личното си професионално впечатление, би изтъкнал значимото, същественото, важното за имота, това, което ще интересува  клиента.“. казва Катанска.\n\r\nДа приемем обаче, че сме се спрели на конкретен имот, снимките към него изглеждат реални, по описание отговаря на нашето търсене ( дори повече от желаното) и се опитваме да се свържем с брокера, предлагащ имота. Какво се случва, когато всъщност обявата е нереална?\n\r\n„На изписаните телефони или никой не отговаря, или отговорът в слушалката е, че имотът току що е отдаден и предлагат друго жилище, което като локация, състояние и цена не отговаря на публикуваното.“, казва Антония Мангърова от Алдес.\r\n", "date": "2019.08.20", "title": "Търсите имот под наем, а как да различите фалшивите обяви?"}
{"url": "https://www.dnes.bg/business/2019/08/20/iadem-turski-i-grycki-domati-nashite-otivat-v-ungariia.420191", "text": "Турция и Гърция са водещи дестинации за доставка на домати и краставици у нас през първото полугодие, каза Дафинка Грозданова - държавен експерт в Министерството на земеделието, храните и горите, пред БТА. \n\r\nПо думите й двата зеленчука се внасят също от Албания и Северна Македония. \n\n\n\r\nРодното производство на домати пък е намерило пазар в Румъния и Унгария. \n\r\nБългарски краставици се изнасят в Германия и Чехия. Освен наши, ядем също доста френски и германски картофи. Част от родната продукция пък заминава за Румъния и Гърция.\n\r\nЗелевите култури се покриват като внос от Северна Македония и Албания, наше зеле се търгува в Румъния и Сърбия, посочи експертът.\n                    \n                    \n                \r\n                \r\n                \r\n                \r\nКато цяло вносът на плодове и зеленчуци превишава износа за периода от януари до юни. Вносните домати и пипер са осем пъти повече от количествата, които изнасяме, краставиците - три пъти, чесънът и корнишоните - 4 пъти, главестото зеле - почти 5 пъти, картофите - 10 пъти, дините - 3 пъти и т.н., по данни на земеделското министерство. Единствено при малините износът чувствително превишава вноса.\n\r\nСпоред официалната статистика от април тази година идващите от чужбина ябълки са 56 процента, ягодите - 59 процента, доматите - 66 процента, картофите - 53 процента.\n\r\nПрез 2019 г. ядем предимно македонски и полски ябълки, гръцки и турски череши, гръцки и албански ягоди. Румъния е основна експортна дестинация за същите плодове, български ябълки се продават и в Гърция, череши - в Германия, ягоди - в Беларус.\n\r\nНай-търсените плодове от потребителите у нас са череши, сливи, ябълки, праскови и кайсии, каза още Грозданова. По думите й заради появили се късни пролетни слани и мразове през последните няколко години са пострадали кайсии, праскови, нектарини и зарзали, поради което в продукцията им се наблюдава спад. \n\r\nПо данни от първото полугодие цената на едро на ябълките е намаляла с 26 на сто спрямо 2018 г., на черешите с 8 на сто, оранжерийните краставици са по-евтини със седем процента, оранжерийните домати са поскъпнали с шест на сто. Най-голямо е увеличението на цената на картофите - със 100 процента и в края на май са се търгували по 1,30 лв./кг на едро, при 0,65 лв./кг през миналата година. ", "date": "2019.08.20", "title": "Ядем турски и гръцки домати, нашите отиват в Унгария"}
{"url": "https://www.dnes.bg/stranata/2019/08/20/i-jilishtata-s-pasport-do-2022-g-shte-ni-struva-do-500-lv.420190", "text": "Ще плащаме между 100 и 500 лв. за технически паспорт на домовете ни. До 2022 г. всички сгради трябва да имат документ дали са изправни и да си платят за това.\n\r\nВ България има общо 4 милиона жилища. Над 20 хиляди от тях са в сгради, които са стари и зле поддържани. Затова трябва да се направи обследване, което да каже какво по сградите се е амортизирало. Проверяват се всички елементи на сградата електрическа инсталация, ВиК, здравина на материала, енергийна ефективност и сеизмичната устойчивост, съобщи Нова тв.\n\r\nЦените за проверката варират между 3 и 5 лева на кв.м, или 200 лева за гарсониера от 40 кв.м. За 6-етажна сграда това прави около 6000 лева. Съветът на специалистите е домоуправителите да започнат да събират пари преди да настъпи крайният срок – 2022 година.\n                    \n                    \n                \r\n                \r\n                \r\n                \r\nПанелните блокове, строени основно през 60-те и 70-те години на миналия век, вече наближават края на експлоатационния си живот. За разлика от колите си, които проверяваме всяка година, малцина са собствениците на апартаменти, които знаят в какво състояние са домовете им.\n\r\nДо 2022 г. старите сгради трябва да бъдат паспортизирани, т.е. да минат профилактичен преглед, за да е ясно колко още живот им остава.\n\r\nСлед обследването трябва да стане ясно дали в блока са бутани носещи стени, трегери или колони и дали има опасност от срутване при земетресение.\n\r\nСлед изтичане на срока, кметът на общината може да възложи изготвянето на паспорт от името на етажната собственост и после да си вземе парите по съдебен път. Затова експертите съветват домоуправителите да започнат да събират пари отрано.\n\r\nСпоред експерти, наличието на технически паспорт автоматично ще вдигне цената на имотите.", "date": "2019.08.20", "title": "И жилищата с паспорт до 2022 г., ще ни струва до 500 лв."}
{"url": "https://www.dnes.bg/world/2019/08/20/litva-se-zapasiava-s-iod-na-tabletki-zaradi-aec-v-belarus.420192", "text": "Правителството на Литва реши да купи над 4 милиона йодни таблетки за 900 000 евро заради намерението на съседна Беларус да пусне в действие атомна електроцентрала, предаде БТА като цитира Асошиейтед прес.\r\n\r\nЛитовското правителство каза, че йодните таблетки, които помагат да се ограничи натрупването на радиация в щитовидната жлеза, ще бъдат доставени от производителя след един месец. \r\n\r\nСлед това те ще бъдат раздадени безплатно на гражданите, които да разполагат с тях в случай на изтичане на радиация от атомната електроцентрала Островец. \r\n\r\nПредстои тя да бъде пусната в действие тази година.\r\n\r\nЛитва, с население от 2,8 милиона души, бе против строежа на беларуската АЕЦ южно от границата й и забрани купуването на електроенергия от Беларус. \r\n\r\nПрез 2009 г. Литва затвори единствената си атомна електроцентрала, напомня АП. \r\n\r\n\r\n\r\n ", "date": "2019.08.20", "title": "Литва се запасява с йод на таблетки заради АЕЦ в Беларус"}
{"url": "https://www.dnes.bg/world/2019/08/20/shte-ima-li-mejdunaroden-dogovor-za-zashtita-na-okeanite.420193", "text": "\"Океаните имат нужда от нас\", заяви от трибуната на ООН испанският актьор Хавиер Бардем и отправи призив за сключване на международен договор за защита на океаните на Земята, предаде БТА като цитира Франс прес.\r\n\r\nБардем, който е ревностен защитник на природата, участва в кампания на екологичната организация Грийнпийс за създаване на световна мрежа от защитени морски територии, в които да се възстанови подводният живот.\r\n\r\n \"Океаните ни са пред катастрофа и ние всички сме отчасти отговорни за това\", продължи актьорът и призова световната организация да действа сега и веднага. \r\n\r\n\"Океаните ни принадлежат и бъдещето им днес е във вашите ръце\", каза Бардем преди предпремиерната прожекция на филм за неговата експедиция в Антарктика с Грийнпийс миналата година.\r\n\r\nТой изрази съжаление за решението на американския президент Доналд Тръмп да изтегли Съединените щати от Парижкото споразумение за климата.\r\n ", "date": "2019.08.20", "title": "Ще има ли международен договор за защита на океаните?"}
{"url": "https://www.dnes.bg/index/2019/08/20/receptata-dnes-siomga-na-furna-po-grycki.420093", "text": ":\r\n4 парчета сьомга, всяко около 300 грама\r\n1 лимон\r\n1 глава червен лук\r\nсол, черен пипер на вкус\r\nЗа дресинга:\r\n1/4 ч.ч. зехтин\r\nсокът на 2 лимона\r\n1 скилидка стрит чесън\r\n1 ч.л. сушен риган\r\n1/2 ч.л. червен пипер, може и лют\r\nчерен пипер на вкус\r\n150 г фета сирене нарязано на кубчета\r\nняколко чери доматки\r\nняколко маслини без костилки\r\n1/4 краставица\r\n1/4 глава червен лук\r\nняколко стръка копър\r\n \r\n:\r\n \r\nКомбинирайте в купа съставките за дресинга, заедно със сиренето. Разбъркайте добре и сложете в хладилник за около 10-15 минути. В тавичка с незалепващо покритие сложете нарязан на тънки кръгчета червен лук и няколко кръгчета лимон. Подредете върху тях парчетата риба (с кожата надолу). Овкусете ги със сол и черен пипер. Печете в предварително загрята фурна на 180 градуса за около 20 минути. Към дресинга добавете нарязаните домати, краставици, копър, лук и маслини. Овкусете с него всяка порция риба.\r\n\r\n", "date": "2019.08.20", "title": "Рецептата Dnes: Сьомга на фурна по гръцки"}
{"url": "https://www.dnes.bg/stranata/2019/08/20/vijte-kyde-niama-da-ima-voda-vyv-vtornik.420194", "text": "„Софийска вода” временно ще прекъсне водоснабдяването в част от жк. „Западен парк“ на Това съобщиха от пресцентъра на дружеството.\n\r\nВъв връзка с подмяна на пожарен хидрант срещу бл. 22 в жк. „Западен парк“ се налага спиране на водоподаването от 10:00 до 16:00 часа на клиентите на „Софийска вода”, живеещи в: бл. 18, бл. 19, бл. 21, бл. 22, бл. 23, бл. 24, бл. 25, бл. 26, бл. 27, бл. 34, бл. 35, бл. 36 и ДГ № 130 ,,Приказка''. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: пред ДГ № 130 ,,Приказка''.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n                    \n                    \n                \r\n                \r\n                \r\n                \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.\n\r\n ", "date": "2019.08.20", "title": "Вижте къде няма да има вода във вторник"}
{"url": "https://www.dnes.bg/stranata/2019/08/20/danychnite-prodavat-kymping-s-13-bungala-krai-moreto.420195", "text": "Къмпинг с 13 бунгала край морето продава Националната агенция за приходи с начална цена 405 хил. лв. Това е третият опит за продажба на имота, след като на обявените два търга преди това нямаше кандидати. \n\r\nВ резултат началната цена вече е намалена наполовина спрямо исканите 810 хил. лв. в първия обявен търг.\n\r\nКъмпингът се намира в област Варна, край град Бяла, в местността “Лонгоз”. Имотът е разположен близо до обособени туристически зони “Луна бей”, няколко вилни селища и туристически атракции (аквапарк). Плажът е съвсем близо и е достъпен.\n\r\nПоземленият имот е ограден и достъпът е контролиран. Сградите представляват бунгала върху циментови основи. Бунгалата са стари, но добре поддържани, състоят се от две стаи, сервизно помещение и малък кухненски бокс.\n                    \n                    \n                \r\n                \r\n                \r\n                \r\nОбщата площ на имота е 5870 кв.м. Оглед на бунгалата може да се извърши всеки работен ден от 30 август до 5 септември, а самият търг ще бъде на 12 септември. \n\r\nЗа участие в търга се изисква да бъде предоставен депозит в размер на 81 хил. лв.\r\n ", "date": "2019.08.20", "title": "Данъчните продават къмпинг с 13 бунгала край морето "}
{"url": "https://www.dnes.bg/stranata/2019/08/20/ostava-bedstvenoto-polojenie-v-svishtov-smetishteto-tlee.420196", "text": "Продължава бедственото положение, което беше обявено в Свищов, заради новия пожар в нефункциониращото сметище в местността Ненова шатра. Вероятно то ще остане в сила до петък. \n\r\n\r\nПожарът на старото сметище е овладян и предстои да бъде напълно угасен. Взети са мерки, за да не достигне огънят до близките къщи, а днес се очаква да започне засипване с пръст. \r\n\r\nДо петък се предполга, че целият пожар трябва да бъде угасен. 60 пожарникари и доброволци денонощно гасят терена, съобщава Bulgaria ON AIR. \r\n\r\nСлед направения първоначален оглед от полицията и пожарната има съмнения, че сметището е било подпалено умишлено.", "date": "2019.08.20", "title": "Остава бедственото положение в Свищов, сметището тлее"}
{"url": "https://www.dnes.bg/politika/2019/08/20/oficialno-13-kompanii-iskat-da-uchastvat-v-aec-belene.420235", "text": "13 заявления са подадени за участие в организация на проекта АЕЦ \"Белене\". Това заяви на пресконференция министърът на енергетиката Теменужка Петкова, цитирана от Агенция \"Фокус\". \n\n\n\n\r\nПеткова обясни, че подадените заявления се делят на три основни части. \n\r\n\"Заявления за стратегически инвеститор за проекта, за участие в организацията на проекта чрез закупуване на оборудване и заявление за договор за изкупуване на електроенергия\", уточни тя. \n\r\nПо думите й, 7 от запвленията са подадени от компании, желаещи да участват като стратегически инвеститор.\n\r\n2 от исканията пък са за участие в проекта чрез доставка на оборудване, а 4 - съдържащи информация за договор за изкупуване на енергия. \n                    \n                    \n                \r\n                \r\n                \r\n                \r\nСред заявилите желание  подадено заявление от НЕК на Северна Македония за придобиване на миноритарен дял и дългосрочно изкупуване на енергия.\n\r\n\"С тези участия се вижда, че има интерес от световните лидери в ядрената енергетика\", подчерта Петкова.\n\r\nПрипомняме, че вчера стана ясно, че руската държавна компания \"Росатом\" е дала официално заявление за участие в строежа, което е било прието на НЕК. Оферти са подадени и от корейска и китайска компании.", "date": "2019.08.20", "title": "Официално: 13 компании искат да участват в АЕЦ \"Белене\""}
{"url": "https://www.dnes.bg/usa/2019/08/20/bylgarchetata-jiveli-v-kyshtata-na-ujasite-v-sasht-na-grijite-na-dyrjavata.420213", "text": "\r\n14-годишните близначки, малтретирани от своите приемни родители, вече са в добро състояние и в сигурна среда, сред добри хора. За тях се грижат социални работници и психолози. Това заяви генералният консул на България в Чикаго Иван Анчев  пред Нова тв. \n\n\n\n\r\nДецата са били осиновени преди 7 години, а отскоро живеели в градчето Съмървил. Техните родители - 56-годишен мъж и 40-годишна жена, били арестувани на 8 юли за тормоз над 10-те им деца. Всички те били недохранени, мръсни и във видимо недобро здравословно състояние.  Родителите са ги наказвали в тъмна стая с часове, били са държани гладни, ако не се подчиняват, са били държани навън, на студено, дрехите на момичетата били разкъсани. \n                    \n                    \n                \r\n                \r\n                \r\n                \r\nАнчев разказа, че е разговарял с децата на английски език по тяхно желание. \"С децата не сме говорили за това какво са преживяли, тъй като не исках да ги връщам към този ужас. Децата категорично няма да бъдат върнати на насилниците. В момента са настанени в дом за деца, лишени от родителски грижи в централната част на Мисури. Този дом е с доста добри условия. Оттук нататък съдбата на децата ще реши консилиум от експерти - психолози и социални работници, които, ако постигнат единомислие, съдията ще приеме тяхното решение и то ще бъде приведено в действие. Ако не се споразумеят експертите, решението ще вземе съдията”, подчерта той.\n\r\nПо думите му случаят ще бъде разделен на две дела. Едното ще бъде за попечителството на децата, на което ще се реши дали децата да бъдат под закрилата на щата Мисури до 18, 21 години или за цял живот. Той сподели, че се предполага, че едно от децата има проблем с менталното развитие. Второто дело е срещу родителите, които са обвинени в небрежно отношение и застрашаване живота на дете. Според законите на Мисури по тези обвинения се предвижда наказание от 5 до 15 години затвор.", "date": "2019.08.20", "title": "Българчетата, живели в \"къщата на ужасите\" в САЩ - на грижите на държавата "}
{"url": "https://www.dnes.bg/temida/2019/08/20/18-godishna-maika-otiva-na-syd-bebeto-i-pochinalo.420232", "text": "Повдигнаха обвинение на майката на починалото бебе в село Падеш, съобщиха от полицията в Благоевград.\r\n\r\nВ обособена стая за живеене, намираща се в бивш стопански двор в селото, 18-годишната майка не е полагала достатъчно грижи за малолетното си дете, като по непредпазливост е причинила смъртта му, смятат от обвинението.\r\n\r\n40-дневното бебе бе открито мъртво в неделя сутринта, припомня Нова тв. \n\r\n\r\nНай-вероятно бебето се е задушило поради непредпазливост. \r\n\r\nМайката е била до късно в събота вечерта на събор в селото.\r\n\r\nПрибрала се към 3.00 часа, накърмила бебето и го оставила да спи. Към 9.00 часа, когато се събудила, намерила детето си мъртво. Предполага се че бебето се е задушило от възглавница. \r\n\r\nДругата версия на разследващите е, че детето е било оставено по очи на възглавницата и поради невъзможност да се обърне самичко се е задушило.", "date": "2019.08.20", "title": "18-годишна майка отива на съд, бебето й починало"}
{"url": "https://www.dnes.bg/index/2019/08/20/decata-nosiat-radost-no-chak-kogato-napusnat-doma.420234", "text": "Хората с деца са по-щастливи от бездетните, но чак на зряла възраст, когато наследниците вече са напуснали дома, съобщи Си Ен Ен.\n\r\nУчени от университета в Хайделберг изследваха как децата се отразяват на психичното здраве на хората над 50 години в 16 европейски държави. Те установиха, че родителите са по-щастливи, стига децата им да са се изнесли от дома. Изследването е обхванало 55 000 души.\n\r\nГолемите деца допринасят за щастието на родителите си главно с подкрепата, която им оказват. Те са също като буфер срещу стресиращи събития. \n\r\nРодителите не са и толкова самотни.\n\r\n\"С намаляването на стреса от балансирането на грижите за децата, работата и личния живот, когато хората остаряват и техните деца си тръгнат (от дома), важността на децата като осигуряващи грижи и социални контакти започва да доминира\", каза ръководителят на екипа Кристоф Бекер.\r\n                \r\n                \r\n                \r\nДецата, които остават да живеят с родителите си, обаче могат да се отразят зле на щастието им.\n\r\nРезултатите от предишните изследвания по този въпрос обаче не са категорични.\n\r\nСпоред учени от Принстън и Стоуни Брук има \"малка разлика\" в задоволството от живота на родителите и на хората без деца. Екип на Отворения университет в Англия обаче установи, че връзката на двойките без деца е по-щастлива , отколкото на родителите, и те се стараят повече.", "date": "2019.08.20", "title": "Децата носят радост, но... чак когато напуснат дома "}
{"url": "https://www.dnes.bg/notifikacii/2019/08/20/mlada-jena-padna-ot-14-iia-etaj-pochina-na-miasto.420223", "text": "24-годишна жена е починала, след като е паднала от апартамента си на 14-ия етаж в блок във Враца, съобщиха от полицията.\r\nСигнал за инцидента е подаден на около 17:30 часа в понеделник.\r\n\r\nСъобщено е било за открито тяло на жена до жилищен блок на бул. \"Васил Кънчов\".\r\nЛекари са установили смъртта й.", "date": "2019.08.20", "title": "Млада жена падна от 14-ия етаж, почина на място"}
{"url": "https://www.dnes.bg/rusia/2019/08/20/makron-bydeshteto-na-rusiia-izcialo-e-svyrzano-s-evropa.420226", "text": "Бъдещето на Русия изцяло е свързано с Европа според френския президент Еманюел Макрон, отбелязва в заглавие \"Росийская газета\".\n\r\nСлед вчерашната си среща с руския лидер Владимир Путин, пристигнал на работно посещение във Франция, Макрон се изказа за перспективите на Русия в Тwitter: \"Убеден съм, че бъдещето на Русия изцяло е свързано с Европа\". Френският държавен глава посочи, че вярва в Европа, простираща се \"от Лисабон до Владивосток\", добавя руският официоз.\n\r\nНеобходимо е Русия \"да се слее\" с европейския свят, заяви на срещата Макрон, цитиран в материала. \"Вярвам в тази концепция\", каза той и призова да се преразгледа архитектурата на доверието между Русия и ЕС, да се разработят общи методи за решаване на конфликтите.\n                    \n                    \n                \r\n                \r\n                \r\n                \r\nЕманюел Макрон \"може би смята, че отношенията между Русия и Европа трябва да се отброяват от момента, когато той (. . .) е бил избран за президент на Франция (. . .) Той без съмнение иска да влезе в историята поне като европейски реформатор, просто засега не знае как\", иронизира по повод вчерашните изявления на френския лидер вестник \"Комерсант\".\n\n\r\nКато постоянни членки на Съвета за сигурност Русия и Франция пряко участват в уреждането на много регионални кризи. Москва и Париж подпомагат например решаването на конфликта в украинския Донбас. Вчера двамата президенти изразиха общо мнение, че \"нормандският формат\" (Русия, Франция, Германия, Украйна) няма алтернатива. Макрон изрази надежда за свикване на среща на върха \"в нормандски формат\" в близките седмици, пише в. \"Известия\", цитиран от БТА.\n\r\nСлед смяната на властта в Украйна днес има шанс да се даде нов тласък на Минския процес, коментира бившият руски посланик в Париж Александър Орлов. По думите му сега Русия и Франция трябва да открият начин да насърчат новия украински президент Володимир Зеленски да изпълни ангажиментите, поети от Киев. Става дума на първо място за влизането в сила на закон за специалния статут на Донбас и раздалечаването на войските и техниката, струпани на разграничителната линия между силите на Киев и на сепаратистите.\n\r\nДиалогът между Москва и Париж днес е особено важен и необходим. Така смята Юрий Рубински, шеф на центъра за френски изследвания в Института за Европа към Руската академия на науките, пише \"Независимая газета\".\n\r\nС кого да сътрудничи днес Русия в Западна Европа, пита се той. \"Великобритания и нейният нов премиер Борис Джонсън са съсредоточени върху Brexit, в Италия се развива политическа криза, германският канцлер Ангела Меркел приключва кариерата си. Затова е очевидна заявката на Макрон да действа като представител на интересите на ЕС пред водещите сили, независимо дали става дума за Русия, САЩ или Китай\", пояснява аналитикът.\n\r\nСпоред него Макрон не може да допусне лидерската среща на Г-7 в Биариц през уикенда да приключи без подписване на заключителна декларация, както се случи в Квебек миналата година поради несъгласието на президента на САЩ Доналд Тръмп с позицията на други участници. Затова френският лидер държи да информира колегите си за становището на Русия по основните въпроси от международния дневен ред.\n\r\n\r\n ", "date": "2019.08.20", "title": "Макрон: Бъдещето на Русия изцяло е свързано с Европа"}
{"url": "https://www.dnes.bg/pop/2019/08/20/film-sybra-orlin-pavlov-i-mihaela-fileva-zapisvat-duet.420241", "text": "Орлин Павлов и Михаела Филева записватпървото си общо парче, което ще бъде част от саундтрака на филма \"Завръщане\". Написан от Графа специално за най-новия филм на Ники Илиев, сингълът ще бъде представен за първи път по време на специалния плаващ концерт на Орлин Павлов на 28-ми август на Гребната база в Пловдив. \n\r\nПо време на концерта, в реално време, ще бъде заснета финалната сцена на романтичната комедия, а публиката на плаващия концерт ще стане пряк участник и във филма, чиято премиера ще е през октомври.\n\r\nКонцертът на Орлин Павлов, както и филмът \"Завръщане\", са част от програмата на \"Пловдив - Европейска столица на културата 2019\". Невероятното музикално изживяване ще е напълно безплатно за всички зрители, като на плаващата сцена, освен Орлин Павлов и Михаела Филева, ще се качат и други любими български изпълнители – Белослава, Любо Киров, Владимир Ампов – Графа и Бобо.\n                    \n                    \n                \r\n                \r\n                \r\n                \r\nКонцертът и записът на последната сцена от филма е с начален час 20:00 ч., а от 18:00 ч. DJ Stephan Love ще подгрее публиката за концерта на Гребната база.", "date": "2019.08.20", "title": "Филм събра Орлин Павлов и Михаела Филева, записват дует"}
{"url": "https://www.dnes.bg/politika/2019/08/20/iordaniia-vajen-partnior-za-nas-v-blizkiia-iztok-i-severna-afrika.420236", "text": "Йордания е важен партньор за България в региона на Близкия изток и Северна Африка. Това заяви министър-председателят Бойко Борисов, който проведе среща с йорданския външен министър Айман Ал-Сафади.\n\r\nМинистър-председателят подчерта приятелските отношения между двете страни, както и много добрата степен на взаимодействие и сходство в политическите позиции по основни регионални и международни въпроси, споделяни от България и Йордания през последните години. Това е сближаващ фактор за поддържането на позитивен политически диалог между двете страни.\n\r\n„Убеден съм, че настоящото посещение ще даде нов тласък в нашите двустранни връзки и ще допринесе съществено за по-динамично сътрудничество на всички нива“, заяви Борисов пред йорданския външен министър.\n                    \n                    \n                \r\n                \r\n                \r\n                \r\nВъв фокуса на разговора им бе темата за Процеса „Акаба“, иницииран от краля на Йордания Абдулла II през 2015 г. с цел укрепване на международното и регионалното сътрудничество срещу опасностите от тероризъм, радикализация и насилствен екстремизъм, съобщи правителствената пресслужба.\n\r\nПремиерът Борисов акцентира, че България високо оценява инициативите на краля на Йордания за борба с тероризма като най-важната част от тях са срещите от процеса „Акаба“. Българският министър-председател добави, че сме готови да разгледаме възможните форми на сътрудничество с процеса „Акаба“ в рамките на други формати като Процеса на сътрудничество в Югоизточна Европа или Берлинския процес. \n\r\nПодчертана бе още ролята на Съюза за Средиземноморието, утвърдил се като ценен форум за политически и икономически дебат относно регионалното партньорство и интеграцията. Съпредседател на Съюза е Айман Ал-Сафади. \n\r\nМинистър-председателят посочи пред външния министър на Йордания, че през миналата година бе отбелязана 50-ата годишнина от установяването на дипломатически отношения между двете страни. Застъпено бе мнението, че сътрудничеството в сферите от общ интерес следва да се разширява.\n\r\nБорисов и Ал-Сафади обсъдиха стимулиране на развитието на търговско-икономическите и инвестиционните отношения, както и установяването на по-близки контакти между бизнес общностите на двете страни.", "date": "2019.08.20", "title": "Йордания - важен партньор за нас в Близкия изток и Северна Африка"}
{"url": "https://www.dnes.bg/obshtestvo/2019/08/20/prieha-po-speshnost-stefan-danailov-v-bolnica.420254", "text": "Актьорът Стефан Данаилов е приет в бургаската многопрофилна болница \"Бургасмед\", съобщава bTV.\r\n\r\nТой е бил транспортиран с линейка от хотел в Приморско, като по предварителна информация той е настанен в ортопедично отделение и става въпрос за счупване на тазобедрената кост.\r\n\r\nБившият министър на културата и народен артист е на 76 години и преди години бе диагностициран с лимфом преди няколко години.", "date": "2019.08.20", "title": "Приеха по спешност Стефан Данаилов в болница"}
{"url": "https://www.dnes.bg/stranata/2019/08/20/veche-sami-shte-izbirame-mestata-si-kogato-pytuvame-s-vlaka.420253", "text": "От 20 август БДЖ и „Информационно обслужване” започват внедряването в реална среда на резервационния модул в билетоиздаващата система.\r\nЧрез резервационната система, клиентите ще имат възможност , на което ще бъдат настанени по време на своето пътуване.\r\nЗа нормалното функциониране на системата е много важно да бъде приложена в реална среда, като са взети мерки за своевременно отстраняване на евентуално възникнали неточности в конкретни ситуации.\r\nВ основните билетни каси и жп бюрата за предварителна продажба на билети поетапно , които да визуализират местата във влака и по този начин да улеснят избора на клиентите.\r\n ", "date": "2019.08.20", "title": "Вече сами ще избираме местата си, когато пътуваме с влака "}
{"url": "https://www.dnes.bg/politika/2019/08/20/stefan-danailov-kontakten-schupil-stava-pri-padane.420257", "text": "Червената шефка Корнелия Нинова съобщи, че е говорила със Стефан Данаилов, който е в болница в Бургас. \n\r\n\r\n\"Току-що разговарях с Ламбо, който е постъпил днес в Бургаската болница. Написаното за здравословното му състояние е преувеличено. Той е контактен и ми обясни, че е счупил става при падане. Предстои му операция, вземаме всички необходими мерки\", обясни тя в социалната мрежа Facebook.\r\n\r\nБившият министър на културата и народен артист е на 76 години и преди години бе диагностициран с лимфом преди няколко години.", "date": "2019.08.20", "title": "Стефан Данаилов - контактен, счупил става при падане "}
{"url": "https://www.dnes.bg/obshtestvo/2019/08/20/dublirani-mesta-razrusheni-diuni-letni-problemi-v-helpbook.420242", "text": "В днешния обзор на постъпилите сигнали от последните дни в платформата на HelpBook.info на първо място ще ви запознаем с сигнал за некоректно отношение към пътници от фирма-превозвач.\n\r\nНаш потребител предварително платил , за шест човека. На отиване всичко било нормално, но проблемите започнали, когато част от групата се отказали да ползват билетите за връщане. \n\r\nПоследвал телефонен разговор със служител на фирмата, но било обяснено, че не могат да възстановят парите за връщане, тъй като билета е ползван в едната посока. На гара Бургас станало ясно, че билетите вече платени от групата един път, са продадени на други пътници. \n                    \n                    \n                \r\n                \r\n                \r\n                \r\nСлед разговор с шофьора и сътрудничката му разбрали, че съдействие няма да получат. Гражданинът отправя апел към Комисия за защита на потребителите за съдействие за възстановяване на сумата, която никак не е малка и е взета два пъти за едни и същи места от некоректната фирма. \n\r\nС липса на всякакво съдействие се сблъскал друг наш потребител в столична болница. В сигнала към нас той описва , при крайно наложителна и спешна ситуация по приемането на дъщеря му за болнично лечение: „Сблъскахме се с изключително пренебрежително отношение на част от персонала. Бяхме прехвърляни от регистратура на регистратура, от кабинет на кабинет. След безплодното висене от половин час пред каб. 9 и неглежирането на зададените от нас въпроси към преминаващите лекари и сестри, установихме, че помощ в тази болница едва ли ще получим“, пише той. \n\r\nСъщият гражданин изпраща втори коренно различен сигнал, отново към Министерство на здравеопазването. В него той изказва искрените си . Изказва възхищенията си към компетентното, професионално, мило и адекватно отношение на целия персонал и благодари за оказаната своевременна помощ като изброява съдействалите поименно. \n\r\nЗавършваме днешния обзор със . От тях се вижда, че никой не се грижи за почистването им и из изсъхналите треви се виждат боклуци от всякакъв вид. Нашият потребител изисква отговор от компетентните органи на Община Бургас кой упражнява контрол, как се чисти плажа и изобщо чисти ли се. \n\r\nАко видите нередности или проблеми, не се колебайте да подадете сигнал - направете го онлайн в . Платформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.\r\n ", "date": "2019.08.20", "title": "Дублирани места, разрушени дюни: Летни проблеми в HelpBook"}
{"url": "https://www.dnes.bg/stranata/2019/08/20/tir-i-kola-se-udariha-krai-novachene-edin-zagina.420245", "text": "Един човек е загинал при  на главен път Е-79 в района на село Новачене, съобщиха от МВР - София.\r\nСигналът за инцидента е подаден около 10:25 часа на тел. 112. Катастрофирали ТИР и лек автомобил.\r\nВследствие на инцидента е пострадал водачът на лекия автомобил, а друг .\r\nМестопроизшествието е запазено за извършването на оглед. Движението в района се регулира от полицейски служители.", "date": "2019.08.20", "title": "ТИР и кола се удариха край Новачене, един загина"}
{"url": "https://www.dnes.bg/stranata/2019/08/20/vyv-vsiako-chetvyrto-priemno-semeistvo-niama-deca.420244", "text": "Във всяко четвърто семейство, обучено за приемна грижа, няма настанени деца. Това показват последните данни на Агенцията за социално подпомагане, предава БНР. Към края на юли вписаните в регистъра приемни семейства са 2086, а тези, в които няма настанени деца, са 500.\r\n\r\nОбщо настанените в приемни семейства деца по последни данни са 1899. Традиционно приемната грижа не е равномерно развита в страната. Най-много приемни семейства са регистрирани във Варна - 141, следвана от областите Монтана и Велико Търново.\r\n\r\nОт агенцията за \"Социално подпомагане\" обясниха, че причините за незаетост на приемните семейства са обект на постоянен анализ. Традиционно най голям процент от незаетите приемни семейства са заради желанието им да се грижат за дете с различен профил от този, който е наличен и съответно е различен от потребността за съответната област. Социалната услуга по проекта \"Приеми ме\" стартира от януари 2016 година.", "date": "2019.08.20", "title": "Във всяко четвърто приемно семейство няма деца"}
{"url": "https://www.dnes.bg/kino/2019/08/20/sled-karlovi-vari-bashtata-se-otpravia-za-toronto.420274", "text": "След като взе голямата награда \"Кристален глобус\" за най-добър филм на 54-ото издание на Карлови Вари, филмът на Кристина  Грозева и Петър Вълчанов \"Бащата\" ще бъде показан на международния филмов фестивал в Торонто.\r\nПродукцията е включена в програмата \"Съвременно световно кино\" на престижния кинофорум, който тази година ще бъде открит на 5 септември с Once Were Brothers: Robbie Robertson and The Band. \n\r\n\"Бащата\" е последната част от замислената от режисьорите трилогия, включваща още филмите \"Урок\" и \"Слава\".\n\r\nСюжетът в \"Бащата\" ни среща с отчуждени един от друг баща и син, които се срещат заради внезапната загуба на скъп за тях човек - съпруга за единия и майка за другия. Постепенното сближаване на главните персонажи е съпътствано от комични и драматични ситуации, погледнати с хумор и ирония от режисьорите, които внимателно и с респект се вглеждат в дребните човешки прегрешения.\r\n                    \n                    \n                \r\n                \r\n                \r\n                Петър Вълчанов и Кристина Грозева са режисьори и на късометражните \"Скок\" и \"Семейна терапия\", телевизионния филм \"Аварийно кацане\", както и режисират някои от българските сериали.\r\n\n\r\n ", "date": "2019.08.20", "title": "След Карлови Вари \"Бащата\" се отправя за Торонто"}
{"url": "https://www.dnes.bg/notifikacii/2019/08/20/zemen-trus-s-magnitud-4-3-razliulia-antaliia.420279", "text": "Земетресение с магнитуд 4,3 е било регистрирано днес в Средиземно море, недалеч от окръг Анталия, съобщава сайтът \"Хабертюрк\".\n\r\nПо данни на Дирекцията за управление при бедствия и извънредни ситуации трусът е станал в 12.34 часа днес и е бил усетен в Анталия и други околни градове. \n\r\nПо първоначални данни няма пострадали и щети, нанесени от труса.\n\r\nЕпицентърът на земетресението е бил на около 55 км от град Алания, на дълбочина 36 км.\n\r\nСеизмологичната обсерватория Кандилли в Истанбул първоначално изчисли магнитуда на 4,6 по Рихтер, но после ревизира данните на 4,4, пише БТА.\n\r\nПо-рано днес две земетресения бяха регистрирани в турските окръзи Анкара и Денизли. Земетресение с магнитуд 3,4 по Рихтер бе регистрирано в 5,07 ч. в град Мамак, окръг Анкара. Трусът е усетен в съседните градове. Малко по-късно - в 7,37 ч. в окръг Денизли, бе регистрирано земетресение с магнитуд 3,7 по Рихтер. Няма информация за ранени хора и за нанесени материални щети при труса в югозападния окръг Денизли.\r\n                \r\n                \r\n                \r\nТова е поредното земетресение, регистрирано в района след силния трус с магнитуд 6 по Рихтер в съседния град Бозкурт (окръг Денизли). Близо 100 души бяха ранени при земетресението в Бозкурт (на 8 август), редица сгради се срутиха, материални щети бяха нанесени на стотици къщи в окръга.", "date": "2019.08.20", "title": "Земен трус с магнитуд 4,3 разлюля Анталия"}
{"url": "https://www.dnes.bg/business/2019/08/20/rozova-motrisa-potegli-dnes-v-stolichnoto-metro.420283", "text": "Софиянци, които използват метрото, от днес могат да се возят на различна мотриса от познатите до днес. \n\r\nfoodpanda брандира колоритен розов влак, от чиито врати приветстват образите на познати и любими лица. Нестандартната мотриса е кулминация на кампанията \"Твоят избор, твоята храна. \n\r\nИнициативата е част от маркетинг стратегията на foodpanda, избирайки млади, динамични и талантливи публични лица, които олицетворяват визията и ценностите на бранда и неговите потребители. Компанията адаптира глобалната стратегия към локалните нужди на пазара, взимайки предвид местните особености и близки до потребителите вкусове и предпочитания. \n\r\nЛицата, в които foodpanda се припознава, са актьорът Владо Карамазов, младата изпълнителка Деница Караславова, Иван Тишев и Надя, Стан и Стефи - популярни инфлуенсъри и писатели и Антоанет Пепе със съпруга си Филип и двете им дъщери, олицетворение на съвременното семейство. \n                    \n                    \n                \r\n                \r\n                \r\n                \r\nИзборът на мотриса с ведра, розова трансформация, ще превърне пътуването от дома до офиса и обратно в едно приятно и цветно изживяване, смятат от компанията.\n\r\n\"Ние знаем, че когато си гладен, храната трябва да пристигне бързо и сигурно. Точно както когато човек пътува и иска да стигне бързо и навреме за където е тръгнал\", допълват от foodpanda.   ", "date": "2019.08.20", "title": "Розова мотриса потегли днес в столичното метро"}
{"url": "https://www.dnes.bg/sofia/2019/08/20/6000-dushi-triabva-da-podmeniat-stikerite-si-za-parkirane-v-sofiia.420276", "text": "Центърът за градска мобилност стартира кампанията по подмяна на винетни стикери за зоната за платено паркиране. През есента изтичат правата за зоната на близо 6000 души. \n\r\n\n\r\nЦГМ изпраща един месец преди крайната дата е-мейл, в който подсеща водачите да подновят правото си на паркиране, ако искат. „Вече 10 на сто от нашите клиенти са го направили и са си спестили много време, както и притеснението, че ще останат без стикер докато чакат той да им бъде издаден след срока на валидност на стария, каза Румяна Милова, директор на дирекция „Паркиране и мобилност“ към ЦГМ.\n                    \n                    \n                \r\n                \r\n                \r\n                \r\nАко се подаде заявление по-рано, срокът за издаването на новия стикер е не повече от 2 дни(максимално до 5 дни, ако е необходима допълнителна проверка). При натрупване на заявления в последния момент Центърът за градска мобилност спазва нормативно определения срок за одобрение от 15 дни. \n\r\nНяма промяна в реда и в основните документите, които са необходими за подновяване на стикерите за паркиране  - нотариален акт, лична карта с постоянен адрес и шофьорска книжка. \n\r\nПодаването на заявления става в един от трите офиса на ЦГМ на ул. \"Будапеща №17,пл. Възраждане №1 и МС\" Европейски съюз\". Работното им време е от 8.30 ч. до 17 ч. Заявления и документи могат да бъдат и онлайн подавани чрез официалната интернет страница -www.sofiatraffic.bg.", "date": "2019.08.20", "title": "6000 души трябва да подменят стикерите си за паркиране в София "}
{"url": "https://www.dnes.bg/stranata/2019/08/20/ot-nachaloto-na-2019-g-nad-25-000-pojara-spaseni-sa-nad-450-dushi.420270", "text": "Ликвидирани са повече от 25 000 пожара от началото на година, като са спасени почти 450 човешки живота. Това каза на нарочен брифинг главен комисар Николай Николов - директор на Главна дирекция \"Пожарна безопасност и защита на населението\", предава \"Фокус\".\n\n\n\r\nПо думите му, от началото на година общият брой на инцидентите, на които пожарникарите са се отзовали, е 36 хиляди. \n\r\nСамо за последната седмица пък са възникнали цели 1200 пожара на територията на цялата страна.\n\r\n\"За същия период са извършени почти 10 000 спасителни операции. При тези инциденти нашите служители са спасили над 450 човешки живота\", обобщи Николов.\n                    \n                    \n                \r\n                \r\n                \r\n                \r\nПрез летния сезон пък са възникнали 300 пожари в държавния горски фонд на страната и селското стопанство. Почти 12 000 са пожарите в сухи треви и храсти. \r\n \r\nИначе главния комисар поясни, че продължава е действат пожарът в района на граското сметище на Свищов.\n\r\n\"В гасенето участват 6 екипа пожарникари и доброволци от село Овча могила и от община Свищов. Осъществен е контакт и с РИОСВ-Свищов за замерване на вредните емисии във въздуха. Станциите отчитат, че показателите на въздуха са в норма\", обясни Николов. \n\r\nПо думите му, пожарът е локализиран, но все още тлее на площ от около 50 дка. \n\r\n\"От утре започва цялостното запръскване на сметището, така че проблемът да бъде решен трайно\", изтъкна той.\r\nГлавен комисар Николов беше категоричен, че освен високите температури и крайното засушаване, човешкият фактор е една от основните причини за възникването на стихийните пожари. \n\r\n\"Селскостопанска работа, невнимателно използване на открити източници, палене на огън на нерегламентирани за тази цел места, използването на технически неизправни моторни превозни средства. Това са само част от предпоставките за пожарите\", разясни той.\n\r\nТой предупреди населението да бъде внимателно и отговорни и да внимава особено много, когато се пали огън при наличието на силен вятър.\n\r\nОтносно пожарът, който възникна под автомагистрала \"Струма\", Николов обясни, че не е коректно той да прави предположения на какво се дължи и добави, че в момента е назначена експертиза, която да намери причините за пожара. \n\r\n\"Категорично обаче под мостовете не може да има сметища\", каза той.\r\nВъпреки това, от началото на година са засечени 33 пожара в сметища.\n\r\n\"Площта на всяко едно сметище е повече от 1000 кв.м. Най-много подобни инциденти са възникнали в областите Търговище - 9бр.; Кюстендил - 5 бр.; Хасково - 4 бр. и София - 4 бр.\", изтъкна Николов. \n\r\nНапълно са погасени пожарите в в Депото за отпадъци в с. Шишманци, област Пловдив; в с. Брягово, област Хасково; в с. Воден, община Болярово, в складовата база на фирма „Феникс Ресурс“ в гр. Дупница; в района на с. Реброво, община Своге; в склада за вторични суровини в гр. Ботевград.\n\r\nПродължават действията по погасяване на пожара в с. Липен в община Монтана. \n\r\n\"Пожарът е обхванал площ около 4000 дка сухи треви и храсти. Стихията е локализирана, като в гасителните действия участват 3 пожарни екипа\", каза комисар Николов.\r\n ", "date": "2019.08.20", "title": "От началото на 2019 г. – над 25 000 пожара, спасени са над 450 души"}
{"url": "https://www.dnes.bg/stranata/2019/08/20/svinskata-chuma-otmeni-sybora-v-iundola.420281", "text": "Африканската чума по свинете доведе до отмяната на традиционния събор в родопската местност Юндола, стана ясно след провело се заседание на епизоотична комисия на град Пазарджик. Областният управител Стефан Мирев е съобщил за взетото решение веднага след приключването на сесията, информира агенция \"Фокус\". \n\r\n\r\nТази година съборът трябваше да се проведе на 25 август.\r\n\r\n\r\n\"Територията, на която трябва да се състои фолклорният събор, попада в инфектираната зона. Струпването на голямо брой хора и превозни средства създава голям риск от разпространение на заразата. Това е и основният ни мотив, за да вземем решение за отменянето на събора\", коментира Мирев.", "date": "2019.08.20", "title": "Свинската чума отмени събора в Юндола "}
{"url": "https://www.dnes.bg/obshtestvo/2019/08/20/niama-povishena-radiaciia-u-nas-sled-vzriva-krai-arhangelsk.420282", "text": "Няма завишени нива на радиация в България след ядрения взрив на ракетна площадка близо до руския град Архангелск на 8 август. Това съобщи главен комисар Николай Николов, директор на Главна дирекция Пожарна безопасност и защита на населението. \n\r\nНиколов обясни, че не са получавани информации за движещ се към страната ни радиационен облак.\n\n\n\r\n\"Никакво повишаване на нормите не е засечено на територията на нашата страна, още повече, че не сме получавали от съседни страни данни за увеличени нива на радиация. Обработката на всички тези данни се извършва от нашата Агенция за ядрено регулиране, която участва в световния обмен на подобен тип информация. За България не са отчетени такива нива“, каза директорът на ГДПБЗН. \n                    \n                    \n                \r\n                \r\n                \r\n                \r\nМоделите показват, че такъв облак няма да мине над България, увери главен комисар Николай Николов.\n\r\nБазираната във Виена Организация по Договора за всеобхватна забрана на ядрените опити заяви по-рано, че четири руски станции за мониторинг на радиацията са спрели да ѝ предават информация след експлозията край Северодвинск. Агенцията отбелязва, че това предизвиква подозрения, че Русия е въздействала на станциите. \n\r\nРуският заместник-министър на външните работи Сергей Рябков обаче подчерта, че предаването на данни от станциите за мониторинг на радиацията има доброволен характер.\n\r\nРуската държавна корпорация \"Росатом\" съобщи по-рано, че при експлозията край Северодвинск на 8 август са загинали нейни служители.        \r\n ", "date": "2019.08.20", "title": "Няма повишена радиация у нас след взрива край Архангелск"}
{"url": "https://www.dnes.bg/akoshtete-vqrvaite/2019/08/20/raisko-miasto-muzei-na-sladkoto-i-selfitata-v-budapeshta.420249", "text": "Любителите на фотографията и тийнейджърите, които обожават да си правят селфита от разходки, походи, екскурзии, купони, дори от училище, несъмнено трябва да посетят Музея на селфито, който се намира в Будапеща, Унгария.\r\nОфициалното му име е Музей на сладкото и селфитата и той отвори врати през декември 2018 г.\r\n \r\nТова място е чудесно за правене на снимки, тъй като вътре сякаш сте в един приказен свят - има люлки във формата на банани, цветни еднорози, розови палмови дръвчета, фламингота, шарени велосипеди, имитация на басейн, на цветя, както и много красиви цветни стени, идеални за фон на снимката. Там ще откриете и корито, което е пълно с цветни шоколадови пръчици.\r\n \r\nМузеят се превръща в една от най-големите и посещавани атракции в Унгария, а снимките в социалните мрежи от него непрекъснато нарастват. Най-хубавото е, че по време на разходката си ще може да опитате някои от най-вкусните и интерсни сладкиши и да се щракнете и с тях.\r\n \r\n\r\n ", "date": "2019.08.20", "title": "Райско място: Музей на сладкото и селфитата в Будапеща"}
{"url": "https://www.dnes.bg/notifikacii/2019/08/20/policiiata-tyrsi-sydeistvie-ot-horata-po-sluchaia-s-negovan.420272", "text": "МВР издирва жена на предполагаема възраст 45 - 55 години и мъж на възраст между 65 - 75 години във връзка с установяването на самоличността на откритите в събота вечерта две тела във водоем край Негован. \n\r\nОт полицията молят гражданите на област София, които имат информация за  липсващи от месец май съседи или близки, отговарящи на посочената възраст, да подадат сигнал по всяко време на денонощието на тел. 112 или в най-близкото поделение на МВР. \n\n\n\n\n\r\nАнонимността им е гарантирана. \n\r\nСпоред криминалистите мъжът и жената са били убите преди около 2 месеца,. \n\r\nИ двамата са застреляни в главата, а след това разчленени и изхвърлени край водоема. \r\n                \r\n                \r\n                \r\nКриминалистите работят по няколко версии, сред които и тази, че възрастните хора са убити от техен роднина. Те не са обявявани за изчезнали. \n\r\nВ момента тече пореден оглед на водоема, където бяха открити телата. В претърсването участват и следови кучета. \n\r\nГоворителката на Главната прокуратура Румяна Арнаудова посочи, че след извършване на повторния оглед са открити множество човешки останки в 3 бидона и 5 чувала. Те сочат, че се касае за два трупа. \n\r\n\"Напълно възможно е убийството да е извършено от родственик и лицата да не са обявени за издирване\", допусна Арнаудова.", "date": "2019.08.20", "title": "Полицията търси съдействие от хората по случая с Негован "}
{"url": "https://www.dnes.bg/politika/2019/08/20/poslanik-begovich-bylgariia-i-bosna-i-hercegovina-triabva-da-se-sblijat.420252", "text": "Босна и Херцеговина (БиХ) е в процес на преговори с България за установяване на партньорски отношения между босненските производители на мебели и българските търговци и прекупвачи. Това става ясно от изказване на посланика на БиХ в София негово превъзходителство Здравко Бегович в разговор с Николай Кръстев за предаването \n\r\n\"Искам да подчертая възможностите за сътрудничество в дърводобива в БиХ. Ние сме един от големите износители на мебели в Европа. В момента водя разговора с председателя на стопанската камара на България за организиране на посещение на производители на мебели от БиХ, за да ги свържем с по-значими купувачи. Смятам, че реално в тази област може да има сътрудничество\", убеден е Бегович.\n                    \n                    \n                \r\n                \r\n                \r\n                \r\nСпециалната задача, с която е натоварен Бегович при назначението си, е да развие максимално двустранните отношения между двете балкански държави в областите на икономиката, културата, образованието и здравеопазването, коментира още посланикът.\n\r\n\"За краткото време, което съм тук, за пръв път в БиХ беше директорът на Народния театър „Иван Вазов“. През ноември в София Народният театър на Република Сръбска ще има представление. През март българският Народен театър ще се представи в БиХ. Председателят на фискалния съвет на Република Сръбска в Босна и Херцеговина проф. Краишник беше тук и разговаря с българския му партньор. В ход е подготовка за подписване на меморандум за сътрудничество\". раказва той.\r\n \r\nВътрешното-политическият и икономическият живот в Босна и Херцеговина продължава да страда от липсата на сформирано правителство след миналогодишните избори. Надеждите на Здравко Бегович са, че до края на септември или началото на ноември правителството ще е факт, а до края на година това би имало своето отражение върху всички важни сектори в страната.\n\r\n", "date": "2019.08.20", "title": "Посланик Бегович: България и Босна и Херцеговина трябва да се сближат"}
{"url": "https://www.dnes.bg/sofia/2019/08/20/sofiiska-voda-poluchi-akreditaciia-po-nai-noviia-standart-za-kompetentnost-na-laboratorii.420293", "text": "Лабораторно-изпитвателният комплекс (ЛИК) на „Софийска вода“ получи акредитация по последната версия на стандарта БДС EN ISO/IEC 17025:2018 и от 19 август вече работи съгласно новия по-висок стандарт. С новата си акредитация, лабораторията на дружеството се нарежда сред първите в страната, които ще провеждат анализ на води в България, съгласно тази версия.\n\r\nС въвеждането на новия стандарт, ЛИК разработи и внедри изцяло нова система за управление. Новата версия е надградена с три допълнителни изисквания: идентифициране, контрол и оценка на риска; въвеждане на процесен подход (Plan-Do-Check-Act) и безпристрастност по отношение на извършваните лабораторни дейности. В обхвата си на акредитация ЛИК вече ще има право и да дава официално становище за съответствие на изследваните в лабораторията проби спрямо нормативните изисквания.\n                    \n                    \n                \r\n                \r\n                \r\n                \r\nПървата си акредитация ЛИК получи през 2010 г. От тогава лабораторията на „Софийска вода“ разширява непрекъснато обхвата на акредитирани услуги и девет години по-късно успя да го увеличи с 80%. \n\r\nНовото технологично оборудване позволи да бъдат включени десетки нови лабораторни услуги в рамките и извън рамките на задължителните по нормативни изисквания. Акредитацията гарантира проследимост на получените резултати и тяхната  международна валидност.\r\n ", "date": "2019.08.20", "title": "\"Софийска вода\" получи акредитация по най-новия стандарт за компетентност на лаборатории"}
{"url": "https://www.dnes.bg/stranata/2019/08/20/spirat-tesnolineikata-na-22-avgust.420284", "text": "На 22 август /четвъртък/ няма да се движат пътнически влак „Родопи” № 16103 от Септември за Добринище, който заминава по разписание от Септември в 08:45 ч., както и пътнически влак „Родопи” № 16106 от Добринище за Септември, който по разписание тръгва от Добринище в 14:15 ч., съобщават от БДЖ. \n\r\n\r\nЗа обслужване на клиентите на БДЖ ще бъдат осигурени автобуси.\r\n\r\n\r\nПричината за отмяната на влаковете е свързана с планов ремонт на обслужващия съставите локомотив, който трябва да бъде извършен с цел гарантиране безопасното придвижване на композициите.\r\n\r\nБДЖ поднася извинение на своите клиенти, които са планирали пътуване с тези влакове на същата дата.\r\n ", "date": "2019.08.20", "title": "Спират теснолинейката на 22 август "}
