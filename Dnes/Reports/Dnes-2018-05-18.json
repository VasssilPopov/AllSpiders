{"url": "https://www.dnes.bg/cars/2018/05/18/es-vyvejda-iziskvaniia-za-novite-koli.376910", "text": "Повечето системи, които сега се предлагат като опция или за по-високите нива на оборудване при новите автомобили в Европа, ще станат задължителни от 2021 г. Това съобщава британското издание Auto Express.\r\nНовото правило предстои да бъде одобрено от Европейската комисия, като чиновниците са готови със списък от системи, с които трябва да бъде оборудван всеки нов автомобил, слизащ от конвейра. Сред тях са система за автоматично спиране, камера за заден ход (или парктроник), система за разпознаване на умората у водача, а също така и подобрени предпазни колани и повишена защита при страничен удар.\n\r\nОсвен това в ЕК замислят след 3 години в автомобилите да бъде вграден задължителен алкотестер, който проверява състоянието на шофьора, а също така и регистратор на повредите.\r\r\n                    \r\n                    Предвижда се още система за защита на пешеходците и велосипедистите при удар, а също така и функция за оставане в платното и предупреждение за превишение на скоростта.\n\r\nПредполага се, че новите изисквания ще засегнат като леките коли, така и камионите. Според европейските чиновници въвеждането на новите мерки ще спасява от смърт по 7300 души на година за периода 2020-2030 г., както и по 38 900 случая на тежки наранявания годишно.\n\r\nЗасега няма официална реакция от производителите. Приемането на новите стандарти обаче със сигурност няма да се хареса на част от клиентите, тъй като то ще доведе до повишаване на цената на автомобилите.\r\n ", "date": "2018.05.18", "title": "ЕС въвежда изисквания за новите коли"}
{"url": "https://www.dnes.bg/obshtestvo/2018/05/18/bls-iska-15-poveche-pari-za-specialistite.376898", "text": "15 на сто повече пари от бюджета на Националната здравноосигурителна каса за лекарите – специалисти в доболничната помощ поискаха от Българския лекарски съюз. Това съобщи д-р Галинка Павлова, заместник – председател на съсловната организация, цитирана от \"Монитор\".\r\nСега за тях се отделят 6 на сто, уточни тя. 80% от лечебните заведения в извънболничната помощ имат неразплатени задължения.\r\nСредната брутна работна заплата в 60% от тях е между 750 и 850 лева. Има трудности с осигуряването на кадри и сградния фонд на много от тях.\r\nТака описа част от проблемите д-р Павлова. Според нея несъвършенства в нормативната уредба и подцененото финансиране създават предпоставка за унищожаване на сектора в следващите 10-15 години.", "date": "2018.05.18", "title": "БЛС иска 15% повече пари за специалистите "}
{"url": "https://www.dnes.bg/notifikacii/2018/05/18/kubinski-samolet-sys-104-pytnici-se-razbi-krai-havana.376911", "text": "Кубински пътнически самолет  Боинг 737 се разби днес малко след като излетя от международното летище в  Хавана, съобщи Ройтерс, като се позовава на кубинския сайт Кубадебате.\r\nНа борда си е имал 104 пътници, изпълнявал е вътрешен полет до Олгин, съобщава БТА.\r\nКадри от телевизията и социални медии показват стълб от черен дим над летището.\r\nКубинският президент Диас-Канел съобщи за \"голям брой\" жертви.\r\n \r\n\r\n", "date": "2018.05.18", "title": "Кубински самолет със 104 пътници се разби край Хавана"}
{"url": "https://www.dnes.bg/rusia/2018/05/18/rusiia-na-putin-stabilnost-koiato-se-prevryshta-v-zastoi.376804", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРусия не върви на никъде. Тя стои на едно място. Главната цел на Путин е стабилността. Струва ми се че тази стабилност придобива формата на застой. Това каза руският анализатор Владислав Иноземцев в предаването \"Светът е бизнес\" на . Иноземцев е старши анализатор в Полски институт за напредничави изследвания, Варшава.\r\n\"Цялата енергия на руското ръководство се използва за това страната да не се развива и променя\", убеден е той.\r\nПолитологът смята и че ситуацията в момента устройва изцяло управляващия елит на Русия.\r\r\n                    \r\n                    \"Той контролира изцяло финансовите потоци в Русия, бюджетът е напълнен, а хората се намират в някакво вцепенение от съществуването на някаква външна заплаха и в това отношение през следващите няколко години ситуацията ще бъде доста стабилна\", анализира Иноземцев.\r\nТой смята и че хората не очакват никакви сериозни подобрения в икономиката на Русия.\r\n\"Те са убедени, че страната им се намира в някаква сериозна опасност и Путин напълно сериозно се бори с тези заплахи. Затова в условия, в които никой не очаква движение към по-добро, е лесно да се управлява\", каза още политологът.\r\nСпоред него цялата руска политика е построена върху надеждата, че Западът ще се разпадне.\r\n\"И това не е шега. За това в Москва видяхме безумния момент на щастие при победата на президента Тръмп. Защото им се стори, че именно това е моментът\", каза още Иноземцев.\r\n ", "date": "2018.05.18", "title": "Русия на Путин – стабилност, която се превръща в застой!"}
{"url": "https://www.dnes.bg/obshtestvo/2018/05/18/obeshtano-gaz-ot-azerbaidjan-samo-sled-2-godini.376893", "text": "България може да получи първите количества природен газ от Азербайджан  през 2020 г. В това са уверили представители на консорциума Шах Дениз на среща с енергийния министър Теменужка Петкова.\r\nТе са информирали, че добивът  на природен газ от втората фаза на Шах Дениз е ускорен и са заявили, че Азербайджан подкрепя България в дейностите по гарантиране  на енергийната сигурност в региона.\r\nТеменужка Петкова ги е информирала, че през последните месеци работата по проекта за изграждане на интерконектора Гърция-България е интензифицирана и това е основен приоритет на правителството.\r\nПредвижда се през 2020 г. междусистемната газова връзка да бъде въведена в експлоатация.\r\r\n                    \r\n                    За трета поредна година правителството залага в бюджета държавна гаранция в размер на 110 млн. евро за проекта, можем да ползваме и  допълнително финансиране в размер на 39 млн. евро по оперативна програма \"Иновации и конкурентоспособност\".\r\nВ момента и трите обществени поръчки по проекта за изграждане на интерконектора Гърция-България са в ход – за избор на доставчик на тръби, за проектиране и строителство и за избор на инженер-консултант, съобщиха от енергийното министерство.\r\n\"Амбицирани сме всички дейности да се изпълняват съгласно графика\", е подчертала Петкова.\r\n\n\r\n \n\r\n \r\n ", "date": "2018.05.18", "title": "Обещано: Газ от Азербайджан – само след 2 години!"}
{"url": "https://www.dnes.bg/akoshtete-vqrvaite/2018/05/18/s-koi-zodii-seksyt-e-spomen-za-cial-jivot.376906", "text": "Според астрологията, някои зодии са особено добри в леглото. \r\nРазбира се, има специфични критерии, които са избрани точно в тази класация и те са основно за активност, съобразяване с партньора и нива на страст.\r\n \r\nОткрийте кои зодии са страхотни в леглото и след преживяване с тях – никога няма да ги забравите.\r\n \r\n1. Овен\r\n \r\nМного съсредоточени, когато правят секс и мистериозни, представителите на зодия Овен се смятат за незабравими в леглото. Те умеят да изненадват своите половинки с различни пози и тактики. Те са най-добрите дори и в банални и стандартни пози, защото умеят да ги превръщат в незабравими приключения.\r\n \r\n2. Скорпион\r\n \r\nИзвестно е, че Скорпионите са най-сексуалния знак, защото оставят всеки свой партньор буквално безмълвен. Те дават тяло и душа, винаги са готови да изпробват нещо ново и да осъществят някоя фантазия. Докато партньорът им не е абсолютно доволен, няма да се отпуснат, а още по-малко да си починат.\r\n \r\n \r\n", "date": "2018.05.18", "title": "С кои зодии сексът е спомен за цял живот?"}
{"url": "https://www.dnes.bg/akoshtete-vqrvaite/2018/05/18/kadri-za-koito-triabva-zadyljitelno-i-vtori-pogled.376856", "text": "\n\r\nС напредването на технологиите всеки вече се чувства фотограф, дори и само с телефон в ръка. И социалните мрежи изобилстват с кадри, които \"говорят\" с една идея повече от обикновете кадри.\r\nЗа тях е необходим втори поглед, а понякога и трети, за да осмислиш заснетото. Едно е сигурно - снимките са повече от забавни.", "date": "2018.05.18", "title": "Кадри, за които трябва задължително и втори поглед!"}
{"url": "https://www.dnes.bg/notifikacii/2018/05/18/putin-odobri-systava-na-ruskoto-pravitelstvo.376902", "text": "Руският президент Владимир Путин одобри предложения от премиера Дмитрий Медведев състав на новото руско правителство, след като двамата го обсъдиха на среща в Сочи. В новото правителство позициите си запазват ключови министри от досегашния кабинет, предадоха световните агенции.\r\nСергей Лавров остава министър на външните работи, а Сергей Шойгу - министър на отбраната. Министри на икономическото развитие, на финансите, на енергетиката и на търговията отново ще бъдат Максим Орешкин, Антон Силуанов, Александър Новак и Денис Мантуров. Постовете си запазват също министрите на правосъдието и на вътрешните работи Александър Коновалов и Владимир Колоколцев. Начело на министерството на транспорта на мястото на Максим Соколов застава досегашният заместник-министър по транспорта Евгений Дитрих.\rСменен е и министърът на селското стопанство. На мястото на Александър Ткачов е назначен Дмитрий Патрушев, който е президент на държавната Руска селскостопанска банка (Росселхозбанк). Начело на министерството на извънредните ситуации вместо Владимир Пучков ще бъде Евгений Зиничев, който бе заместник-ръководител на Федералната служба за сигурност.\r\nВицепремиерът по спортните въпроси Виталий Мутко е преназначен за вицепремиер, отговарящ за строителството. Мутко се оказа в центъра на международен допингов скандал, припомня Франс прес. Той бе министър на спорта от 2008 г. до 2016 г. През това време той беше главен организатор на зимните олимпийски игри в Сочи през 2014 г. Преди две години бе назначен за вицепремиер по спортните въпроси. В доклад на Световната антидопингова агенция (САДА) и на Международния олимпийски комитет (МОК) Мутко е обвиняван, че е изиграл ключова роля в \"институционализиран допингов механизъм\" в Русия в периода 2011 - 2015 г.\r\nВ доклада на МОК и на САДА Мутко бе обвинен за 11 случая на допинг, укрити от руските власти в периода 2012 -2015 г., касаещи футболисти. Русия призна, че има проблеми с антидопинговите мерки и че съществуват отделни случаи на състезатели, приемали допинг, но винаги е отричала съществуването на организирана от държавата система за допинг на спортистите, отбелязва Франс прес. В новото правителство министър на спорта си остава Павел Колобков.\r\nПутин подписа указа за назначаването на новото правителство, предаде ТАСС. В него има 10 вицепремиери и 22 министри. Новият кабинет със запазени ключови министри в него показва, че Путин е решил да продължи досегашния курс.\r\nСред фигурите, които напускат кабинета, е Дмитрий Рогозин, който досега беше вицепремиер, наблюдаващ военно-промишления сектор и който бе известен с редовните си критики към Запада и хапливите си изказвания.\r\nРуски медии прогнозират, че той може би ще оглави руската космическа агенция Роскосмос.\r\nСпоред Франс прес отпадането от новото правителство на досегашния министър на транспорта Соколов и на вицепремиера Аркадий Дворкович се дължи на фалита на руски авиокомпании и няколко сериозни пътни и авиационни инциденти от последните години. (БТА)\n\r\n\r\n ", "date": "2018.05.18", "title": "Путин одобри състава на руското правителство"}
{"url": "https://www.dnes.bg/health/2018/05/18/zdravoslovni-no-pyk-vredni.376824", "text": "Списъкът с храни, които смятаме за здравословни допълваме с обезмаслено или нискомаслено мляко. Време е да спрем да се страхуваме от пълномасленото мляко и млечни продукти. Публикации от 2016 в American Journal of Nutrition препоръчват употребата на пълномаслени продукти вместо обезмаслените. Проучване проведено при 18 000 жени показва, че при тези от тях, които предпочитат пълномаслени продукти вероятността от затлъстяване е до 8% по-малка. \r\nЕдна от теориите е, че консумирайки пълномаслени продукти се чувстваме сити по-дълго време. Отделно при обезмасленото мляко има добавена захар, което е рисков фактор за диабет тип 2 и сърдечни заболявания. Има течения, които препоръчват използването на сурово мляко, тъй като пастьоризацията унищожава голяма част от полезните му съставки включително и ензима лактаза, който подпомага разграждането на млечната захар, лактоза.\r\n\r\n. Последните няколко години той стана популярен заместител на захарта и изкуствените подсладители и се намира на всеки рафт със здравословни храни. Според последните проучвания сиропът от Агаве е всичко друго, но не и здравословен. Той е с най-голямо съдържание на фруктоза сравнен с всички други изкуствени подсладители. Фруктозата се преработва в черния дроб. Излишъкът се трансформира в мазнини. Като по-здравословен заместител можете да използвате мед или зелена стевия.\r\n \r\nПрепечено месо. Всички меса са източник на аминокиселини, креатин и захари. Готвенето на висока температура превръща тези съставки в молекули, наречени хетероциклени амини. Те са токсични съединения, намиращи се също в цигарения дим. Препеченото месо съдържа до 3,5 пъти повече от тези съединения отколкото средно изпеченото. Използването на готови сосове за овкусяване, съдържащи захар и мед правят прегарянето на месата по-лесно. За да намалите вероятността от прегаряне, не използвайте готови маринати. Приговайте ги сами.\r\n\r\n", "date": "2018.05.18", "title": "Здравословни, но пък вредни"}
{"url": "https://www.dnes.bg/balkani/2018/05/18/vuchich-po-vyprosa-za-kosovo-ne-sym-optimist.376901", "text": "Ако ме питате оптимист ли съм, не съм. Във всеки случай ще положим големи усилия да постигнем компромис за Косово, заяви сръбският президент Александър Вучич за испанския вестник \"Паис\".\n\r\n\"Не мога да гарантирам, че и другата страна ще го направи\", каза Вучич за вестника, който констатира, че Косово е голяма пречка, която сръбският президент трябва да преодолее, предава БТА.\n\r\n\"Това обаче не е лесно. Все още има много омраза /между сърби и албанци/, но трябва да се опитаме да намерим компромис\", добави той.\n\r\n\"Паис\" посочва, че Вучич е изправен и пред силно недоволство в Сърбия, където Православната църква смята, че Косово е сърцето на Сърбия и люлка на сръбския народ и че изоставянето на Косово е прекалено висока цена, която ако Сърбия трябва да плати за приемането си в ЕС, тя не си струва.\r\n                    \r\n                    \r\nВучич каза, че е обиден от такива размишления.\n\r\nНа въпроса какво очаква от бъдещето, той отговаря: \"Когато погледнете в бъдещето, това, което искате, е достатъчно работа за младите хора, иначе за нас няма да има бъдеще. Трябва да оставим в миналото нашите травми и битки.\"\n\r\n\"Имахме много войни през 20-ти век, които не искахме. Трябва да ги оставим в миналото и да работим за установяване на мир и стабилност в целия регион и в Сърбия\", каза Вучич.\n\r\nТой добави, че испанският премиер Мариано Рахой не беше на срещата ЕС-Западни Балкани в София заради присъствието на косовските лидери.\n\r\nВ Сърбия приветстват това и затова Рахой е много популярен у нас, каза още сръбският президент.", "date": "2018.05.18", "title": "Вучич по въпроса за Косово: Не съм оптимист!"}
{"url": "https://www.dnes.bg/stranata/2018/05/18/s-12-mln-vyzstanoviavat-kresnenskoto-defile-ot-pojarite.376872", "text": "Близо 12 милиона лева се осигуряват за възстановяване на горите от пожара в Кресненското дефиле. Парите ще бъдат осигурени по Програмата за развитие на селските райони, касаещи възстановяването на щети по горите от горски пожари, природни бедствия и катастрофични събития и предотвратяване на нови такива. \r\nС проекти за възстановяване на опожарените гори там и превенцията им могат да кандидатстват общините Симитли и Кресна и Югозападно държавно предприятие, съобщават от Областен информационен център - Благоевград.\r\nЦелевият бюджет, определен конкретно за общините Симитли, Кресна и Югозападно държавно предприятие по едната  подмярка е в размер на 8 801 100 лева. Проектите по тази процедура могат да бъдат на стойност от 4889 лв. до 2 933 700 лв.\r\r\n                    \r\n                    По втората подмярка също за инвестиции в горите на територията на общините Симитли и Кресна. По тази подмярка те са в размер на 3 129 280 лв. и за тях могат да кандидатстват както двете общински администрации, така и Югозападно държавно предприятие. Минималният размер на разходите за едно проектно предложение е 1 955 лв., а максималният - до 1 955 800 лв.\r\nКрайният срок за подаване на проектни предложения по подмерки 8.3 и 8.4 на ПРСР изтича съответно на 22 и 20 август 2018 г.", "date": "2018.05.18", "title": "С 12 млн. възстановяват Кресненското дефиле от пожарите"}
{"url": "https://www.dnes.bg/notifikacii/2018/05/18/zaginali-i-raneni-pri-strelba-v-uchilishte-v-shtata-teksas.376909", "text": "Няколко души са били ранени при стрелба тази сутрин в гимназия в американския щат Тексас, но положението е под контрол, съобщи на страницата си във Facebook училищната администрация в Санта Фе, цитирана от Франс прес.\r\nНападението е станало в училище, в което учат 1400 деца.  Стрелецът е ученик в училището. Той бил арестуван. Засега мотивите му са  неизвестни, съобщават местни медии.\r\nМедиите съобщават за няколко убити. Шерифът на окръг Харис съобщи в Туитър, че изпратил подкрепление в съседния окръг Галвестън, където се намира град Санта Фе.\r\nПрезидентът на САЩ Доналд Тръмп коментира информациите за стрелбата.  \"Стрелба в училище в Тексас. Първите информации показват, че можем да очакваме лоши новини\", написа в той\r\nМалко преди този туит журналист от местната телевизия Кей Ейч Оу Ю (КHOU) съобщи за 8 убити. (БТА)\r\n \r\n\r\n ", "date": "2018.05.18", "title": "Загинали и ранени при стрелба в училище в щата Тексас"}
{"url": "https://www.dnes.bg/sofia/2018/05/18/ivancheva-koiato-oshte-e-v-aresta-prekrati-otpuskata-si.376865", "text": "Кметът на \"Младост\" Десислава Иванчева, която бе арестувана преди месец заради подкуп, е прекратила отпуската си, съобщиха от Столичната община, цитирани от \"\".\r\nПреди десет дни Иванчева удължи отпуската си от ареста. Вероятно тя е изтекла, а кметицата не я удължила.\n\n\n\r\nНе е ясно обаче как тя ще изпълнява дейността и какви са намеренията й.\r\nПо закон Иванчева остава кмет, макар и в ареста, и правомощията й не са прекратени.\r\nМеждувременно става ясно, че зам.-кметът на \"Младост\" Владимир Клисуров се е върнал на работа в районната администрация.\r\r\n                    \r\n                    Той бе избран от СОС за и.д. кмет на района в отсъствието на Иванчева, но се отказа. Клисуров си пусна едномесечно предизвестие и 4 дни платен отпуск, който изтече.\r\nПредизвестието му изтича в началото на юни. През времето, в което Клисуров беше в отпуск, временен кмет беше другият зам.-кмет - арх. Румен Русев.\r\n ", "date": "2018.05.18", "title": "Иванчева, която още е в ареста, прекрати отпуската си"}
{"url": "https://www.dnes.bg/cars/2018/05/18/nai-byrziiat-i-moshten-model-na-lamborghini.376904", "text": "В Instagram се появи изображение на най-бързия и мощен модел на Lamborghini – Aventador SVJ Roadster. Все още няма информация дали това е официална снимка, или рендър, като блогърът whitesse, която я е публикувал, също не потвърждава, че става въпрос за прес снимка.\r\nСпоред предварителната информация от Lamborghini този вариант на Aventador ще получи форсирана версия на 12-цилиндровия 6,5-литров двигател, който се използва при модела, но мощността му вече ще е 800 конски сили.\r\nЕстествено, тук се появява и активна аеродинамика (същият пакет като при Huracan Performante), модернизирана трансмисия и повече карбонови елементи в конструкцията, което ще позволи намаляването на теглото на SVJ Roadster.\r\n                    \r\n                    \r\nЗа последно в Lamborghini използваха означението J в спецификацията на модела за спийдстъра с мощност 700 конски сили, който беше сглобен само в един екземпляр.\r\nЗа първи път означението SVJ се появява при Lamborghini през 70-те години, когато компанията подготвя „по-спортен” вариант на Miura, като той отговаря на изискванията на Приложение J на спортните правила на ФИА, което най-общо се отнася за серийните автомобили. Към момента са известни шест екземпляра Miura SVJ, произведени от Lamborghini.\n\r\nAventador SV е с двигател с мощност 750 конски сили, като последният екземпляр от производствената серия излезе на пазара миналото лято. Сега най-мощният модел на Lamborghini е Centenario с 770 конски сили.\r\n", "date": "2018.05.18", "title": "Най-бързият и мощен модел на Lamborghini"}
{"url": "https://www.dnes.bg/notifikacii/2018/05/18/zadyrjaha-36-godishen-v-drujba-razprostraniaval-droga.376899", "text": "Служители от Осмо РУ задържаха мъж, разпространявал наркотици на територията на ж.к. \"Дружба\", съобщиха от МВР. \n\r\nНа 15 май, около 17.20 часа пред жилищен блок в ж.к. \"Дружба\", полицаите спрели за проверка 24-годишен мъж. У него те намерили и иззели две полиетиленови топчета, съдържащи тревиста маса и бяло прахообразно вещество. \n\r\nВ хода на последвалото разследване криминалистите изяснили, че той е закупил дрогата от мъж, живеещ в същия блок. Така бил задържан 36-годишен мъж. \n\r\nПри задържането му той изхвърлил през терасата на жилището си картонена кутия, съдържаща полиетиленови пликчета с тревиста маса и бяло прахообразно вещество. \n\r\nДвамата мъже са задържани в Осмо РУ с полицейска мярка до 24 часа, а изхвърлените вещества са иззети. \r\nРезултатът от назначената експертна справка показал, че иззетите вещества са коноп с тегло 90.98 г и амфетамин с тегло 176 г. \n\r\nДилърът е привлечен като обвиняем и му е наложена мярка за неотклонение \"парична гаранция\" в размер на 2 000 лв.", "date": "2018.05.18", "title": "Задържаха 36-годишен в \"Дружба\", разпространявал дрога"}
{"url": "https://www.dnes.bg/balkani/2018/05/18/ot-balkanite-jiviahme-50-g-s-cherven-horizont-ne-iskame-sega-sys-sin.376843", "text": "Продължавайте да чакате на опашката, но не очаквайте вратата да се отвори скоро. Това беше посланието, отправено вчера към шест балкански държави, надяващи се да се присъединят към ЕС, пише Шон Уокър, в. \"Гардиън\".\n\r\nШестте бяха поканени на срещата на държавните и правителствените ръководители от ЕС в София като жест, с който да бъде потвърден техния път към членство в ЕС. Вместо това на срещата на върха изпъкнаха разделенията за това дали блокът може да се справи с по-нататъшно разширяване в обозримо бъдеще или не.\n\r\nЕС има голямо желание да предложи стимули на шестте държави предвид тревогата от възможна нестабилност и нарастващата роля на Русия в региона. Комисарят по разширяването Йоханес Хан неколкократно е казвал, че ЕС би трябвало да \"изнася стабилност\" в региона, за да избегне \"внасянето на нестабилност\".\r\n                    \r\n                    \r\nНо много държави членки не са склонни да се дават конкретни обещания.\n\n\n\n\r\nЕманюел Макрон се очерта като водещия противник на по-нататъшно разширяване на ЕС. \"Мисля, че е необходимо да се отнасяме към евентуално ново разширяване с голямо благоразумие и строгост\", каза френският президент пред журналисти в София. \"Последните 15 години показват път, който отслабва Европа, като постоянно се мисли, че тя би трябвало да се разширява.\"\n\r\nНа срещата на върха беше приета декларация, в която беше предложена подкрепа за \"европейска перспектива\" на шестте балкански страни, но в която забележимо липсваха думите \"присъединяване\" или \"разширяване\".\n\r\nЧерна гора и Сърбия са напреднали най-много по пътя към присъединяване, като се обсъжда евентуална дата за членство през 2025 г., макар мнозина да смятат това за безнадеждно оптимистично. Следващият месец се предвижда да бъде взето решение дали да бъдат започнати преговори, които могат да доведат до присъединяване на Албания и Македония. \"Европейската перспектива\" за другите две държави - Косово и Босна и Херцеговина - е извънредно неясна и едва ли ще бъде осъществена в близко бъдеще.\n\r\n\"Слонът беше в стаята, затова трябваше да говорим за него\", каза албанският министър-председател Еди Рама, след като излезе от обяд с лидерите от ЕС, описан от него като \"много дискусионен\" и \"спор\".\n\r\nРама каза, че си тръгва, изпълнен с известен позитивизъм, че ЕС все пак може да започне преговори за присъединяване с неговата страна и Македония през юни, но също така сравни неясните ангажименти на ЕС с комунистическото обещание за светло бъдеще, което винаги е било \"току зад ъгъла\". \"Ние живяхме 50 години с червен хоризонт, който никога не достигнахме. Не искаме сега да живеем със син хоризонт\", каза той.\n\r\nВсе по-агресивната външна политика на Русия на Западните Балкани занимава умовете на европейските политици и също така е използвана от политическите елити в страните като предупреждение, че не могат да чакат Европа до безкрайност.\n\r\n\"ЕС е наясно, че има силни съперници на Балканите. В международните отношения няма вакуум. Ако някой се оттегли или не иска да действа, някой друг ще го направи\", каза външният министър на Черна гора Сърджан Дарманович пред \"Гардиън\" по-рано този месец.\n\r\nУмората от разширяването плюс тревогата заради върховенството на закона и корупцията в балканските държави обаче означава, че мнозина в ЕС изпитват неудобство от перспективата за приемане на нови членове, особено във време, когато самият блок води вътрешни дебати за това как да се справи с отстъплението от демокрацията в Полша и Унгария.\n\r\n\"Предвид поведението на Унгария, Полша и Хърватия, няма апетит да се внасят нови страни със същите проблеми\", каза европейски дипломат, работещ в една от западнобалканските държави. \"Но ако процесът на интеграция в ЕС бъде спрян, е много трудно да бъде съживен, а ако страните бъдат тласнати към Китай и Русия, може да бъде загубено много.\"\n\r\nДипломатът определи срещата на върха в София като \"важно послание за страните, че е по-добре да се стегнат\". Но изглежда, че ЕС изисква такова ниво на реформи, което едва ли може да се очаква от група правителства, чиито лидери потискат медиите и са свързани с корупционни скандали.\n\r\n\"Те имат желание за реформи, но само доколкото това не засяга основните им интереси\", каза политологът Флориан Бибер, който се занимава главно със Западните Балкани.\n\r\nНалице е и въпросът за името на Македония, срещу което възразява Атина заради сходството му със северните райони на Гърция. Лидерите на двете страни се срещнаха в София и казаха, че са близо до постигане на споразумение за ново име на Македония. След това и проблемът с Косово, което обяви независимост от Сърбия през 2008 г., но пет страни от ЕС не го признават.\n\r\nВ повечето от шестте балкански държави според социологическите проучвания голямо мнозинство подкрепя интеграцията с ЕС и лидерите горят от желание да се върнат у дома с твърди обещания от ЕС, които да покажат на своите граждани.\n\r\nПо думите на Рама той приема, че действителното присъединяване няма да стане в скоро време, но смята, че пътят на интеграцията е важен за надеждите на младите албанци. \"Нужно е да им дадем ясна перспектива, че един ден ще бъдем в Европа\", каза той. \r\n \r\n/БТА/", "date": "2018.05.18", "title": "От Балканите: Живяхме 50 г. с червен хоризонт, не искаме сега със син"}
{"url": "https://www.dnes.bg/business/2018/05/18/predlojeniiata-za-novi-lotariini-pravila-da-se-precizirat.376883", "text": "Нужно е прецизиране на проектонормата за рекламата и продажбата на лотарийните билети и хазартни игри. Такова мнение изрази Ангел Ирибозов, председател на УС на Българската търговска асоциация на операторите и производителите от игралната индустрия (БТАПОИИ) в ефира на  \r\n\r\nПо думите му разпространението на лотарийни билети все пак е прието като практика в целия ЕС.\r\r\n                    \r\n                    \r\nСпоред него ако съществуват някакви рискове, те трябва да бъдат сведени до определен минимум или до поносим минимум.\r\n\r\nВижте повече на ", "date": "2018.05.18", "title": "Предложенията за нови лотарийни правила – да се прецизират!"}
{"url": "https://www.dnes.bg/obrazovanie/2018/05/18/ponedelnik-7-i-12-klas-na-matura-po-bel.376884", "text": "В понеделник, 21 май, в 5:10 часа в зала 5 на Министерството на образованието и науката ще бъде генериран изпитният вариант за зрелостния изпит по български език и литература за 12-и клас, съобщиха от МОН.\r\nДържавният зрелостен изпит по български език и литература започва в 8:00 часа. \r\nАвторът и произведението за 41-ия въпрос ще бъдат обявени по Българското национално радио в 12:00 часа.\r\nПо-късно, в 8:50 часа, отново в МОН, ще бъде изтеглен изпитният вариант /от три възможни/ по български език и литература за изпита след седми клас за националното външно оценяване, и за преразказа на непознат текст с дидактическа задача.\r\nИзпитът за седмокласниците по български език и литература започва в 10:00 часа.\r\nСлед 16:00 часа в сайта на МОН ще бъдат публикувани изпитните варианти и ключът с верните отговори и за двата изпита.", "date": "2018.05.18", "title": "Понеделник: 7 и 12 клас на матура по БЕЛ "}
{"url": "https://www.dnes.bg/index/2018/05/18/sergiia-do-sergiia-do-sergiia-idva-li-kraiat-na-sofiia-charshi.376845", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНово предложение за промени в Наредбата за преместваемите обекти и рекламата ще се опита да сложи край на кича в столицата.\r\nЩе помогнат ли рестрикциите за по-приветлив вид на града и ще остане ли \"София Чарши\" в миналото, коментира в предаването \"Околосветско\" поот общинския съветник Карлос Контрера и графичният дизайнер Филип Бояджиев.\r\nИдва ли краят на кича и шаренията и ще отвори ли новата наредба вратите на по-приветлива европейска столица, която не прилича на ориенталски бит пазар е сред любопитните въпроси, както и какво всъщност предвиждат правилата?\r\"Ограниченията са свързани с така наречената външна реклама. Дебатът ще бъде наистина много ожесточен, защото става въпрос за огромни интереси\", коментира в предаването Карлос Контрера.\r\nСрещу предложението има внесени множество възражения, макар истината да е, че огромните хладилници, фризери и чадъри наистина пречат на хората по улиците и превръщат пешеходните зони в трасе с препятствия.\r\n\"Пречи на пешеходци, велосипедисти... Не е нормално на тротоар с широчина по-малка от метър да има големи хладилници и да не може да се мине\", сподели Филип Бояджиев.\r\nБилбордовете пък често разсейват шофьорите и водят до катастрофи. А те са осеяни навсякъде. Основно дебатите за новото предложение за промени в Наредбата за преместваемите обекти и рекламата е опит да превърнем София в естетичен град. Или пък са посегателство срещу бизнеса?", "date": "2018.05.18", "title": "Сергия до сергия, до сергия... Идва ли краят на \"София Чарши\"?"}
{"url": "https://www.dnes.bg/sofia/2018/05/18/dve-ot-tri-sdelki-s-imoti-v-sofiia-na-ceni-pod-100-hil.376859", "text": "72% от имотните сделки в София се сключват на цена до 100 хил. евро. През първото тримесечие на 2018 г. най-голям процент от сделките са се сключвали при средна цена между 50 хил. и 70 хил. евро. Това показват данни на \"Адрес Недвижими имоти\", представени от нейния изпълнителен директор Георги Павлов по време на Годишната конференция „Инвестиции и строителство на жилищни сгради“, организирана от Градът Медиа Груп.\r\nСпоред Георги Шопов, председател на управителния съвет на Националната асоциация на строителните предприемачи, за да бъдат жилищата в София толкова достъпни, колкото преди 1989 г., като съотношение между равнище на работната заплата и стойност на имота, то средната цена на квадратен метър трябва да е около 620 евро на кв. м, а сега тя надхвърля 1000 евро за кв. м.\r\r\n                    \r\n                    Той очерта три вида купувачи на жилищни имоти в София. Първите са предимно млади хора на възраст между 30 и 40 години, които имат реална нужда от жилище (около 80% от клиентите), вторият тип са хора, които продават жилището си, за да се сдобият с по-голямо, а третият – клиенти, които купуват имот с цел инвестиция (около 18%). Според Шопов това означава, че поне още десет години в София и големите градове ще има реална необходимост от закупуване на жилище.\r\nТакива са и очакванията на Стефан Карпузов,  инвестиционен мениджър Galaxy Investment Group, който изтъкна като причина за запазване на засиленото търсене и факта, че голяма част от сградния фонд е остарял, панелните жилища вече са на близо 50 години, така че собствениците им вероятно ще пожелаят да се преместят в ново жилище. Карпузов посочи и че в последните години се появява нова ниша на пазара, свързана с живеещи в чужбина българи, които се завръщат в страната през юли и август и искат да вложат парите си в имоти в родината. В повечето случаи впоследствие те ги отдават под наем или купуват жилище за родителите си.\n\r\n", "date": "2018.05.18", "title": "Две от три сделки с имоти в София – на цени под €100 хил."}
{"url": "https://www.dnes.bg/balkani/2018/05/18/cipras-i-zaev-da-ubediat-oponentite-si-za-imeto-na-makedoniia.376895", "text": "Задачата на премиерите на Гърция и Македония Алексис Ципрас и Зоран Заев е да убедят опонентите си за решаването на спора за името на Македония. Това каза Мирослав Ризински, Български културен клуб – Скопие, в ефира на \r\nГостът изрази надеждата си двамата министър-председатели „ще успеят да намерят консенсус в страните си, най-вече от страна на опозициите си, които, както знаем, досега са изпращали не толкова надеждни послания“.\r\nСпорът за името с Гърция е единственият проблем за приобщаването на Македония към НАТО.\r\n\r\r\n                    \r\n                    Той припомни и фактът за високата оценка, дадена на страната от Европейската комисия:\r\n\r\nВижте повече на ", "date": "2018.05.18", "title": "Ципрас и Заев да убедят опонентите си за името на Македония"}
{"url": "https://www.dnes.bg/snimka-na-denia/2018/05/18/slynce-dyjd-slynce-vremeto-prez-uikenda.376862", "text": "Слънчево, но с превалявания ще бъде времето през уикенда.\r\nПрез нощта облачността ще е значителна, с превалявания от дъжд, по-интензивни и на повече места в района на и около Стара планина. Ще има временни усилвания на вятъра при гръмотевична дейност.\r\nУтре главно в югоизточната половина на страната ще се развива мощна купесто-дъждовна облачност, ще има гръмотевични бури и на места валежите ще са интензивни и значителни по количество. Има условия за градушки, според прогнозата на НИМХ-БАН.\r\nСлед обяд от запад валежите ще спират и облачността ще се разкъсва и намалява. Вятърът ще е слаб до умерен от север-северозапад. По-хладно, с максимални температури в повечето места между 20 и 25 градуса.\rАтмосферното налягане ще се повиши, ще бъде малко по-високо от средното за месеца.\r\nПо Черноморието ще е предимно облачно. Главно в следобедните часове ще има валежи от дъжд. Ще има гръмотевична дейност, на места - с обилни валежи и силни пориви на вятъра. Ще е по-хладно, с максимални температури на въздуха между 18 и 22 градуса. Температурата на морската вода е 17-21 градуса. Вълнението на морето ще е 1-2 бала.\r\nНад планините облачността ще е предимно значителна, с валежи от дъжд и гръмотевична дейност. Около и след обяд от запад валежите ще започнат да спират. Вятърът ще е слаб до умерен от югозапад, през деня ще се ориентира от северозапад, а по време на гръмотевична дейност ще се усилва и променя посоката си. Максимална температура на височина 1200 метра - около 15 градуса, на 2000 метра - около 8 градуса.\r\nВ неделя сутринта все още ще превалява на места, главно в Източна България, а след обяд - в отделни планински райони. Вятърът ще се ориентира от североизток, слаб, в източните райони - до умерен.\r\nИ в началото на следващата седмица времето ще остане с пролетен характер - ще има и слънчеви часове, но и развитие на купесто-дъждовна облачност след обяд и в часовете до полунощ. На места ще има краткотрайни превалявания, по-интензивни в планинските райони от западната половина на страната.\r\nВятърът ще се ориентира от изток-югоизток. Температурите ще са около и малко по-високи от обичайните - предимно между 22 и 27 градуса. (БТА)", "date": "2018.05.18", "title": "Слънце, дъжд, слънце... Времето през уикенда "}
{"url": "https://www.dnes.bg/obshtestvo/2018/05/18/rozoviiat-cviat-2-lv-kg-prozvoditeli-chakat-faliti.376863", "text": "Розопроизводители се събраха на спонтанен протест срещу ниските изкупни цени на розовия цвят.\r\nТе блокираха трафика по подбалканския път в района на карловското село Розино. Протест имаше и в град Баня, предаде БНР.\r\nВ разгара на кампанията цената на суровината е между 1,60 лева и 2,20 лева, което, според стопаните, ги обрича на фалит.\r\nПротестиращите твърдят, че има договорка между големите фирми - преработватели за ниските изкупни цени.\r\n\"Това е за сметка на нереално високите цени от предходните години\", коментира Зара Клисурова, председател на Националния съюз на производителите на етерично маслени култури. \r\nПо думите й протестите ще продължат и в следващите дни.\r\r\n                    \r\n                    \"Има големи количества застояли масла, непродадени от миналата година. Това е една от причините. Тази година е обратно обаче и колкото може - надолу свалят цената, за да могат съответно загубите да си ги покрият, но за това вина няма розопроизводителят. Държавата, ако не може да помогне с държавна помощ на отрасъла, да сезира Брюксел, за да се предприемат такива плащания на производителите\", коментира Клисурова.", "date": "2018.05.18", "title": "Розовият цвят – 2 лв./кг. Прозводители чакат фалити"}
{"url": "https://www.dnes.bg/zvezdi/2018/05/18/barabanche-tita-s-chupki-v-hansha-na-zavyrshvaneto-si.376864", "text": "Лека-полека в цялата страна започва да ехти познатото броене до 12 на завършващите ученици. Баловете вървят към разгара си, а сред абитуриентите тази година е и Тита.\r\nС краткото \"finitо\", нашумялата млада певица отбеляза края на гимназиалното си обучение.\r\nКрасавицата бе в центъра на тържеството в двора на училище, като дори завъртя кръшни танци с много чупки в кръста пред входа на школото в Силистра.\r\nТя се похвали и с клипче, на което демонстрира уменията си в чупките в кръста, под ритъма на барабанчета.\r\nЗа последния си учебен ден тя махнала розовите кичури и отново е блондинка.\r\nПевицата позира и със своята класна, на която емоционално благодари в социалните мрежи.\r\r\n                    \r\n                    Заради непрекъснатите си ангажименти Тита често отсъства от часовете, но срещнала пълна подкрепа не само от класната си, но и от всички останали учители.\r\nПоне засега тя не е изразила гласно намерения да следва висше образование, а очакванията на феновете са тя да се съсредоточи върху изявите си на музикалната сцена.\r\nВижте как се разкърши Тита на ", "date": "2018.05.18", "title": "Барабанче... Тита с чупки в ханша на завършването си"}
{"url": "https://www.dnes.bg/obshtestvo/2018/05/18/sled-finalniia-doklad-za-izdirvaneto-na-boian-novi-vyprosi.376894", "text": "Финалният доклад с хронология на спасителната операция за Боян Петров, излезе от индийската организация за планинарство и алпинизъм .\r\nТя следеше отблизо операцията по издирването на българския алпинист, устремил се към хималайския връх Шиша Пангма в Тибет.\r\nОперацията приключи безуспешно на 16 май, 13 дни след преустановената връзка на Боян Петров със съпругата му и останалите в експедицията.\n\r\nВместо да изпълни заглавието, под което е качен в интернет: \"Окончателният доклад слага край на всички спекулации около издирването на Боян Петров\", той повдигна нови въпросителни около съдбата на големия българин, пише \"Труд\".\n\r\r\n                    \r\n                    Хронологията по дни:\r\n3 май: Боян е забелязан през телескопа на нивото на Лагер 3 от Базовия лагер.\r\n5 май: Украински алпинист и трима шерпи откриват полуотворена палатката на българина със спалния му чувал, пълна със сняг на Лагер 3. От тогава той е обявен за изчезнал.\r\n11 май: Започва операция за издирването му по въздух – с хеликоптери. Сутринта две машини на специализираната компания Simrik Air потеглят от непалската столица Катманду към Базовия лагер в подножието на Шиша Пангма. Заради влошените метеорологични условия обаче те са принудени да кацнат и прекарат нощта в Нялам, на 11 мили от крайната цел.\r\n12 май: Извършено е първото облитане по предполагаемия по маршрута на Боян Петров. Заради ново влошаване на метеорологичните условия обаче хеликоптерите са принудени да се върнат в Катманду преди да извършат повторно излитане. До тук спасителната операция не дава никакви позитивни резултати. Спасителен екип от шерпи, включващ непалски катерачи и техен колега от Китай, продължават издирването по земя. Те откриват палатката на Боян в близост до Лагер 2, но тя е празна. Остават на място да пренощуват.\r\n13 май: Екипът достига Лагер 3 следобед, но не открива следи от българския алпинист.\r\n14 май: Поради лошо време (снеговалеж и облачност) хеликоптерите не успяват да излетят от Катманду. Следобед спасителният екип се завръща в Базовия лагер, без да е открил Боян Петров. Те обаче успяват да намерят част от вещите и екипировката му.\r\n15 май: Хеликоптерите пак остават на земята заради влошената метеорологична обстановка. Шерпите обаче намират празни опаковки от храна в района на Лагер 3.\n\r\n16 май: Сутринта хеликоптерите извършват последната издирвателна операция и следобед се завръщат в Катманду. От Боян няма и следа.\r\nПостът с доклада на страницата на Dream Wanderlust във Фейсбук събра десетки коментари. Много от потребителите отбелязват като подозрителен фактът, че палатката на Боян Петров е открита първо в Лагер 3, а седмица по-късно и в разположения на по-ниска надморска височина Лагер 2.\r\nСпоред някои тя може да е била отнесена от вятъра, но други спекулират с хипотезата, че българинът може да е станал жертва на престъпление.\r\nВ отговор от Dream Wanderlust посочват, че за да се изясни \"мистерията с палатката\" ще бъдат потърсени за обяснение участниците в спасителния екип. Напомняйки, че украинският алпинист не е дал информация за надморската височина, на която е намерил палатката, от организацията коментират: \"Имаме усещането, че и двата екипа (този на украинеца и спасителния) визират едно и също място. Спасителите ни увериха два пъти, че са я намерили при Лагер 2. Ще се опитаме да интервюираме и украинския тим\".", "date": "2018.05.18", "title": "След финалния доклад за издирването на Боян... Нови въпроси "}
{"url": "https://www.dnes.bg/sofia/2018/05/18/gratischiia-si-kupi-bilet-za-avtobusa-255-lv-smetkata-e-na-chsi.376873", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Запорираха заплатата на жена заради глоба от 20 лева в градския транспорт.\n\r\n\"Как си купих билет за градския транспорт за 255 лева\", гласи публикация на журналиста Емилия Милчева.\r\nПрез 2015 г. журналистката се вози в градския транспорт без да си купи и да продупчи билет. Контрольори се качват в автобуса и ѝ налагат глоба в размер на 20 лева. Жената обаче отказва да я плати. Така се сдобива с акт от 100 лв.\r\n\"Впоследствие, три години след това получавам едно известие за запор на заплатата в размер на 255 лв. Сума, която се е формирала по следния начин – 100 лв. е глобата, 135 лв. са разходите за ЧСИ и 12 лв. е таксата, която се събира по Закона за таксите към ЧСИ-тата\", обясни Милчева пред .\r\r\n                    \r\n                    Емилия е категорична, че така няма да се реши проблемът с гратисчиите в градския транспорт. В момента глобата за нередовен пътник е 30 лв., а ако не се заплати на момента се съставя акт на стойност 50 лева. Сума, която според Емилия не отговаря на провинението.\r\nПотърсихме за коментар и Столичната община. Оттам обаче ни изпратиха писмен отговор, в който ни обясниха, че всички видове глоби и санкции, които не са доброволно платени от нарушителите, се събират от частен съдебен изпълнител.\r\nСамо за първите 4 месеца на тази година за нарушения на правилата за пътуване в градския транспорт са образувани 1388 дела при частни съдебни изпълнители.\r\nПрез цялата 2017 г. приходите от глоби и санкции в градския транспорт, събрани чрез ЧСИ, са 188 680 лв.\r\nОт 1 януари до 30 април 2018 г. само от глоби в градския транспорт събраната сума е над 40 500 лева.", "date": "2018.05.18", "title": "Гратисчия си купи билет за автобуса – 255 лв.! Сметката е на ЧСИ"}
{"url": "https://www.dnes.bg/sofia/2018/05/18/helpbook-shum-dupki-remonti-problemi-s-parkiraneto.376834", "text": "И през изминалата седмица потребителите продължиха да се доверяват на платформата , за да сигнализират за различни проблеми до отговорните общински и държавни институции.\n\r\nГражданин се от невъобразим шум, който смутил спокойствието му в неделния ден. Тежка техника извършвала ремонтните действия в почивния ден, а по Чл. 11. (1) на територията на СО това е забранено. \n\r\nВ понеделник получихме сигнал зав София. При правилно поставени пътни знаци повечето автомобили при ляв завой навлизат в лентата за насрещно движение, с което допринасят за образуването на задръстване, както и за сериозни закъснения на градския транспорт. Потребителят предлага на Столичната община част от проблемната отсечка да бъде с еднопосочно движение.\r\n                    \r\n                    \r\nКъм същата институция постъпи сигнал за огромна дупка, пълна с вода и стърчащи кабели, която се намира пред столичен хипермаркет. Дори при сухо време преминаването по трасето е силно затруднено.\n\r\nВечният проблем с в София продължава с пълна сила, този път в ж.к. \"Овча Купел\" на бул. \"Монтевидео\". Лентите за движение целодневно се използват за паркиране въпреки всички знаци, че спирането и престоят са забранени, както и табелите, показващи че колите ще бъдат вдигани с паяци. Патрулните коли спокойно преминават покрай тях и няма дори опит за забележка. Колите паркират плътно преди и след пешеходните пътеки, което застрашава и пешеходците при пресичане. Видимост няма. Глоби няма. Няма и нито един констатиран нарушител. За сметка на това има коли, които не са местени от зимата. \n\r\nВъзмутителна е и ситуацията в столичния квартал \"Младост\" 4. Лек автомобил директно е върху пешеходната пътека, както се вижда от снимките.\r\nДруг потребител ни сигнализира, че преди няколко седмици в гр. София, на ул. \"Абагар\" 16 (кв. \"Горубляне\", вход на фирма \"Демакс\"), били поставени два броя  на пътя, чиято широчина не отговаря на новата наредба, едновременно с това преминаването през тях е както крайно неприятно като усещане, така и изключително вредно за ходовата част на автомобилите. Молбата е за навременна и адекватна реакция от страна на съответните служби за премахване на тези изкуствени неравности.\n\r\nТова са само част от сигналите, които постъпиха през изминалата седмица. Ако видите нередност, проблем, с който се сблъсквате всеки ден и искате да подадете сигнал - направете го онлайн в !\n\r\nПлатформата на Investor Media Group ще ви даде възможност не само да дадете гласност на проблема, но и да изпратите сигнал до отговорните институции.", "date": "2018.05.18", "title": "HelpBook: Шум, дупки, ремонти, проблеми с паркирането... "}
{"url": "https://www.dnes.bg/obshtestvo/2018/05/18/borisov-spokoistvieto-na-balkanite-e-vajno-za-es.376876", "text": "\n\r\nПремиерът Бойко Борисов проведе двустранни срещи с лидери на държавите от Западните Балкани след откриването на Виенския икономически форум в София.\n\n\r\nПремиерите на Сърбия, Република Македония, Черна гора, Албания и Косово - Ана Бърнабич, Зоран Заев, Душко Маркович, Еди Рама и Рамуш Харадинай, са били единодушни, че вчерашната среща с лидерите на ЕС е дала силна подкрепа от страните членки за европейската перспектива на Западните Балкани.\r\nЛидерите са благодарили за усилията на България и за личната ангажираност на министър-председателя Бойко Борисов за поставянето на дълго отлаганата тема \"Западни Балкани\".\r\r\n                    \r\n                    По време на разговорите е била дадена положителна оценка на резултатите от Срещата, а Софийската декларация е била определена като добра основа и предпоставка за необратимостта на европейския път за страните, съобщи пресслужбата на кабинета.\r\nНа срещата между премиерите Борисов и Бърнабич фокусът на разговора е бил поставен върху значението и ефектите от осъществяването на проектите за свързаност на Балканите. Посочено е било, че новата инфраструктура, транспортните коридори и добрата дигиталната свързаност са от ключово значение не само за шестте страни от региона, но и за развитието на целия континент.\r\nВъзможностите за реализирането на проектите е било обсъдено и с премиера на Косово Рамуш Харадинай. Министър-председателят Борисов е акцентирал върху това, че свързаността, добрата икономика и повишаването на стандарта на живот за хората в региона ще донесе и мир.\r\n\"Спокойствието на Балканите е изключително важно за Европа и всички ние трябва да работим за разбирателството между отделните народи\", е казал Борисов. Той е посочил и че на Балканите няма малки и големи държави и най-важно е да се повиши БВП на целия регион.\r\n\"По това се определя колко сме добри\", е допълнил българският премиер. \"България е пример за нас и ние следваме това, което правите\", е казал Рамуш Харадинай.\r\nПо време на среща между Бойко Борисов и министър-председателя на Република Македония Зоран Заев е било посочено, че подписаният между страните ни договор за добросъседство през миналата година е стимулирал интереса и процеса на изграждане на доверие към региона.", "date": "2018.05.18", "title": "Борисов: Спокойствието на Балканите е важно за ЕС"}
{"url": "https://www.dnes.bg/mish-mash/2018/05/18/dokazaha-vijdame-sobstvenata-si-smyrt.376900", "text": "Тялото умира, но съзнанието продължава да работи. Това доказаха учени. Изводът: чуваме, когато съобщават, че сме мъртви.\r\nЕкип от медицинския факултет на университета в Ню Йорк разследва това чрез идентични проучвания на хора в Европа и САЩ, чието сърце е спирало, но след това са върнати отново към живота.\n\r\nАвторът на проучването д-р Сам Парниа споделя пред сайта \"Лайв Сайънс\", че пациентите описват наблюденията си върху медицинските работници, които се опитват да ги върнат към живота. Хората пресъздават техни разговори и действия, които няма как да знаят.\n\r\nСпоред лекаря, преди това са проверени разказите на здравните работници, които са участвали в спасяването на съответните пациенти. Има дори доказателства как човек в подобно състояние, чува обявяването на собствената си смърт.\r\n                    \r\n                    \r\nНякои разказват как се издигали над тялото си и наблюдавали лекарите, други споделят за онази светлина в тунела, за която всички сме чували.\n\r\nДоказателството на учените е, че смъртта на мозъчните клетки на човек може да отнеме часове. Смъртта се обявява от медиците, когато сърцето спре да бие и се преустанови притока на кръв в мозъка.\r\nМозъчната кора, която е отговорна за мисленето и обработката на информация от петте сетива, също незабавно се извива.\r\n \r\nТова означава, че в рамките на 2 до 20 секунди няма да бъдат открити мозъчни вълни, ако се направи скенер на главата. Предизвиква се верижна реакция на клетъчните процеси, които водят до смъртта на мозъчните клетки.\n\r\nТози процес обаче може да отнеме няколко часа, след преустановяване на сърдечната дейност на човек, пише в. \"168 часа\".", "date": "2018.05.18", "title": "Доказаха! Виждаме собствената си смърт!"}
{"url": "https://www.dnes.bg/eu/2018/05/18/trymp-za-evrokritikite-es-se-dyrja-ujasno-v-tyrgoviiata.376861", "text": "Американският президент Доналд Тръмп отвърна на критиките на председателя на Европейския съвет Доналд Туск, че е ненадежден партньор, като каза пред репортери, че Европейският съюз се е държал \"ужасно\" със САЩ в търговията, предаде Асошиейтед прес.\n\r\nПо време на среща с генералния секретар на НАТО в Белия дом Тръмп отговори на въпрос на репортер по повод думите на председателя на Европейския съвет Доналд Туск, че предвид неотдавнашните действия на президента на САЩ \"при такива приятели кой има нужда от врагове\".\n\n\r\nТръмп отново повтори отдавнашните си оплаквания от дефицита на САЩ в търговията с Европа и търговските бариери пред продукцията на американското селско стопанство и автомобилостроене.\r\n                    \r\n                    \r\n\"Загубихме 151 милиарда долара, търгувайки с ЕС. Затова могат да ме наричат с всякакви думи, ако бях на тяхно място, аз също щях да го правя, защото това няма да продължава повече\", каза Тръмп, седнал до Йенс Столтенберг в Овалния кабинет на Белия дом.\n\r\nТръмп добави, че много добре познава и Туск, и председателя на Европейската комисия Жан-Клод Юнкер, обръщайки се към репортерите: \"Кажете \"много поздрави\" на Жан-Клод\".\n\r\nОчакваше се Тръмп и Столтенберг да дадат обща пресконференция след срещата си, но вместо това двамата лидери отговориха на въпроси, отправени от журналистите, докато позираха пред камерите в Белия дом, отбелязва агенцията, цитирана от БТА.\r\n ", "date": "2018.05.18", "title": "Тръмп за еврокритиките: ЕС се държа ужасно в търговията!"}
{"url": "https://www.dnes.bg/eu/2018/05/18/zaplatite-ni-iztochni-a-plashtame-zapadni-ceni-zashto-e-taka.376858", "text": "Източноевропейците се чувстват експлоатирани. И наистина - никак не е лесно да се обяснят огромните разлики в заплащането на Изток и на Запад, пише \"Нойе Цюрхер Цайтунг\", цитиран от .\n\r\nВече близо три десетилетия известната чешка марка \"Шкода\" е част от германския концерн \"Фолксваген\". Но чехите могат само да си мечтаят за заплати като германските, коментира \"Нойе Цюрхер Цайтунг\" и дава пример с 23-те хиляди служители на „Шкода\" в Млада Болеслав, които изкарват средно по 12 евро на час, докато колегите им от германските предприятия на \"Фолксваген\" получават поне три пъти повече. В тази връзка изданието пояснява, че производителността на чешките заводи не е по-ниска от тази в Германия. Точно обратното: дори е по-висока заради по-дългото работно време в Чехия.\r\n                    \r\n                    \r\n\n\r\nСлучаят „Шкода\" е показателен. И дава обяснение защо темата толкова силно занимава източноевропейските страни-членки на ЕС, посочва швейцарското издание и продължава: \"Макар че страните от бившия Източен блок междувременно наваксаха в икономически план, там цари недоволство, а много от хората се чувстват експлоатирани от западните концерни. Първо, защото те изтеглят навън големи печалби, натрупани в страни като Чехия, Полша или Унгария. И второ, защото заплатите там са все още много по-ниски, отколкото на Запад. В Чехия това предизвиква особено силно недоволство - местните синдикални дейци говорят за „Желязна завеса\" по отношение на заплащането, а социалдемократите настояват да се сложи \"край на евтиния труд\".\n\r\nДори либерални икономисти проявяват разбиране за това недоволство, пише по-нататък швейцарското издание. „Трудно е да се приеме фактът, че при една и съща производителност на труда някои получават само една трета от обичайното заплащане\", е цитиран да казва Ян Швейнар, един от водещите експерти по темата за икономическото развитие на страните в преход.\n\r\nРазликите в заплащането на Изток и на Запад действително изправят икономистите пред загадка. Лесно може да се обясни защо един фризьор в Прага получава по-малко от колегите си във Франкфурт или в Цюрих - подобни услуги не се търгуват трансгранично и затова заплатите се ориентират по производителността на местната икономика. А тя все още значително изостава в сравнение с германската например. Но с този аргумент не може да се обясни по-ниското заплащане на работниците от \"Шкода\", с чийто труд се произвежда чиста проба експортна стока. Какво е обяснението тогава?\n\r\nИзданието предлага няколко възможни причини: на първо място различната покупателна способност на населението, поради която с едно евро в Чехия могат да се купят повече стоки и услуги, отколкото в Германия. Но това е слаба утеха за източноевропейците, които също купуват произведени навън стоки - например германски автомобили, италианско вино или айфони. За всички тези неща те заплащат цените на световния пазар. Затова в региона често казват: \"Получаваме източни заплати, а плащаме западни цени\".\n\r\nДруга причина за по-ниското ниво на източноевропейските заплати може да се търси в обстоятелството, че дълги години след краха на социализма в тези страни имаше висока безработица. Така работодателите разполагаха с много налична работна ръка, което на свой ред ограничи повишаването на заплатите, пише \"Нойе Цюрхер Цайтунг\".\n\r\nПо-нататък вестникът се пита дали в контекста на дебата за по-ниското заплащане на Изток действително може да се говори за експлоатация от страна на западните концерни. Според изданието на този въпрос следва да се отговори отрицателно. \"Нойе Цюрхер Цайтунг\" цитира в тази връзка изследвания, от които става ясно, че западните концерни в Източна Европа плащат значително по-високи заплати от местните фирми.\n\r\nПо-ниското ниво на източноевропейските заплати може да се обясни и с недостатъчното влияние на местните синдикални организации. Тъй като играят по-скоро второстепенна роля, те не са в състояние да се преборят за такава закрила на работните места и за такива повишения на заплатите, каквито има в Западна Европа.\n\r\nНе на последно място роля играе и този факт: в повечето случаи същинската конкуренция на източноевропейските производители се намира не в Германия например, а в развиващи се страни като Китай или Индия. А това ограничава потенциала за покачване на заплатите в Централна и в Източна Европа, коментира в заключение „Нойе Цюрхер Цайтунг\".\r\n", "date": "2018.05.18", "title": "Заплатите ни източни, а плащаме западни цени! Защо е така?"}
{"url": "https://www.dnes.bg/sofia/2018/05/18/zadyrjaha-pedofil-promyknal-se-v-toaletni-na-uchilishte.376841", "text": "Педофил беше задържан в столично училище, съобщи Нова тв, позовавайки се на информация на полицията и директора на учебното заведение Антоан Антонов.\r\nМъжът се промъкнал в тоалетните и дърпал учениците. Случката се разиграла в 17-о СОУ в кв. \"Западен парк\". \r\nВпоследствие той е бил арестуван и отведен в полицията.", "date": "2018.05.18", "title": "Задържаха педофил, промъкнал се в тоалетни на училище"}
{"url": "https://www.dnes.bg/bulgaria/2018/05/18/gladni-apashi-deca-kradat-hrana-ot-zabavachki.376803", "text": "12-годишни момчета опразниха хладилниците на две детски градини в Монтанско. Децата разбили вратите преди дни, проникнали в сградите и прибрали кайма, ориз, тесто, пилешко, свинско, масло, мляко.\r\nВ едната от забавачките дори успели да си изпържат яйца и да се нахранят на място. От другата откраднали и играчки.\r\nЕдната обрана детска градина е \"Синчец” в град Брусарци, другата - в село Крива бара.\r\nВ тази в Брусарци са влезли през почивните дни. Те проникнали в сградата като срязали мрежата на малък отдушник на първия етаж. \r\n\"Влезли са през прозореца, претърсили са всички помещения и са взели освен храна и много играчки и помагала. Много трудно бе да обясним на децата, че са им откраднати играчките, те веднага започнаха да си ги търсят и да питат защо им ги няма\", разказа директорката пред Нова тв.\r\r\n                    \r\n                    В другата детска градина са влезли като са изкривили метална решетка и са счупили прозорец.\r\nГладните апаши са от Крива бара. \r\n\"Причините за кражбите вероятно са комплексни. Децата са от многодетни семейства, знаете края, в който живеем\", каза една от директорките.\r\nСпоред нея обаче в крайна сметка всичко опира до възпитанието.\r\n ", "date": "2018.05.18", "title": "Гладни апаши: Деца крадат храна от забавачки!"}
{"url": "https://www.dnes.bg/health/2018/05/18/kitaiskiiat-plod-iuzu-namaliava-riska-ot-rak.376761", "text": "Юзу е цитрусов плод, чиято родина е Китай, но се среща и в Япония. Има жълт цвят и форма, наподобяваща тази на лимона, но по-закръглена и сплесната. Кората му е неравна и дебела, а семето по-едро от това на останалите цитрусови плодове.\r\nЮзу е изключително полезен плод. Острите аромат и вкус юзу дължи на хранителните вещества, витамините и минералите в състава си. Може да се яде суров, да се използва в салати, кората му е подходяща за коктейли, а в настъргана форма – за печива и десерти.\r\n\r\nИзточният цитрус е много богат на витамини В и Е. В състава си съдържа още калий, калций, магнезий и мед. Юзу е много беден на калории – само 20 калории за 100 грама. Това го прави подходящ за включване в диети за отслабване. Освен това подобно на лимона има детоксикиращ и балансиращ киселинността на организма ефект. Юзу е богат и на голямо количество антиоксиданти, борещи се със свободните радикали в организма.\r\r\n                    \r\n                    \r\nПричините да включите юзу в менюто си са много. Основните сред тях са свойството му да потиска възпаленията в организма и да намалява болката, да подобрява здравословното състояние на мозъка и нервната система, да повишава настроението, да стимулира храносмилането.\r\n", "date": "2018.05.18", "title": "Китайският плод юзу – намалява риска от рак"}
{"url": "https://www.dnes.bg/stranata/2018/05/18/direktor-shamarosa-petoklasnik-v-chas-izpusnal-si-nervite.376796", "text": "Пореден случай на агресия в училище - директор ударил в час петокласник, който закъснял и нарушил реда в клас. Случаят е от димитровградското обединено училище \"Свети свети Кирил и Методий\", а 12-годишното момче е със специални образователни потребности и настанено в приемно семейство.\r\nСлучката станала преди ден, в час по математика, след голямото междучасие, не скри директорът Милко Милков.\r\n\"Говорейки глупости, в резултат на което аз го хванах, разтърсих го и му ударих един шамар зад врата\", обяснява пред \"Дарик\" школският директор.\r\nМилков не отрича, че е превишил правата си, но е категоричен, че шамарът му не е нанесъл увреждане на момчето.\n\n\r\r\n                    \r\n                    \"Това превишаване и това, което съм направил, няма нищо общо с неговото състояние, ако той наистина има увреждане\", каза учителят и допълни: \"В никакъв случай не нарушавам нормалните норми на общуване. Виновен съм, че съм си изпуснал нервите си и съм го докоснал\".\r\nПриемната майка Анна Станчева, при която момчето е от 2016 година, веднага потърсила отдела за закрила на детето. Момчето е освидетелствано и от съдебен лекар.\r\nБиологичната му майка Стефка Ангелова редовно поддържа контакт със сина си и твърди, че е загрижена за него.\r\n\"Той няма право да бие детето ми и да го наранява\", категорична е тя. Дъщеря й също била в училището и тя се оплаквала от директора и не искала да ходи на училище.\r\nЗаради случая, в школото била организирана мултидисциплинарната среща, в която са участвали от регионалния инспекторат в Хасково, общината, детската педагогическа стая и отдел \"Закрила на детето\".\r\nУчилищният директор останал доволен от набелязаните мерки.\r\n\"В крайна сметка това, което се случи, е хубаво, защото се взе решение как да се процедира с такъв род ученици, които се държат като луди, тъй като законът не го е уредил. Да го закарат на клиничен психолог, където да получат съответно лечение\", обяснява Милков.\r\nПо случая започва проверка от Районната прокуратура в Димитровград, заради сигнал подаден от социалните служби.", "date": "2018.05.18", "title": "Директор шамароса петокласник в час. Изпуснал си нервите!"}
{"url": "https://www.dnes.bg/obshtestvo/2018/05/18/oshte-tova-liato-evtin-rouming-sys-zapadnite-balkani.376807", "text": "Още от това лято ще се радваме на над 10 пъти по-ниски цени за роуминг, когато пътуваме в страните от Западните Балкани.\r\nТова съобщи българският еврокомисар по цифрова икономика и цифрово общество Мария Габриел на брифинг за журналисти в представителството на ЕК в София.\n\r\nЦените за мегабайт през лятото ще паднат значително, за лятото на 2019  г. се предвижда цената да е под 70 цента, а година след това и 40 цента.\r\n\"В дългосрочен план до 2021 г. очакваме цената да стане 20 евро цента  за един мегабайт\", посочи комисарката по цифрова икономика.\n\r\nТя заяви, че вчера бе отворена нова страница в пътната карта за намаляване на цените на роуминг.\r\r\n                    \r\n                    \"Както всички знаем в ЕС вече се радваме на еднакви цени при роуминг и при ползване на услугите на мобилните оператори, когато сме си у дома. Това костваше 10 години на упорита работа и много тежки преговори. Броени месеци, след като това стана реалност, можем да представим пътна карта за реализиране на подобни предложения и на територията на Балканите\", подчерта Мария Габриел, цитирана от .\n\r\nЕврокомисарката съобщи, че още от 1 август ще видим значително намаляване на цените на пакетните данни за мобилен интернет в роумниг.\r\n\"Получили сме ясен ангажимент от мобилните оператори във всички балкански страни да представят на своите потребители нови оферти за абонамент, както и нов подход против шоковите сметки, на които ставахме свидетели досега\", каза Мария Габриел.\n\r\n\"Пътната карта предвижда и разширяване на регионалното роуминг споразумение, което в момента съществува между операторите на Сърбия, Македония, Черна гора и Босна и Херцеговина от 2014 г. По време на дигиталната асамблея на 13 юни в София, то ще бъде разширено, така че да обхваща всички балкански страни\", уточни Мария Габриел.\r\nТя подчерта колко труден е бил процесът по водене на преговори и изрази благодарност към операторите за доброволните мерки, които предприемат, и на държавните лидери за това, че осъзнават колко е важно да се създадат условия за устойчиви инвестиции в региона.\r\n ", "date": "2018.05.18", "title": "Още това лято – евтин роуминг със Западните Балкани"}
{"url": "https://www.dnes.bg/notifikacii/2018/05/18/bydeshtite-upravliavashti-v-italiia-ostavame-v-evrozonata.376822", "text": "Антисистемното \"Движение 5 звезди\" обяви днес, че е сключило окончателно споразумение с крайнодясната партия \"Лига\" за сформиране на управляваща коалиция в Италия, предаде Ройтерс.\n\r\nПрограмата на двете популистки партии призовава за незабавно отменяне на санкциите срещу Русия и преразглеждане на икономическото управление на Европейския съюз, включително на редица договори като т. нар. фискален компакт. \n\r\nПрограмата обаче не предвижда излизане на Италия от еврозоната, нито референдум по въпроса.\n\n\r\nПрограмата включва въвеждането в страната на универсален базисен доход от 780 евро месечно на човек.\r\nИталия е третата икономика в еврозоната. Тя обаче е в криза от години, като държавният дълг възлиза на около 132 процента от БВП - най-високия в еврозоната след този на Гърция, отбелязва Ройтерс.\n\r\nОкончателното коалиционно споразумение ще бъде подложено на одобрение от членовете на Движението днес, съобщи лидерът на движението Луиджи Ди Майо, цитиран от ДПА. Очаква се партия \"Лига\" също да се консултира със своята членска маса за коалиционното споразумение. Тя ще организира неофициални секции за гласуване на обществени места през уикенда.\n\r\nДвете популистки партии сключиха коалиционно споразумение близо два месеца и половина след парламентарните избори в Италия на 4 март, които не излъчиха категоричен победител. Ако преговорите между тях се бяха провалили, това на практика щеше да означава свикване на нови избори. \r\n/БТА/\n\r\n ", "date": "2018.05.18", "title": "Бъдещите управляващи в Италия: Оставаме в еврозоната"}
{"url": "https://www.dnes.bg/notifikacii/2018/05/18/oshte-proveriavat-pismoto-na-pelov-koga-kak-i-dali.376811", "text": "Писмото на избягалия затворник Владимир Пелов все още се проверява от експерти за това дали е автентично и кога е написано, обяви правосъдният министър Цецка Цачева.\r\nПелов избяга от Централния софийски затвор през април след стрелба. Заради екшъна шефът на затвора бе уволнен, а няколко служители бяха наказани. От беглеца нямаше следа, докато вчера медии и институции получиха отворено писмо от него. В него Пелов обяснява мотивите си да избяга от затвора и твърди, че е несправедливо обвинен.\n\n\n\r\nДнес Цачева обясни, че според нея е изненадващо, че писмото е изпратено до президента, омбудсмана и телевизиите. Тя допълни и че проверките ще установят автентичността му.\r\"Това, че писмото се получава сега, не означава, че сега е написано. Но прeди да има повече информация от компетентните органи, не бих могла да коментирам\", каза още правосъдният министър, цитирана от \"Дарик\".\r\nТя обясни, че от 2015 година са положени не малко усилия за реформи в системата за изтърпяване на наказанията и резултатите се отчитат от Съвета на Европа. \r\n\"В момента сме концентрирани в изпълнение на препоръките по доклада на ЕК по механизма за сътрудничество и оценка. Постиженията се отчитат регулярно на шест месеца. Вече работи и антикорупционната комисия. Убедена съм, че ако стриктно се изпълняват разпоредбите, много скоро ще видим добрите резултати от работата на тази комисия\", коментира Цачева. Тя е във Варна, където участва в международна конференция, свързана с процедурите по несъстоятелност.\r\n ", "date": "2018.05.18", "title": "Още проверяват писмото на Пелов: Кога, как и дали"}
{"url": "https://www.dnes.bg/health/2018/05/18/zdraveto-na-myja-silno-zavisimo-ot-v12.376821", "text": "Основна роля на витамин В12 (цианкобаламин) при човека е участието в кръвотворните функции и производството на червени кръвни клетки и хемоглобин. Както останалите представители на групата В-комплекс, витамин В12 е важен и за нормалното функциониране на нервната система. \r\nВсеки дефицит на витамин В12 може да доведе до сериозни разстройства в нормалното функциониране на организма. Особено отчетливо се проявяват тези разстройства при мъжете, защото цианкобаламинът има няколко много специфични роли по отношение на мъжкото здраве.\r\n \r\n\r\nВитамин В12 има незаменима роля за сперматогенезата – производството и зреенето на сперматозоидите. Затова едно от най-ранните последствия от дефицита на цианкобаламин при мъжете се изразява в намалено количество на семенната течност и броя на жизнеспособните полови клетки в нея. Витамин В12 е важен и за поддържане подвижността на сперматозоидите. На фона на тези му роли, напълно обяснимо е защо мъжете, които не си набавят достатъчно цианкобаламин, са застрашени от стерилитет и други репродуктивни нарушения.\r\n \r\n\r\n ", "date": "2018.05.18", "title": "Здравето на мъжа – силно зависимо от В12"}
{"url": "https://www.dnes.bg/top-novini/2018/05/18/marsel-razkri-brat-si-noja-no-niama-da-svidetelstvam-sreshtu-ioan.376818", "text": "Братът на Йоан Матев отказа да свидетелства срещу него. В петък в Софийския градски съд продължиха разпитите по делото за убийството на 16-годишния Георги в Борисовата градина.\n\n\n\r\nИменно Марсел Матев беше човекът, който по-рано разказа за случилото се и заведе полицаите до оръжието на престъплението, което се е намирало в близост до местопроизшествието.\r\nТой бе ключов свидетел по делото, но сега обяви, че ще се възползва от правото си да не свидетелства срещу брат си.\r\nПрипомняме, че през ноември прокуратурата внесе обвинителния акт срещу Йоан Матев за извършено от него убийство по особено мъчителен за убития начин.\rРазплитането на убийството започва в края на 2016 г., след като  съученичка на Йоан се среща с приятелката на Георги - Лора. Първата  казва, че момчето от снимките, разпространени от полицията, много  напомня на неин съученик.\r\nСлед трагичния инцидент Йоан е променил коренно поведението, а и  визията си. Спрял е да ходи на училище, напълнява, изтрива си снимките  от социалните мрежи.\r\nМВР се среща с брат му Марсел, от когото  разследващите разбират за шахтата, в която е намерен несгъваем нож с  черна пластмасова дръжка, назъбено от горната страна острие. На ножа е  намерен косъм, който морфологично е сходен с косми, иззети за сравение  от тялото на Георги.\r\nОръжието е дълго 31 см, острието му е 18,5 см, а дръжката 3,5 см. То е  покрито със засъхнала кал. Марсел си спомня, че Йоан купил ножа през  2014 г.\r\nВ съдебната зала на разпоредителното дело през декември 2017 г. стана  ясно, че родителите на Георги Игнатов са поискали да бъдат конституирани  като граждански ищци и частни обвинители.\r\nГражданските им искове по  отношение на Матев са в размер на общо 400 хиляди лева.\r\nАко бъде признат за виновен, Йоан ще получи наказание от 5 до 12 години лишаване от свобода, защото в момента на убийството е бил непълнолетен.", "date": "2018.05.18", "title": "Марсел разкри брат си, ножа, но: Няма да свидетелствам срещу Йоан!"}
{"url": "https://www.dnes.bg/obshtestvo/2018/05/18/tepyrva-stava-iasno-kolko-struvat-aktivite-na-aec-belene.376819", "text": "Тепърва предстои актуална оценка на активите на АЕЦ \"Белене\". От резултатите ще стане ясно с какъв дял ще може да участва държавата в проекта за изграждане на втора ядрена централа у нас. \n\nТова стана ясно от думите на енергийния министър Теменужка Петкова пред журналисти.\n\r\nПреди дни вицепремиерът Томислав Дончев коментира, че е възможно страната да има блокираща квота от проекта, което означава поне 34%. Към момента в централата са вложени малко над 3 млрд. лева, а според доклада на Българската академия на науките (БАН) максималната цена би била около 10,5 млрд. евро.\n\r\nАктуалната оценка на активите - материални и нематериални, на АЕЦ \"Белене\" ще бъде направена като част от процедурата за избор на стратегически инвеститор, ако правителството получи одобрението на Народното събрание, коментира още Петкова.\r\n                    \r\n                    \r\n\"Актуална оценка означава пазарна оценка - ние трябва да видим колко струват тези активи сега\", обясни енергийният министър.\n\r\nВ хода на процедурата за избор на стратегически инвеститор ще бъдат водени преговори за минимизиране на разходите, категорична беше тя. Тогава ще бъде дискутирана и идеята за реализацията на АЕЦ \"Белене\" като балкански проект.\n\r\nПеткова уточни, че на срещата на върха на лидерите на ЕС и Западните Балкани, провела се на 17 май в София, темата за ядрената централа не е била повдигана. \"Идеята е много добра и е напълно възможно да бъде осъществена\", коментира още енергийният министър.\n\r\nТя уточни, че процедурата по отделянето на активите и пасивите на АЕЦ \"Белене\", които са част от Националната енергийна компания (НЕК), е в ход.\n\r\n", "date": "2018.05.18", "title": "Тепърва става ясно колко струват активите на АЕЦ \"Белене\""}
{"url": "https://www.dnes.bg/eu/2018/05/18/borisov-za-balkanite-shte-stroim-vmesto-da-puskame-bombi.376823", "text": "\n\r\nПремиерът Бойко Борисов призова лидерите и хората на Балканите да живеят в мир, \"защото\r\nако заедно не си помогнем, няма кой да ни забележи\".\r\nНа Виенския икономически форум, който се провежда в София, министър-председателят ни настоя пред лидери от Балканските страни, че ЕС ще ги приеме, но само заедно ако решат споровете, които ги разделят.\n\n\n\n\r\nТой обясни, че на Балканите има исторически и религиозни спорове, но \"мирът ще ни направи строителна площадка. Ще строим, вместо да пускаме бомби. Да живеем в мир, защото ако заедно не си помогнем, няма кой да ни забележи\", настоя Борисов.\r\r\n                    \r\n                    Той даде за пример Словакия, която също е била под комунистически режим и е имала териториални спорове, но е избрала пътя на мира.\r\n\"За всички нас е срамно, че шесте страни имат по-малък брутен вътрешен продукт от Словакия\", пресметна премиерът ни и допълни, че Чехословакия се е разделила на две – Чехия и Словакия, \"но не се избиха\".\r\n\"Да си научим урока и разумът да ни води. Така както ми се подиграваха за темата Западни Балкани, така се видя, че сега всички големи играчи са обърнали поглед към тях. Нека се подиграват още\", каза още Борисов.\r\n\"И Зоран Заев вчера все едно папа избрахме. Имаме новина, ще се разберем за името. Всички пляскат. Беше доста приятно. Това е най-големият успех. Как вече всички се познават, екипите се познават. Как те изненадаха вчера и Меркел и Макрон и всичките\", обърна се премиерът ни към своя македонски колега.\r\n\"Голяма чест\", отвърна му Зоран Заев.\r\nЗа финал министър-председателят ни настоя, че Турция и Русия са важни за Балканите.\r\n\"Те имат своето влияние в региона. Не трябва да има конфликти, а да се градят мостове за приятелство с двете държави\", заключи Бойко Борисов.", "date": "2018.05.18", "title": " Борисов за Балканите: Ще строим, вместо да пускаме бомби!"}
{"url": "https://www.dnes.bg/notifikacii/2018/05/18/sergei-skripal-e-izpisan-ot-bolnicata-kyde-e.376833", "text": "Бившият двоен агент Сергей Скрипал е изписан от болницата, съобщиха от британската служба по здравеопазване.  \n\r\n\"Скрипал се чувства достатъчно добре, за да бъде изписан от болницата... Това беше трудно време за всички, които пострадаха при инцидента\", казва директорът на районната болница в Солсбъри Кари Барлз – Баркс, цитиран в изявлението, получено от РИА Новости. \n\r\nНе беше обаче съобщено къде в момента се намира Сергей Скрипал и дали той ще продължи лечението си.\n\n\n\n\r\n\"Всички изписани пациенти имат право на конфиденциалност. Това създава ограничения за нас да предоставяме подробности за преминатото от тях лечение. Тези  обаче, които са пострадали от нервно-паралитично вещество, трябва да бъдат стабилизирани и поддържани в състояние, в което техният организъм може да изработва повече ензими за възстановяване след отравянето\", посочват от управлението. \r\nПо думите на главната медицинска сестра на болницата в Солсбъри Лорна Иилкинсън Скрипал ще се възстановява извън болницата. \n\r\nДъщерята на Сергей Скрпал – Юлия, която пострада не толкова силно от отровата, напусна болницата през април. Британските власти не разрешават на руските дипломати да се видят с нея. От руското посолство в Лондон посочиха, че Лондон грубо нарушава правата на Сергей и Юлия Скрипал. \n\r\nСергей и Юлия Скрипал бяха открити отровени в Солсбъри на 4 март. Това предизвика голям международен скандал. Лондон твърди, че Москва е причастна към инцидента. Русия категорично отрича това.\n\r\nЗаради делото \"Скрипал\" Лондон изгони 23 руски дипломати. Великобритания беше подкрепена от редица страни от ЕС, САЩ и някои други страни. Русия отговорни с реципрочни мерки. \r\n ", "date": "2018.05.18", "title": "Сергей Скрипал е изписан от болницата. Къде е?"}
{"url": "https://www.dnes.bg/zvezdi/2018/05/18/azis-se-ojali-stopiha-mi-se-gyrdite-i-bicepsite.376815", "text": "Фолкпевецът Азис изкара на хапчета и системи последната седмица, след като самият той разкри, че е хванал \"някакъв жесток вирус\".\r\nВ началото той го определи на гнойна ангина, но явно е имал усложнения, тъй като след хапчетата мина на вливания в болница, пише .\r\nИзпълнителят вече се е възстановил, но вирусът видимо го е стопил.\r\n\"Резултатът от едноседмично вливане на системи с антибиотик - 5 кг загуба на мускулна маса. Една година блъскане в залата я загубих за седмица боледуване. Вече нямам нито гърди, нито бицепс. Остана ми само чуството за хумор\", сподели Азис в социалните мрежи и прибави снимка, от която е видно отслабването му.\r\n", "date": "2018.05.18", "title": "Азис се ожали: Стопиха ми се гърдите и бицепсите!"}
{"url": "https://www.dnes.bg/technology/2018/05/18/paypal-dava-2-2-mlrd-za-evropeiska-kompaniia.376827", "text": " PayPal Holdings придобива iZettle, един от най-популярните европейски стартъпи за финансови технологии. Стойността на сделката е 2,2 млрд. долара, обявиха компаниите, цитирани от Ройтерс.\r\nСпоразумението ще позволи на PayPal да разшири присъствието си в сферата на разплащанията в магазини по света и представлява най-голямото придобиване в историята на базираната в Сан Хосе, Калифорния, компания.\r\nIzettle е най-известна с предлагането на четец на мини кредитни карти за малкия бизнес, който може да превърне смартфоните и таблетите в регистри на разплащания. Това я прави конкурент на базираната в САЩ Square, която беше основана от главния изпълнителен директор на Twitter Джак Дорси.\r\r\n                    \r\n                    Zettle, която е базирана в Стокхолм, вече оперира в 11 държави и предлага други услуги за малки бизнеси. Тя има планове в напреднал етап относно превръщането ѝ в публична компания.\r\nОбединявайки сили с PayPal, която работи в 200 страни, iZettle ще може да ускори своята международна експанзия, включително в САЩ, обявиха компаниите.\r\nОткакто се отдели от онлайн магазина eBay през 2015 г., PayPal се насочи от извършването на трансакции за своята компания майка към предлагането на пакет от дигитални разплащателни услуги по целия свят.\r\nПод ръководството на главния изпълнителен директор Дан Шулман компанията расте агресивно чрез придобивания и партньорства с големите банки и технологични фирми, включително Bank of America, JPMorgan Chase & Co, Apple и Facebook.\r\nОсвен това сделката ще помогне на PayPal да предлага по-добър пакет от услуги на своите клиенти.\r\nГлавният изпълнителен директор на iZettle Якоб де Гриър и мениджърскияt екип на компанията ще продължат да я ръководят. Очаква се фирмата да обработи разплащания на стойност 6 млрд. долара през 2018 г. и да генерира 165 млн. долара брутни приходи.\r\n", "date": "2018.05.18", "title": "PayPal дава $2,2 млрд. за европейска компания "}
{"url": "https://www.dnes.bg/obshtestvo/2018/05/18/reklamite-v-sofiia-tvyrde-agresivni-shte-gi-namaliavat.376814", "text": "Полагат се усилия за намаляване на  рекламите, които са нахлули твърде агресивно в столицата. Това каза главният архитект на София Здравко Здравков при откриването  на Годишната конференция \"Инвестиции и строителство на жилищни сгради\".\r\nПо думите му това ще стане с новата  Наредба за рекламата и преместваемите обекти.\r\nТой допълни, че в момента  през 50 м има рекламни билбордове, което е \"огромен визуален шум\".  Предвидената забрана за брандиране на фасади срещала голям отпор от страна  на бизнеса.\r\n\"Идеята ни е чрез Наредбата да създадем ясни правила по подобие на регламента в  Париж, който е в сила от 1990 г. и определя точни изисквания по  отношение на рекламите в историческия център и пешеходните зони в  града\", каза Здравков.\r\n                    \r\n                    \r\n\"Създаването на регламенти е трудна  работа, защото отнемаме нечии права, но иначе се създава усещане за  полузаконност. Наличието на ясни правила е добро и за бизнеса и се  радвам, че получихме подкрепа от страна на Камарата на строителите и  Националната асоциация на строителните предприемачи\", обобщи главният  архитект.\r\n\r\n \r\n ", "date": "2018.05.18", "title": "Рекламите в София – твърде агресивни, ще ги намаляват "}
{"url": "https://www.dnes.bg/sofia/2018/05/18/desetoklasnik-pyrviiat-zadyrjan-za-ubiistvoto-na-georgi.376830", "text": "Десетокласникът Марио Тодоров е бил първият заподозрян за убийството на 15-годишния Георги Игнатов в Борисовата градина през 2015 г. Това стана ясно в Софийския градски съд, където самият Тодоров бе разпитван като свидетел по делото срещу Йоан Матев, пише \".\r\n\"От 8 до 12 клас бяхме съученици с гаджето на Георги - Лора. Бяхме приятели, но не гаджета. Тя ми е казвала, че е гадже на Георги Игнатов, но него съм виждал само веднъж\", разказа Марио, който учил в гимназията по строителство в София.\n\n\n\r\nТой обясни пред съда, че в края на май през 2015 г. качил снимка (колаж) на фотоси в Instagram, на които били с Лора. Лора разказала на Марио, че Георги изревнувал и че дори се сканали с него. Момичето помолило Марио да пише на Георги и да му обясни, че са само приятели. \r\r\n                    \r\n                    На 1 юни 2015 г., ден преди Георги да бъде убит, Марио и гаджето на Лора са си писали във Facebook Те си разменили обиди, а дори Георги му писал, че ще го убие, но не уточнили кога ще се видят, спомни си Марио.\r\nНа следващия ден той не бил на училище и станал в 12:50 часа, разбрал от негов приятел, че Георги е убит. Малко по-късно полицаи го задържали на кръстовището на бул. \"Патриарх Евтимий\" и \"Витоша\". Закарали го в Борисовата градина и стояли там 20 минути, а след това го пуснали. Марио се чул с Лора същия ден, но тя била разстроена.\r\nБеше разпитан и съученик на Йоан Матев от училището \"Езиков свят\", който разказва, че веднага познал кое е момчето от клипа, разпространен в медиите, свързан с убийството в Борисовата градина.\r\n\"Походката ми заприлича на Йоан. Човекът от клипа беше с панталони, които придърпва нагоре, а това е типично за Йоан\", каза Теодор Мичев. Той посочи, че не се е обадил в МВР, защото се е боял да не би Йоан да бъде обвинен несправедливо в убийство.\r\nТеодор потвърди, че 6 месеца след случая в Борисовата градина Йоан бил станал по-едър и не се появявал често в училище. Всички негови съученици, които са гледали клипа на бягащото момче край БНР, са на мнение, че това е Йоан Матев.\r\nТеодор описа Йоан като момче, което често се бие. \r\n\"Първоначално изглеждаше доста глупав, тъй като се смееше на неща, които на мен не са ми смешни\". Делото продължава с разпити на други свидетели от обкръжението на Георги и Йоан.", "date": "2018.05.18", "title": "Десетокласник – първият задържан за убийството на Георги"}
{"url": "https://www.dnes.bg/politika/2018/05/18/bsp-s-podpiska-sreshtu-sdelkata-za-chez-koi-ia-podkrepi.376835", "text": "От БСП внесоха 200 000 подписа в КЕВР, събрани от Националната гражданска инициатива \"Държавата да спре сделката за ЧЕЗ\". Къде и от кого са събирани подписите обаче вкара в спор ГЕРБ и социалистите.\r\nПо-рано лидерката на БСП Корнелия Нинова обясни пред bTV, че подписката е събирана само от абонати на ЧЕЗ. Това обаче даде повод на управляващите отново да нарекат червената шефка \"г-жа Лъжа\" и показаха снимки как са събирани подписи и от потребители на EVN и Енерго-Про - във Велико Търново, Русе, Пловдив, Хасково, Пещера, Стара Загора.\r\n\"За пореден път ГЕРБ доказва, че думите на Нинова са лъжа и тя заблуждава общественото пространство\", настоя Галя Василева от ГЕРБ.\n\n\n\r\r\n                    \r\n                    По-късно червеният Жельо Бойчев призна, че подписката срещу продажбата на ЧЕЗ е национална и е събирана и в други райони.\r\n\"Подписката срещу ЧЕЗ е национална и не мисля, че някой може да ограничи конституционни права на българите да се подписват, в която и да е подписка\", категоричен бе социалистът.\r\nС подписката си социалистите очакват КЕВР да изпълни новите си правомощия да се произнася по сделки с имущество на енергийните дружества и в случая да не даде разрешение за продажбата на ЧЕЗ.\r\nСпоред Бойчев новият текст в закона ще важи и за сегашния казус с продажбата на ЧЕЗ, тъй като докато няма прехвърляне на собствеността, няма и сделка. Затова левицата смята, че КЕВР ще може да се намеси в случая.\r\nВалентин Николов от ГЕРБ обаче беше категоричен, че няма все още разписани критерии, по които КЕВР да може да се произнася по подобни казуси. Той допълни, че тепърва ще се разискват критериите, по които регулаторът да спира или разрешава сделки.\r\n\"Сложен е само текст като намерение, но с тази изпреварваща пиар акция, БСП задават вече един от критериите. Абсурдно е да се смята, че КЕВР трябва да спира сделка при внасяне на повече от 200 хил. подписа срещу нея. Няма как да има такъв критерий в Закона за енергетиката\", заключи Николов.", "date": "2018.05.18", "title": "БСП с подписка срещу сделката за ЧЕЗ. Кой я подкрепи?"}
{"url": "https://www.dnes.bg/temida/2018/05/18/arestantite-bez-prisyda-v-kiliite-dvoino-poveche-ot-osydenite.376781", "text": "Арестантите, които са задържани в килиите, докато тече разследването срещу тях, са двойно повече от осъдените. Това показват данните от доклада на Министерство на правосъдието за 2017 г., цитирани от \"Монитор\".\n\n\n\n\r\nСпоред статистика зад решетките годишно у нас престояват близо 22 000 души.\n\r\nДве трети от тях лежат в килиите без присъди, тъй като разследванията срещу тях все още са висящи, но за по-голямата част от задържаните съдът е решил, че е опасно да стоят на свобода, докато се чака да стартира дело срещу тях. \n\r\nПричините за това са две – първата и най-прозаичната е, че могат да се опитат да избягат или да извършат друго престъпление, докато са на свобода. \r\n                    \r\n                    \r\nВтората е, че извън решетките често разследваните успяват да \"убедят“ свидетели срещу тях да замълчат, както и това, че могат да \"спомогнат“ да потънат уличаващи ги доказателства.\n\r\nОт доклада на правосъдното министерство става ясно, че през 2017 година у нас в следствените арести са били заключени малко над 14 000 души. Те са излежали общо 380 821 човекодни. Това прави над 10 века за една година в килиите, показват още данните на ведомството. \n\r\nТова означава, че средно един арестант е изкарвал по 27 дни зад решетките. В същото време от статистиката става ясно и друга тенденция – за последните 4 години броят на задържаните лица е намалял с над 2000 души за година, а в същото време се увеличава престоят им зад решетките.\n\r\n348 бандити пък са успели да духнат, избягвайки решетките преди да чуят осъдителната присъда срещу тях\n\r\n\n\r\n ", "date": "2018.05.18", "title": "Арестантите без присъда в килиите – двойно повече от осъдените"}
{"url": "https://www.dnes.bg/notifikacii/2018/05/18/bum-na-byrzite-krediti-samo-za-godina-skochiha-s-12.376780", "text": "Бързите кредити нараснаха с 9,8%, или с 254,8 млн. лв. за година и в края на март са в размер на 2,848 млрд. лв. Това сочат данните на БНБ за дружествата, специализирани в кредитиране, които нямат лиценз за банки.\n\r\nНад 81% от бързите кредити са взети от граждани. В края на март отпуснатите бързи заеми на домакинствата са в размер на 2,294 млрд. лв., като за година нарастват с 12,3%, или 252 млн. лв. Явно тази форма на финансиране става все по-популярна, въпреки падащите лихви по банковите кредити. Увеличението на бързите заеми е доста по-бързо от годишния ръст на банковите кредити, който към края на март е 2,1%.\n\r\nДружествата, специализирани в кредитиране, са отпуснали на предприятия 460,3 млн. лв. Общата сума на предоставените кредити на фирми намалява за година с 0,5%, или 2,1 млн. лв. Така делът на бързите заеми за фирми намалява до 16,4%. Явно бизнесът предпочита да не взима кредити или да потърси финансиране от банка.\r\nБлизо 40% от бързите заеми са със срок над 5 години. Тези заеми нарастват със 17,4% до 1,124 млрд. лв.", "date": "2018.05.18", "title": "Бум на бързите кредити, само за година скочиха с 12%"}
{"url": "https://www.dnes.bg/snimka-na-denia/2018/05/18/v-petyk-pyrvo-slynce-posle-dyjd-na-mesta-i-buri.376783", "text": "В петък преди обяд ще бъде предимно слънчево. След обяд отново ще се развива купеста и купесто-дъждовна облачност и на много места, главно в Южна България ще превали и прегърми. \r\nПо-значителни ще са явленията в югоизточните райони от страната. След пладне в Дунавската равнина ще се появи до умерен западен вятър. \r\nПривечер от запад облачността ще се увеличи и в Западна България ще започнат валежи и гръмотевични бури, които ще продължат и през нощта срещу събота и ще обхванат страната, прогнозират синоптиците от НИМХ - БАН.\r\nМаксималните температури ще бъдат между 24° и 29°. \r\nНад Черноморието ще преобладава слънчево време, с временни увеличения на облачността, но без съществени валежи. Максимални температури на въздуха: 25-27°. \r\nТемпературата на морската вода е 18-20°. Вълнението на морето ще е около 2 бала. Преди обяд в планините ще бъде предимно слънчево. \r\n ", "date": "2018.05.18", "title": "В петък: Първо слънце, после дъжд, на места и бури"}
{"url": "https://www.dnes.bg/crime/2018/05/18/izbiagal-zatvornik-prashta-pismo-a-policiiata-oshte-go-tyrsi.376784", "text": "Издирването на двамата избягали затворници от Софийския затвор Владимир Пелов и Радослав Колев не е престанало за секунда дори. В това увери главният секретар на МВР Младен Маринов пред БНТ. \n\n\n Той добави, че полицията е получила писмото на Пелов, което той изпрати вчера до медиите и в което се оплаква, че е осъден несправедливо.\r\n\"Въпросното писмо ни беше предадено вчера от журналист от българска медия. Предстои да се назначат съответните експертизи и да се уточни автентичността на това, че авторът е г-н Пелов\", обясни Маринов.\n\r\n\"Има множество задържания. Но всъщност присъдите ги преценява съдът, така че мисля, че няма съмнение, че всичко е направено, съгласно закона\", допълни той.\r\r\n                    \r\n                    Маринов обясни, че е останал доволен от охраната на срещата на върха ЕС - Западни Балкани вчера в софия.\n\r\n\"Смятам, че максимално постигнахме целта - от една страна да има сигурност, от друга да не затрудняваме излишно гражданите\", коментира той работата на службите.\n\r\n\"Към момента разследващите са натоварени в най-големите градове - София, Бургас, Варна. Слънчев бряг е най-горещият курорт по нашето Черноморие, така че от гледна точка на престъпността е най-рисков\", обясни главният секретар на МВР.\r\n ", "date": "2018.05.18", "title": "Избягал затворник праща писмо, а полицията още го търси"}
{"url": "https://www.dnes.bg/televizia/2018/05/18/da-si-nezabeliazan-v-edno-frensko-selo.375774", "text": "В дванадесети епизод от шести сезон на сериала \"Едно френско село\" Даниел и Ортенс са принудени за пореден път да напуснат тайно Вилньов, но не успяват да останат незабелязани от тъплите по улиците...\r\nАнтоан открива Маршети и го арестува, а други съдби са на път да бъдат решени...Гледайте \"Едно френско село\" всеки делник от 20.30 часа по телевизия.", "date": "2018.05.18", "title": "Да си незабелязан в \"Едно френско село\""}
{"url": "https://www.dnes.bg/world/2018/05/18/konfiskuvaha-72-chuvala-s-bijuta-i-kesh-ot-bivshiia-premier-na-malaiziia.376786", "text": "Седемдесет и две торби с бижута и пари в брой и 284 кутии с луксозни чанти бяха иззети от имоти в Малайзия, за които се смята, че са свързани с бившия премиер Наджиб Разак. Това съобщи държавната информационна агенция \"Бернама\", цитирана от ДПА.\r\nНаджиб, който загуби неочаквано изборите миналата седмица, е обвинен в кражба на стотици милиони долари от държавен фонд за развитие. \r\nТой отхвърля обвиненията в корупция и бе обявен за невинен при правителствено разследване.\r\nПриемникът на Наджиб и негов бивш ментор, 92-годишният Махатхир Мохамад, нареди на полицията да започне отново разследването и отстрани главния прокурор заради твърдения, че е помогнал да се потули корупционният скандал.\r\n \r\n/БТА/", "date": "2018.05.18", "title": "Конфискуваха 72 чувала с бижута и кеш от бившия премиер на Малайзия"}
{"url": "https://www.dnes.bg/index/2018/05/18/receptata-dnes-puding-s-avokado-vaniliia-i-med.376701", "text": "\r\n1 авокадо\r\n1 течна ванилия\r\n3-4 супени лъжици сладкарско какао\r\n2 супени лъжици мед\r\n80 мл прясно мляко\r\nщипка канела\r\n \r\n\r\n \r\nОтделете сърцевината на авокадото. Намачкайте го. Трябва да е добре узряло. Пасирайте всички продукти заедно. Ако имате блендер, смесете ги в него. Сместа трябва да стане гладка и хомогенна. Разпределете я в купички за сервиране. По желание можете да добавите счукани ядки за декорация и ментови листенца.\r\n \r\n", "date": "2018.05.18", "title": "Рецептата Dnes: Пудинг с авокадо, ванилия и мед"}
{"url": "https://www.dnes.bg/stranata/2018/05/18/e-cigarite-otkazvat-ili-sa-opasni.376787", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКакви са опасностите, които крият електронните цигари? Американец загина, след като дигитална цигара се е взривила в лицето му. Смъртният случай извади на показ обаче и други данни от САЩ, където се оказва, че за седем години са регистрирани 195 инцидента на експлозия или пожар, предизвикани от електронни цигари със 133 пострадали.\n\r\n\"Електронните цигари в никакъв случай не могат да бъдат наречени полезни. Като нещо ново, те заинтригуваха хората, позволиха им да не се чувстват толкова виновни спрямо непушачите, затова и набраха толкова голяма популярност сред обществото\", посочи в студиото на \"България сутрин\" д-р Маша Гаврилова, от сдружение \"България без дим\".\r\n                    \r\n                    \r\nПо думите ѝ в тях може да няма катран, но пък съдържат други вредни за здравето вещества. В електронните цигари има никотин и не могат да бъдат използвани като средство за отказване.\n\r\n\"Идеята им е да бъдат по-малко вредни. Различните изследвания обаче показват, че могат да оказват дълготрайни увреждания в човешкия организъм\", подчерта д-р Гаврилова пред .\n\r\nС директивата от 2014 год. за първи път електронните цигари бяха въведени в регулация. Задължително е те да бъдат регистрирани в Министерството на икономиката и да съдържат информация за съставките в течността, както и вредите, които могат да нанесат.\n\r\n\r\n ", "date": "2018.05.18", "title": "Е-цигарите: Отказват или са опасни?"}
{"url": "https://www.dnes.bg/notifikacii/2018/05/18/trymp-izkliuchi-libiiskiia-model-za-severna-koreia.376788", "text": "Президентът на САЩ Доналд Тръмп заяви, че в никакъв случай не би препоръчал \"либийския модел\" за денуклеаризация на Корейския полуостров, предадоха Франс прес и ТАСС. Той направи изявление пред журналисти, дошли да отразят срещата му с генералния секретар на НАТО Йенс Столтенберг.\n\r\nС това Тръмп отхвърли изявлението на своя съветник по националната сигурност Джон Болтън, който заяви преди няколко дни, че администрацията използва този подход за модел за предстоящите преговори. Думите му предизвикаха недоволството на Пхенян.\n\r\nТръмп подчерта, че Либия е била опустошена, но не е имало споразумение, предвиждащо запазването на Муамар Кадафи на власт.\n\n\rПрезидентът на САЩ увери, че плановете за провеждането на срещата на високо равнище между него и севернокорейския лидер Ким Чен Ун не се променят. Страните преговарят за избора на място, сякаш нищо не се е случило.\n\r\n\"Нищо не са ни казали. Четем същите източници, които и вие\", заяви Тръмп.\r\nАко се стигне до среща, тя ще се състои, а ако не, САЩ ще продължат напред, добави президентът, цитиран от Ройтерс.\n\r\nТръмп подчерта, че ако Ким Чен Ун приеме да денуклеаризира Северна Корея, \"той ще получи протекции, които ще бъдат много силни\", предаде Асошиейтед прес. \n\r\nПхенян твърди, че се нуждае от ядрени оръжия, за да гарантира сигурността си, позовавайки се на примера на Муамар Кадафи, който беше свален и убит от бунтовници през 2011 г., след като през предишното десетилетие се отказа от ядрената си програма.\n\r\nТръмп обаче подчерта, че на срещата няма да бъде обсъждан въпросът за броя на американските военни в Южна Корея.\r\n/БТА/\r\n ", "date": "2018.05.18", "title": "Тръмп изключи \"либийския модел\" за Северна Корея"}
{"url": "https://www.dnes.bg/sofia/2018/05/18/stara-sofiia-domyt-na-iavorov-i-lora-dom-na-liubov-no-i-na-smyrt.376785", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНа емблематичната ул. \"Раковска\" се намира къщата, в която от ноември 1912 година до трагичната нощ на 30 ноември 1913 година живеят Пейо Яворов и Лора Каравелова.\n\r\nОт 1963 година къщата функционира като музей. Вътре са изложени някои лични вещи както на Яворов и Лора, така и на Мина Тодорова.\n\r\nСлед като години наред тази красива сграда тънеше в разруха, от 2017 г. къщата музей на един от най-талантливите български поети Пейо Яворов отново е отворена за посетители. Тя е построена от незнаен архитект за малко популярния, но видимо заможен по онова време столичанин Васил Беленски.\r\nКъщата е започната през 1899 година и е завършена за 4 години. Няколко години по-късно Пейо Яворов и дъщерята на Петко Каравелов - Лора, са привлечени от нея и наемат втория ѝ етаж, съобщава .\r\r\n                    \r\n                    Поетът и Лора живеят в нея малко повече от година. До фаталната нощ, в която тя се самоубива, а той се прострелва... и ослепява.\r\nНачалото на края започва през 1912 година, когато там се нанасят Пейо и Лора, и то със завета да изживеят любовта си.", "date": "2018.05.18", "title": "Стара София: Домът на Яворов и Лора. Дом на любов, но и на смърт!"}
{"url": "https://www.dnes.bg/obshtestvo/2018/05/18/ako-boian-noseshe-in-riich-mojeshe-da-e-jiv-no-v-planinata-niama-ako.376790", "text": "Боян Петров не успя да спечели и тази битка. Планината този път не го пусна по пътя обратно надолу.\r\nТой реши сам да атакува върха, съзнавайки прекрасно какво може да му се случи. Ако можеше по някакъв свръхестествен начин да се свърже с нас, със сигурност би забранил на близки, познати и фенове да съжаляват за него. Нищо чудно, че роднините му и сега остават на крака и не спират да повтарят, че техният любим човек е останал там, където винаги е искал да бъде.\r\nИзвън философските разсъждения остава въпросът какво точно се е случило с великия ни алпинист по пътя нагоре на хималайския осемхилядник Шиша Пангма.\r\nСлед публикуването на всевъзможни версии на този етап най-достоверна изглежда тази, според която Петров е пропаднал в пропаст, покрита със сняг.\n\n\n\n\n\n\n\r\r\n                    \r\n                    Един от най-опитните шерпи, помагащи на алпинистите от чужбина да покоряват Шиша Пангма, смята, че това се е случило някъде между Лагер 3 и самия връх. Точно там планината предлага смъртоносни капани за своите гости и най-лекото отклонение от маршрута може да се окаже фатално.\r\nСамо че отклонението от маршрута не бива да бъде смятано за огромна грешка, времето там може да се влоши внезапно и да да намали видимостта почти до нула. Вятърът, снегът и мъглата силно ограничават възможността на алпиниста да се движи по уж безопасния маршрут нагоре.\r\nИстината е, че Боян Петров тръгва към върха точно в такова лошо време и като нищо може да е попаднал в ледена цепнатина, от която няма излизане. След неговото изчезване започна дискусия какво точно е накарало Петров да пренебрегне собствената си сигурност и да атакува върха при крайно рисковани метеорологични условия.\r\nПред \"168 часа\" организаторът на фаталната експедиция Мохан Ламсал обясни, че Петров е поел риск с времето. Според него идеята на Боян е била през цялото време да действа соло, без да ползва шерпи, въжета или допълнителен кислород.\r\nНа практика това не е новост в мисиите на българина, тъй като той по принцип е предпочитал да се катери сам, за да следва собственото си темпо.\r\nПри подобно катерене обаче се увеличават многократно рисковете и когато не може да разчиташ на чужда помощ, би трябвало да си максимално сигурен в своите възможности и външните фактори. И все пак Боян Петров тръгва към върха, въпреки че времето е лошо и останалите членове на експедицията предпочитат да изчакат подобряване на атмосферните условия. Мохан Ламсал има обяснение за поетия от нашия алпинист риск.\r\n\"Бързаше, защото го чакаше експедиция към Еверест, организирана от нас. Боян беше включен в нея. Планираше на 3 май да атакува върха, на 4 май да се върне в Лагер 2 и на 5 май да слезе\", твърди организаторът на последната за Боян експедиция.\r\nВ тази връзка Мохан Ламсал не обвинява, а единствено съобщава факти, за да бъде сглобена цялостната картинка. Той няма обяснение защо българинът предприема соловата си мисия, без да вземе сателитния си телефон.\r\nЕдин от най-известните алпинисти в света обяснява точно какво усилие изисква носенето на иначе много важната за живота на алпиниста техника.\r\nИталианецът Симоне Моро изчислява, че ако сателитният телефон тежи 300 грама, то те се умножават по 10 000 стъпки, което от своя страна излиза 3 тона допълнително усилие.\r\nМоро признава, че и той самият е правил компромиси с екипировката си - слага си по-леки обувки, тръгва с по-малко гориво и дори изоставя допълнителния чифт чорапи. Но винаги взема със себе си сателитен телефон и резервни батерии.\r\n50-годишният италианец категорично подчертава, че не смята за грешка решението на Боян Петров да не вземе със себе си устройството за комуникация. И признава, че шансовете за оцеляване на Боян Петров можеха да бъдат много по-големи, ако беше взел в багажа си друга техника, която набира все по-голяма популярност сред алпинистите.\r\nСтава дума за устройството \"Ин Рийч\", което тежи 100 грама и може да предава съобщения за помощ. Благодарение на него спасителните екипи много по-бързо щяха да получат шанса да се ориентират къде е алпинистът и евентуално да се опитат да му помогнат.\r\nСловосъчетанието \"Ако беше взел модерната джаджа, щеше да е друго...\", в случая изглежда крайно неуместно, защото в планината няма \"ако\". Всичко се случва и никой не може да бъде максимално подготвен за опасностите.", "date": "2018.05.18", "title": "Ако Боян носеше \"Ин Рийч\", можеше да е жив. Но в планината няма \"ако\"!"}
{"url": "https://www.dnes.bg/usa/2018/05/18/za-pyrvi-pyt-jena-zastava-nachelo-na-cru.376789", "text": "Сенатът на САЩ утвърди Джина Хаспъл за ръководител на ЦРУ въпреки спорната й роля в програмите за изтезания след атентатите от 11 септември, съобщи Франс прес.\n\n\r\nКандидатурата на 61-годишната Хаспъл бе подкрепена с 54 от 99 гласа в горната камара на американския Конгрес, включително от шестима сенатори от опозиционната Демократическа партия.\n\r\nТя е първата жена, която застава начело разузнавателната агенция. Хаспъл работи от 33 години в Централното разузнавателно управление и досега бе негов заместник-директор. Заменя на директорския пост Майк Помпео, който стана държавен секретар.\n\r\nСпециалистка е по тайните операции и през по-голямата си част от кариерата е била агент под прикритие, отбеляза Ройтерс. Кандидатурата й породи полемики, защото е ръководила поне през част от 2002 г. таен затвор на ЦРУ в Тайланд, където предполагаеми членове на Ал Кайда често са били изтезавани. Три години по-късно е наредила видеозаписите от разпитите им да бъдат унищожени.\r\r\n                    \r\n                    /БТА/\r\n ", "date": "2018.05.18", "title": "За първи път жена застава начело на ЦРУ"}
{"url": "https://www.dnes.bg/video-prognoza/2018/05/18/mai-kato-mai-pet-dni-slynce-dyjd-gradushki-buri.376792", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДъжд, градушки и бури ще удрят някои места в страната през следващите дни.\r\nНякои райони вече пострадаха от бурите, а метеорологичната обстановка продължава да е напрегната. Денят започва слънчево, но към края му в Югоизточна България има шанс за силен дъжд и бурен вятър.\r\nТова прогнозира климатологът на  Симеон Матев.\n\r\nНад по-голямата част от страната вероятността за валежи е твърде малка. Температурата на морската вода е вече 20-21 градуса.\r\n\"Още тази нощ ще започне да превалява. Съботният ден ще започне с по-скоро мрачно време и с превалявания през деня. Условията за градушки в Източна България остават.\r\nЗа неделя обстановката ще се успокои. Над по-голямата част от страната валежи не се очакват. Следващата седмица започва както сегашната свършва\", каза още синоптикът. ", "date": "2018.05.18", "title": "Май като май! Пет дни – слънце, дъжд, градушки, бури "}
{"url": "https://www.dnes.bg/balkani/2018/05/18/ilindenska-makedoniia-mai-sa-dogovorili-skopie-i-atina.376794", "text": "Скопие и Атина постигнаха компромис за името на Македония по време на срещата у нас и доколкото чувам, то май ще е Илинденска Македония, заяви министърът на отбраната Красимир Каракачанов.\r\nПо думите му България няма претенция към името на Македония - дали това ще е Северна Македония, или Вардарска Македония, или Илинденска Македония.\n\n\n\r\nНа Каракачанов последният вариант също му харесва, тъй като това име ще е свързано с историята ни. \r\nИлинденското въстание е било ръководено от 48 офицери от българската армия, а чуждият печат го е наричал българско въстание, разказа той пред bTV.\r\nСпоред Каракачанов Скопие и Атина са стигнали \"на една ръка разстояние\". \r\r\n                    \r\n                    \"Ние претенции към името на Република Македония нямаме, имаме претенции да не се преиначава историята и да не се преследват хората с българско самосъзнание в Македония\", каза той.\r\n\"Важното е този изкуствен спор за името да приключи, той спъва Македония за еврочленството\", посочи вицепремиерът. \r\n\"В България живеят повече хора с произход от Македония, отколкото в самата Македония, исторически сме свързани както Гърция и Кипър и Сърбия и Черна гора\", посочи Каракачанов.\r\nВ рамките на срещата ЕС – Западни Балкани в София македонският премиер Зоран Заев съобщи, че на срещата с гръцкия му колега Алексис Ципрас са обсъдили различни варианти за решения на спора за името на западната ни съседка и един от тях е бил най-приемлив и за двете страни, но не го посочи. Заев добави, че следват консултации със значимите политически фактори в двете страни.\r\nПо думите на Каракачанов такава среща, каквато беше срещата на върха между европейските лидери и Западните Балкани, има за първи път у нас в новата ни история от Освобождението ни досега. \r\n\"Тази среща събра несъбираеми досега неща - косовския със сръбския президент, македонския с гръцкия премиер. Какво по-хубаво да сме заедно със страните от Западните Балкани в общ политически и военен блок\", попита риторично Каракачанов.\r\n\"Няма да успеем в България, ако по националните приоритети не сме единни\", каза Каракачанов.\r\nДнес той заминава на македонската граница за съвместно учение на българската и македонската армия.\r\nКаракачанов изрази също така силното си възмущение от промените, засягащи българския транспортен бранш.\r\n\"Темата с Иран измести нещата и показа двоен стандарт – като темата с шофьорите. Когато искаш да вземеш бизнеса на няколко източноевропейски държави, да фалираш хиляди фирми от Източна Европа и да оставиш десетки хиляди хора без работа, не ти трябва единството в ЕС и обясняваш как спели в кабините и си загрижен за хигиената им. Това е двоен стандарт. Но когато бизнес интересите ти са засегнати в Иран от предложението на САЩ за санкции и ембарго, търсиш единството на цяла Европа. Това, че сме в ЕС, не ни прави мълчаливи папагали\", заяви Каракачанов.\r\nПо думите му трябва ясно и грубо да защитаваме интересите си. Ако превозвачи фалират и оставят десетки хиляди шофьори без работа, те ще бъдат наети от други фирми и ще плащат данъци в други държави.\r\n\"Още миналата година въпросът беше обсъждан с Макрон. Но когато си коректен, те смятат за будала, а като се опъваш като Орбан, май повече те уважават\", заяви министърът.\r\nСпоред него е било важно, че Макрон и Меркел са видели тировете по \"Цариградско шосе\" и са добили реална представа за проблема, а не просто статистика.", "date": "2018.05.18", "title": "\"Илинденска Македония\" май са договорили Скопие и Атина "}
{"url": "https://www.dnes.bg/stranata/2018/05/18/buria-vilnia-v-karnobat-ulici-i-kyshti-vyv-voda.376795", "text": "Силна буря с пороен дъжд и градушка удариха Карнобат късно снощи.\r\nСтихията е продължила близо 15 минути и за това време е наводнила улиците на града. Във вода са и приземните етажи на къщите.\r\nГолеми клони са откъснати от дърветата, а земеделската реколта в района е почти унищожена, за щастие няма бедстващи хора, съобщи .\r\nЗаради градушката е протекъл покривът на училище \"Христо Смирненски\", съобщи за БНТ кметът на Карнобат Георги Димитров.\r\nДнес ще бъдат описани щетите от комисии. \r\n ", "date": "2018.05.18", "title": "Буря вилня в Карнобат: Улици и къщи – във вода!"}
{"url": "https://www.dnes.bg/za-da-se-razbirame/2018/05/18/momicheta-nikoga-ne-se-izviniavaite-za-tezi-neshta.376762", "text": "Кога бе последният път, в който се почувствахте по някакъв начин неудобно и решихте да се извините за начина, по който живеете живота си, за това, че все още не сте готови на брак и деца, за стила, който сте избрали да следвате, за тялото, което сте приели да имате?\r\nЖените сме чувствителни създания и обществото в това число близки, колеги, любими хора много лесно могат да ни поставят в ситуация, в която да се извиняваме за нещо, за което не би трябвало.\r\nМомичета, в следващите редове ще видите 8 неща, за които не бива да се извинявате... никога.\r\nЗа това, че казвате \"Не\"\r\nЖените често се чувстват виновни, че казват \"не\", защото сякаш е по-лесно да се съгласим, за да си спестим понякога и излишни въпроси, коментари, ситуации. Но е важно най-напред да помислите за себе си и без значение колко малка е причината, поради която отказвате, дори на приятел или близки, не бива да се чувствате зле.\r\r\n                    \r\n                    За това, че понякога не носите грим\r\nВ почивните дни обичаме да правим бягство от това да се гримираме. Ако имате нужда да не прилагате грим върху лицето си, не го правете, особено ако може да се похвалите с хубава кожа. Но не забравяйте в почивните дни да се погрижите за красотата на кожата си с подходящи маски и терапии.\r\n", "date": "2018.05.18", "title": "Момичета, никога не се извинявайте за тези неща!"}
{"url": "https://www.dnes.bg/obshtestvo/2018/05/18/bogateem-milionerite-u-nas-s-240-poveche-samo-za-pet-godini.376779", "text": "Годишни доходи в размер над 1 млн. лв. обявиха 387 души с подадените от тях данъчни декларации за 2017 г., сочат данните на НАП от обработените досега формуляри. Това може да са както еднолични търговци и земеделски производители, така и хора със свободни професии като адвокати и певци. \n\n\r\nС времето броят на хората, които изкарват над 1 млн. лв. на година, сериозно се увеличава. Например доходи над 1 млн. лв. за 2013 г. са обявили само 147 души. \n\r\nЗа последните четири години броят на хората, които изкарват такива високи доходи, е нараснал над два пъти. В тези данни не са включени хората, които работят само на заплата и получават допълнителни бонуси от работодателя, като шефовете на големи компании, защото те не са длъжни да подават годишна данъчна декларация.\r\n                    \r\n                    \r\n1834 души са посочили в данъчните си декларации, че харчат над 80% от парите си по електронен път и са поискали от хазната да им бъдат върнати 100,92 хил. лв., сочат данните на НАП, обобщени от \"Труд\".\n\r\nДанъчното облекчение можеше да се ползва за първи път тази година с подаване на декларациите за доходите от 2017 г. Облекчението е в размер на 1% от дължимия за годината данък върху доходите, но не повече от 500 лв. А условията да се ползва е 100% от паричните доходи да са получени по банков път и извършените безкасови плащания от лицето да са поне 80% от получените доходи. Оказва се, че в България са малко хората, които плащат предимно с банкова карта или по интернет и са поискали да ползват данъчното облекчение.\n\r\nЗначително по-голям е броят на родителите, които се възползват от данъчното облекчение за деца под 18 годишна възраст. В годишните си данъчни декларации облекчението са поискали да ползват 39 201 родители, като те са намалили годишните си облагаеми доходи с 11,73 млн. лв. Тъй като данъкът върху доходите е 10%, те са спестили налози в размер на 1,173 млн. лв. Като в тези данни отново не влизат хората, които работят само на трудов договор и са ползвали облекчението чрез своите работодатели. Законът дава право годишният облагаем доход да се намали с 200 лв. за едно дете, с 400 лв. за две деца и с 600 лв. за три и повеме деца под 18 годишна възраст. Като така дължимият данък за годината се намалява с 20 лв., 40 лв. и 60 лв. съответно за едно, две и три и повече деца.\n\r\n2182 души са обявили в годишните си данъчни декларации, че са направили дарения през 2017 г. Те са намалили годишните си облагаеми доходи с 2,465 млн. лв. Тъй като данъкът върху доходите е 10%, те реално са спестили, или хазната ще им възстанови, 246,5 хил. лв.\n\r\nОблекчението за изплащане на ипотечен кредит за единствено жилища са поискали да ползват 4718 млади семейства, в които поне един от съпрузите е бил под 35 години при взимането на заема. Законът им дава право да намалят годишните си облагаеми доходи с платените лихви по първите 100 хил. лв. от главницата на заема. Тези семейства са намалили облагаемите си доходи с 11,665 млн. лв. и така са спестили данъци в размер на 1,166 млн. лв.", "date": "2018.05.18", "title": "Богатеем! Милионерите у нас с 240 повече само за пет години "}
{"url": "https://www.dnes.bg/notifikacii/2018/05/18/ivet-lalova-na-34-nai-byrzata-bylgarka-v-istoriiata.376732", "text": "\n\r\nНа днешния 18 май рожден ден празнува най-добрата българска спринтьорка – Ивет Лалова. Родена през 1984 година в София, Ивет е европейска шампионка на 100 м от първенството в Хелзинки през 2012 г..\n\r\nИма златен медал и на 200 метра от европейското първенство в зала в Мадрид през 2005 г. През 2016 година тя стана двукратна сребърна медалистка от европейското първенство.\n\r\nИзраства в семейство на спортисти. Баща й също е спринтьор с лични постижения от 10,4 сек. на 100 м, а майка й е състезателка по многобой.\n\r\nКато малка Ивет тренира плуване и дори гимнастика. На 12 години обаче сменя изцяло спорта и леката атлетика става нейния живот.\r\nНа 19 години печели златни медали на 100 м и 200 м от Европейското първенство за юноши и девойки до 19 г. в Тампере, Финландия. От там тръгва и нейният път за голямата атлетика.\n\r\nНа 19 юни 2004 година в Пловдив тя записва най-доброто си постижение в кариерата на 100 метра – 10,77 сек.\n\r\nИвет Лалова е определяна като \"най-бързата бяла жена на планетата\" и това не е случайно. На 19 юни 2004 г. на състезание за Купа \"Европа\" в Пловдив тя пробягва 100-те метра за 10,77 - нов национален рекорд. Това постижение я нарежда тогава на 6-то място във вечната световна ранглиста в дисциплината.\n\r\nНеприятен инцидент за малко не проваля кариерата й, когато тя е в топ форма. По време на загрявка преди старт в Атина, Лалова чупи бедрена кост след сблъсък с друг лекоатлет. Тя се възстановява почти 2 години, а по-късно тича с метална пластина в крака.\n\r\nОсвен със своята бързина, Ивет Лалова е известна в света на леката атлетика и със своята красота. Тя бе избрана за \"най-секси дупе\" на Олимпиадата в Лондон през 2012 година.\n\r\nКрасотата на Ивет Лалова не остана незабелязана и от телевизията. Тя е водеща на церемонията \"Спортист на годината\" на България 3 пъти.\n\r\nПрез септември 2013 година се омъжва за италианския спринтьор Симоне Колио в град Риети, Италия.", "date": "2018.05.18", "title": "Ивет Лалова на 34: Най-бързата българка в историята"}
{"url": "https://www.dnes.bg/notifikacii/2018/05/18/kato-niama-pari-za-zaplati-ovce-kosiat-trevata-v-rim.376782", "text": "Поради хроничен недостиг на средства общинските власти в Рим са решили да прибягнат до услугите на овце и крави за косене на тревата на обществени места, съобщава ДПА, цитирана от БТА. \n\r\nКомисарката по околната среда към кметството Пинуча Монтанари заяви, че експериментът с овце в парка Кафарела в югоизточната част на Рим е дал много добри резултати.\n\r\nТя припомни, че Вечният град е един от тези с най-големи зелени градски ресурси в Европа с обща площ от 44 милиона квадратни метра.\n\r\n\"Тъй като нямаме средства и хора, търсим най-различни решения\", изтъква Монтанари. \n\r\nПо нейните думи животните-косачи могат да бъдат доставени от две общински ферми.\r\nПредложението на общинската служителка бе прието с известен скептицизъм от опозицията в градската управа. Но други виждат реална възможност за реализирането на идеята, тъй като Рим разполага с армия от 50 хиляди общински овце, които могат да се справят с всякаква тревна площ.\n\r\n\n\r\n ", "date": "2018.05.18", "title": "Като няма пари за заплати... овце косят тревата в Рим"}
{"url": "https://www.dnes.bg/politika/2018/05/18/koi-kato-tiah-deputatite-se-urediha-s-4-pochivni-dni.376800", "text": "За да почиват четири дни около 24 май, депутатите решиха, че ще заседават извънредно на 22 май, вторник, който според правилника за работата на парламента е непленарен ден, от 13 часа.\r\nТака няма да идват на работа в петък, 25 май.\r\nНа извънредното си заседание парламентаристите ще обсъдят промени в Закона за рибарството и аквакултурите, за гражданската регистрация, внесени от \"Обединени патриоти\", закона за местното самоуправление и местната администрация.\r\nСлед като няма да работят в петък, парламентарният контрол ще се проведе на 23 май, сряда.", "date": "2018.05.18", "title": "Кой като тях? Депутатите се уредиха с 4 почивни дни"}
{"url": "https://www.dnes.bg/eu/2018/05/18/sreshtata-na-vyrha-mina-realno-reshenie-niama.376801", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСрещата на върха ЕС-Западни Балкани приключи. До реално решение за евроинтеграцията на страните от региона не се стигна, но се даде тласък на темата.\n\r\n\"До някакъв огромен резултат не може да се каже, че се е стигнало. Но беше направен значителен прогрес за Балканите. Македония и Гърция са сближили позициите си. Косово и Сърбия също се срещнаха. Прогресът и ролята на България в европейската политика е изключително голям\", отбеляза репортерът на  Гергана Венкова.\n\n\n\r\nПо нейните думи организацията на събитието е била на изключително добро ниво, тъй че евролидерите не са усетили никакви проблеми или притеснения.\r\r\n                    \r\n                    \"Важно е да уточним, че имаше червен килим. Опитните политици малко или много позират пред камерите. Тереза Мей отстъпваше назад. Дори поиска да бъде най-отзад на груповата снимка. Нейната роля е почти изчерпана в тази група от политици. Снимката на Моста на влюбените на Макрон, Меркел и Мей не беше обявена, но със сигурност не е случайна\", подчерта фоторепортерът на Investor Media Group Олег Попов, акредитиран да отразява събитието.\r\nТемата за превозвачите и готвения \"Закон Макрон\" също намериха своето място на масата за преговори на срещата.\r\n\"Темата за мобилността беше поставена на масата за преговори. Все още не е ясно кое от \"Закон Макрон\" е отпаднало. Борисов отбеляза, че прогрес има. Може би има известни поправки, но тепърва ще става ясно какви са\", поясни Венкова.\r\nЗа финал на разговора журналистите обобщиха, че дори и срещата да е режисирана – лидерите на Балканите споделяха идеи, разговаряха и казваха с какво не са съгласни, а това е добра стъпка напред.\r\n ", "date": "2018.05.18", "title": "Срещата на върха мина. Реално решение няма!"}
{"url": "https://www.dnes.bg/obshtestvo/2018/05/18/novi-merki-za-sigurnost-na-everest-rodni-alpinisti-skochiha.376791", "text": "Водещи алпинисти у нас се обявиха против новите мерки за сигурност при изкачването на най-високия връх на планетата Еверест (8848 м). Те са категорични, че шерпи се използват при комерсиалните експедиции, а не при чисто алпинистките изкачвания и при по-трудните маршрути, пише \"Монитор\".\n\r\nПреди броени дни се разбра, че Китай въвежда нови правила за допускане на алпинисти до Еверест, като всеки от тях се задължава да бъде придружаван от шерп, който да му помага в тежките моменти.\n\n\n\n\n\r\nТова изискване може да попречи на българина Атанас Скатов, който преди дни стъпи на 6-ия по височина връх в света Чо Ою, да осъществи планираното за близките дни изкачване на Еверест без кислород и без чужда помощ.\r\n                    \r\n                    \r\n\"Още преди година бяха предупредили всички фирми, че искат на Еверест за всеки клиент да има шерпа В момента, покрай инцидента на Шиша Пангма с Боян Петров още повече се стреснаха и затягат нещата, защото на моята експедиция до Чо Ою също почина едно младо момче. И те са сигурни, че искат да вкарат за Еверест едно към едно съотношение шерпа с катерач, а за Шиша Пангма и Чо Ою на двама участници минимум един шерп\", поясни Скатов пред БНР.\n\r\n\"Темата е сериозна и не мога набързо да я коментирам, още повече, че не съм запознат с детайлите по нея - обяви председателят на Българската федерация по катерени и алпинизъм Петко Тотев. - Подобни изисквания винаги е имало, т.е. към експедициите да има прикрепен персонал, който да работи до базовия лагер. Преди години се опитаха да ги въведат и за Монблан (б.а. - най-високия връх в Алпите, 4810 м).\r\nТова са последици от начина на развитие на експедициите и не е учудващо. Мерките обаче няма как да засегнат алпинисти, които искат да правят постижения. Например на южната стена на Анапурна не си представям експедиция, която е едно към едно катерач и шерпа. В по-ранния период на алпинизма на един маршрут се допускаше само една експедиция. В момента по класическите маршрути на Еверест се събират стотици хора“, допълни Тотев, който през 2004 г. стана седмият българин, стъпил на Покрива на света.\n\r\nВ подобна посока бе коментарът и на неговия заместник в БФКА Николай Петков, който е единственият български алпинист, обходил и трите ръба на Еверест и участник в двете национални експедиции през 1984 и 2004 г.\n\r\n\"За съжаление не съм запознат с този въпрос, но предполагам, че мерките ще важат само за комерсиалните експедиции. Поначало не съм привърженик на подобен тип експедиции, приемам, че това не е форма на алпинизъм. Лично аз никога не съм ползвал шерпи за придружаване. Те се наемат от хора, които не могат самостоятелно да решават алпийски проблеми.\r\nТова са гид услуги във високата планина и тогава ти се явяваш клиент на фирмите като турист. Все още обаче не всичко на Еверест е превърнато в екстремна туристическа дестинация, тъй като има много маршрути, които не са посетени масово.\"\n\r\nЗапитан как БФКА ще почете Боян Петров Тотев обяви, че ще предложи Деня на предизвикателството, който всяка година се отбелязва в София през есента, да бъде посветен на изчезналия под връх Шиша Пангма български алпинист.\n\r\n\"Въпреки че изкачването на Боян не бе организирано от нас, след първите информации за изчезването му ние веднага решихме от аварийния фонд да преведем 50% по сметката, която бе открита от жена му. Наясно бяхме, че това е много малка сума, както бяхме наясно и какво следва от едно такова изчезване, но все пак искахме да подпомогнем най вече семейството му и спасителите, които се опитваха да го намерят\", обясни още Тотев.", "date": "2018.05.18", "title": "Нови мерки за сигурност на Еверест. Родни алпинисти скочиха!"}
{"url": "https://www.dnes.bg/temida/2018/05/18/polfriiman-iznenada-temida-ne-iska-predsrochna-svoboda.376805", "text": "Убиецът с австралийския паспорт Джок Полфрийман, който излежава 20-годишна присъда, сам оттегли молбата си от съда за предсрочно освобождаване от затвора. \r\nТой бе осъден за убийството на студента Андрей Монов и затова че е ранил и негов приятел след спор с центъра на София на 28 декември 2007 година.\n\n\n\n\r\nПолфрийман бе конвоиран точно в 08:45 часа в Софийския градски съд за делото, но след като с адвоката му Калин Ангелов се запознали със становището на затворническата администрация, те се отказали от искане за предсрочно освобождаване.\r\n\"В документите от затвора пише, че Полфирйман е стриктен и изпълнителен, но имало още какво да се работи с него\", преразказа адвокатът становището на затвора в София и посочи пред \"24 часа\", че крайният извод в него е австралиецът да не бъде освобождаван предсрочно.\r\r\n                    \r\n                    През последните години Полфрийман имал 10 награди и нямал наказания, коментира адвокатът му.\r\nАвстралиецът излежава присъдата си в затворническото общежитие \"Казичене\" и работи в арт клуба там. \r\nИзтърпял е повече от 11 години затвор.\n\r\n ", "date": "2018.05.18", "title": "Полфрийман изненада Темида – не иска предсрочна свобода!"}
{"url": "https://www.dnes.bg/obshtestvo/2018/05/18/bylgariia-nai-bedna-ne-s-nai-mnogo-ukriti-dohodi.376797", "text": "България не е най-бедната страна, а страната с най-много укрити доходи. Това обяви зам.-шефът на КРИБ Николай Вълканов.\r\nТой е категоричен, че бизнес средата у нас не е съвсем чиста и на бизнесът невинаги работи на светло.\r\n\"Има много места, които не плащат заплати, не осигуряват коректно работниците си, укриват се данъци, но когато става въпрос за отношенията бизнес – държава, много важно е и за двете страни да работят заедно\", каза Вълканов пред bTV.\r\nТой отново напомни, че бизнесът се нужда е от сигурност и предвидимост, от това да няма промяна в данъчната политика.\r\nВълканов съобщи, че е бил един от кандидатите в сделката за ЧЕЗ. В един момент обаче се оттеглил, защото цената станала непосилна за него.\r\r\n                    \r\n                    Експертът е категоричен, че сделка ще има и че в нея няма нищо съмнително, тъй като избраната фирма е участвала през цялото време в наддаването.\r\nВълканов потвърди, че държавата не е проверявала кандидатите за ЧЕЗ, но не смята, че това е проблем за националната сигурност. Според него е важно КЕВР да си върши работата, защото той определя цените, а не ЕРП-то.\r\nВълканов коментира и рестартът на АЕЦ \"Белене\". Според него е добре централата да се строи само ако се намери сериозен инвеститор – такъв, който е готов да изкупи оборудването и да инвестира сам в проекта.\r\n\"Чувствам се успешен, защото човек е успял когато реализира мечтите си и оставя среди след себе си\", обясни още Вълканов. \r\nТой коментира и приятелството си с Ахмед Доган и го нарече \"велик политик\". Вълканов призна – понякога му иска съвети за бизнеса си. ", "date": "2018.05.18", "title": "България най-бедна? Не – с най-много укрити доходи!"}
{"url": "https://www.dnes.bg/index/2018/05/18/svetyt-trypne-sybotno-hari-i-megan-se-vzimat.376806", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Броени часове остават до сватбата на годината на принц Хари и Меган Маркъл и истерията вече взима своя връх. Най-вече във Великобритания, но не само. \n\r\nЦелият свят е обърнал поглед към кралското семейство и е в очакване на венчавката. \r\nЩе разбие ли церемонията клишетата на Острова и ще затихнат ли скандалите, които предшестваха подготовката за голямото събитие?\r\nСпоред специалиста по етикет и протокол Невена Басарова церемонията няма да е типичната кралска сватба и именно това е интересното.\n\r\n\"Англичани и американци са насочили поглед към Острова. Българите също проявяват интерес. Определено събитието ще се наблюдава от милиони. Тя ще бъде реално доста по-малка сватба от тази на Уилям и Кейт. Тогава гостите бяха 1700, сега са само 600\", подчерта експертът пред .\r\nТя отбеляза, че на церемонията няма да присъстват кралски особи, но традициите за кралска сватба ще бъдат спазени.\n\r\n\"Меган Маркъл е доста различна и не е с кралско потекло, но британският протокол е доста консервативен. На холивудските звезди ще им се наложи да спазват правилата. Селфита и интервюта за тържеството не са позволени. Всички гости трябва да са скромни и да не привличат голямо внимание\", допълни още Басарова.\r\nПо думите на журналистката Стаси Кара голяма част от колегите на Маркъл вече са пристигнали на Острова.\r\n\"Ако Меган реши да се върне към киното, въобще няма да има проблеми. Мисля, че Хари много я обича и се държи прекрасно към нея. Светът гледа различно на Хари - по-различно, отколкото на Уилям. Виждала съм Хари в барове в Лондон и той е известен купонджия\", обясни тя.", "date": "2018.05.18", "title": "Светът тръпне съботно! Хари и Меган се взимат"}
{"url": "https://www.dnes.bg/world/2018/05/18/predotvratiha-nov-atentat-vyv-franciia-zadyrjaha-dvama.376809", "text": "Френските власти са предотвратили възможно нападение с използване на рицин или експлозиви и са арестували двама братя от египетски произход, предадоха Асошиейтед прес и Франс прес, като цитираха френския вътрешен министър Жерар Колон. \r\nВластите са проследявали екстремистка дейност в социалните мрежи и са открили двама млади мъже, \"подготвящи се да извършат нападение с експлозиви или рицин\", заяви Колон по телевизия Бе Еф Ем .\r\nТой каза, че мъжете са от египетски произход, но не посочи тяхното гражданство, нито даде повече подробности за това къде или кога са били арестувани. По думите му те са се обучавали как да правят отрова с рицин.\r\nСъобщението беше направено няколко дни след като ислямски екстремист намушка с нож петима човека в Париж и в момент, когато Франция все още е обхваната от тревога след поредицата смъртоносни нападения през последните години, отбелязва АП.\r\n \r\n/БТА/", "date": "2018.05.18", "title": "Предотвратиха нов атентат във Франция, задържаха двама"}
{"url": "https://www.dnes.bg/obshtestvo/2018/05/18/da-byde-ili-da-ne-byde-legalizirana-marihuanata.376793", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНа 19 май в София ще се проведе марш за свобода и легализиране на конопа, който според организаторите цели да покаже истинското лице на пушещите марихуана в България. Трябва ли да се легализира конопът в България и добри или лоши последствия ще има това върху обществото?\n\n\n\r\n\"Няколко пъти внасям като народен представител законопроект за легализирането на медицинския коноп. Според категорични изследвания е доказано, че медицинският канабис помага много при ракови заболявания, при химиотерапия, глаукома, хепатит Ц, Алцхаймер и много други болести\", категоричен бе Велизар Енчев в \"България сутрин\".\r\r\n                    \r\n                    По думите му в страни като Австрия, Германия, Италия, Испания, Португалия, Полша, Чехия и Холандия от доста време вече ползването на марихуана за медицински цели се контролира от държавата.\r\nБизнесменът Кирил Вълчев - Скалата е на точно противоположното мнение - \"марихуаната и наркотиците отварят в главата на човек врата, през която влизат демони\".\r\n\"Да почне да се рекламира един наркотик като нещо полезно е абсурд. Като се рекламира нещо, всички деца ще започнат да го взимат. Вижте на какво приличат младежите, които взимат канабис. Погледнете обществата в САЩ и Холандия, където марихуаната е легална. Там цари пълна деградация\", уточни пред  Скалата.\r\nСпоред музиканта Петър Петков обаче днешната младеж прекалява с наркотиците и именно това е начинът употребата в цялото общество да започне да се контролира и постепенно да намалява.\r\n\"Ако взимането на канабис е незаконно, а в същото време всички дизайнерски наркотици са законни, това нормално ли е? При легализирането на марихуаната в Чехия проучвания сочат, че след няколко години употребата на такива наркотични вещества е спаднала много. Ако трябва да сме честни, алкохолът е погубил много повече животи\", подчерта още Петков.", "date": "2018.05.18", "title": "Да бъде, или да не бъде... легализирана марихуаната?"}
{"url": "https://www.dnes.bg/stranata/2018/05/18/otneto-predimstvo-i-vlak-i-avtobus-v-jestok-sblysyk.376810", "text": "Отнето предимство е причината за катастрофата между влак и автобус с  пътници от енергийния комплекс \"Марица Изток\", съобщиха от полицията.\n\r\nПътният инцидент стана вчера в 17:05 часа на неохраняем  ж.п. прелез в Симеоновград.\r\nВодачът на автобуса на 57 години от Харманли е отнел предимството на  товарната композиция, при което е ударен в ляво от влака.\r\nВ автобуса е имало над 30 работници от мини \"Марица Изток\", пътуващи  за Харманли.\r\nВ МБАЛ - Хасково остават двама от ранените при катастрофата. След  инцидента на петима се наложи да бъде оказвана долекарска и лекарска  помощ.\r\nЕдиният от пациентите е в хирургия с 5 счупени ребра. Другият е настанен в неврохирургия с трамва на глава и мозъчно сътресение. Пробите за алкохол и на двамата водачи са отрицателни.\r\r\n                    \r\n                    По случая е образувано следствено дело, съобщиха от Районна  прокуратура - Харманли. Засега няма повдигнати обвинения.\r\nИзвършват се  процесуално-следствени действия и се правят повторни огледи на  местопроизшествието, ще бъдат назначени и експертизи.\r\n ", "date": "2018.05.18", "title": "Отнето предимство и... влак и автобус в жесток сблъсък"}
{"url": "https://www.dnes.bg/za-da-se-razbirame/2018/05/18/25-cenni-syveta-za-braka.376763", "text": "Мъдростта на нашите баби е безкрайна. Те могат да ни дадат безценен съвет, произтичащ от дългия им житейски опит.\r\nДори понякога да изразяват мъдростта си простичко, трябва да се вслушваме в нея. Тя може да ни насочи по правилния път в живота и любовта.\r\n\r\nВнимавай какво търсиш, защото може и да го намериш.\r\nДа кажеш \"не\" си има своята цена.\r\nНе е важно какво казваш, а как го казваш.\r\nОстави го да спечели.\r\nВинаги имай топло ястие, с което да го посрещнеш.\r\nНаправи се, че не можеш да отвориш буркана.\r\nУважавай го. Той ще ти отговори със същото.\r\r\n                    \r\n                    Никога не пропускай възможност да го ощипеш, когато минава покрай теб. Закачливостта сближава.\r\nВинаги премисляй какво ще кажеш преди да започнеш караницата. Може да се окаже, че вината е в теб.\r\n", "date": "2018.05.18", "title": "25 ценни съвета за брака"}
{"url": "https://www.dnes.bg/eu/2018/05/18/jrici-kradli-rodni-robi-na-kilo-v-ispaniia-che-i-na-izplashtane.376798", "text": "Български роби, повечето от които непълнолетни, са били взимани на... изплащане в Испания.\r\nПървият транш от парите прибирали родителите им, които в замяна давали декларация, че са съгласни децата им да пътуват зад граница, останалите пари отивали при трафикантите им, които ги продавали в Испания.\r\nЦената се определяла от това колко добри са хлапетата в кражбите. Тя обаче рядко надхвърляла 5 хил. евро, пише \"Монитор\".\r\nДецата били карани основно да крадат, но не били и редки случите, когато били принуждавани и да проституират. Тогава за тях се плащали още около 500 евро.\r\nАкцията през миналата седмица, при която бяха арестувани 41 българи се е оказала спасителна за 12 деца и още две жертви, които били минали вече 18 години.\r\r\n                    \r\n                    Разследването срещу българската група започнала още през август 2017 година. То стартирало след получена информация за група, която се занимавала с кражби от испански магазини, а откраднатото продавала в различни европейски страни.\r\nРазследващите установили, че организацията се управлява от необитаеми сгради в Мадрид. Именно в такива сгради са намерени и множество от непълнолетните жертви на групата, които живеели в ужасяващи условия.\r\nАпартаментите били претъпкани от жертви, които били довеждани насила от България. Те били примамвани да се преместят в Испания с фалшиви обещания, но веднъж пристигнали, били поставяни в условия на робство и заставяни да извършват престъпления.\r\nМомичетата, само едно от които е на 13 години, били задължавани да се омъжват за членове на мафията или да проституират.\r\nПрестъпната група била разделена според отговорностите си – една част от мъжете наемала апартаментите, друга контролирала жилищата, а една женска група се занимавала изцяло с обучението на момичетата да крадат. Четвъртата група отговаряла за разпространението на откраднатата стока.\r\nПри претърсването на апартаментите са открити различни електронни устройства, мобилни телефони, бижута, както и документи, подписани от родителите на момичетата, в които те давали съгласието си децата им да пътуват извън страната ни.\r\nОсвен тях разследващите открили 28 фалшиви лични карти, както и следи за над 150 престъпления.", "date": "2018.05.18", "title": "Жрици, крадли... Родни роби на кило в Испания, че и на изплащане!?"}
{"url": "https://www.dnes.bg/football/2018/05/18/superkompiutyr-predskaza-i-svetovniiat-shampion-e.376812", "text": "Ако имахте шанс да предскажете новия световен шампион по футбол, кой отбор бихте избрали? Защитаващият титлата си Германия, вечния фаворит Бразилия или бившия първенец Испания?\r\nПовечето фенове сигурно са пренаситени от успехите на трите тима. Но и сега те са сред големите фаворити на предстоящия Мондиал. UBS, цитиран от Bloomberg, направи 10 000 симулации чрез суперкомпютър на предстоящия шампиона на планетата. В изследването участваха 18 анализатори и редактори и са използвани редица фактори, сред които нивото на играчите, представянето на отборите и т.н.\r\n \r\nСпоред него Бундестимът ще защити титлата си, като коефициентът за това е 24%. Веднага след германците се нареждат бразилци (19.8%) и испанци (16.1%). Изненадващо за мнозина Англия (8.5%) е на 4-то място по шанс за триумф, изпреварвайки с малко Франция (7.3%).\r\n \r\nШансът на Германия и Испания да стигнат до 1/2-финалите е над 50%, а големият провал на световното ще е Аржентина на Лео Меси. Според изчисленият финалистът от 2014 г. отново да играе в решаващия мач е едва 11,3%. Очакванията са гаучосите да прескочат 1/4-финалите, но после да отпаднат.\r\n \r\nЕвропейският първенец Португалия с Кристиано Роналдо също е получил нисък процент за триумф – едва 3.1, а големите аутсайдери са Панама, Саудитска Арабия, Коста Рика, Тунис и Египет с по 0%. Суперкомпютърът изчисли, че дори италианците, които не се класираха за Мондиала, имат по-голям шанс да го спечелят, отколкото домакините от Русия.\r\n \r\nМакар и симулациите да звучат впечатляващо, не винаги са точни. През 2014 г. UBS заяви, че Бразилия ще триумфира на домашното световното, но селесао беше унижен с 1:7 от Германия на 1/2-финалите.\r\n \r\n\r\n ", "date": "2018.05.18", "title": "Суперкомпютър предсказа: И световният шампион е..."}
{"url": "https://www.dnes.bg/eu/2018/05/18/ima-li-polza-za-bylgarina-ot-evroshefstvoto-ni.376799", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЛидерите на страните от ЕС, както и тези на държавите от Западните Балкани подписаха декларация, в която отбелязват, че Съюзът приветства споделения ангажимент на партньорите от Западните Балкани за европейските ценности и принципи, както и за визията за силна, стабилна и обединена Европа.\n\r\nМакар че в документа споменават конкретни дати за покана за старт на преговори за членството на балканските страни в ЕС, лидерите на ЕС декларират и подкрепата си за продължаващите реформи.\n\r\n\"По темата за Западните Балкани срещата постигна възможното и като участние, и като окончателен резултат. От тази гледна точка тя безспорно беше успешна. Съдържателно документът, който бе подписан обаче бе по-скоро крачка назад от постигнатото през последните месеци\", коментира в студиото на \"България сутрин\" бившият зам.-министър на външните работи Любомир Кючуков.\n\n\n\n\r\r\n                    \r\n                    По думите му той представлява единствено потвърждаване на европейската перспектива.\r\n\"Спомняйки си срещата на високо равнище в Солун през 2003 г. ЕС потвърджава единодушната си подкрепа към европейската перспектива на Западните Балкани. Развивайки прогреса до сега, партньорите от Западните Балкани поеха ангажимент към европейската перспектива като техен твърд стратегически избор. Достоверността на тези усилия зависи от ясната обществена комуникация\", се посочва в декларацията.\r\nЕС има амбицията да засили ангажимента си на всички равнища да подкрепи политическата, икономическата и социалната трансформация в региона, включително чрез увеличена помощ, основана на осезаем напредък в правовата държава, както и в социално-икономическите реформи на партньорите от Западните Балкани.\r\nДокога Европа ще гледа на държавите от Балканите като на страни втора ръка, попита пред журналистът Нора Стоичкова.\r\n\"Резултатът от тази среща за мен е много двусмислен. Не виждам каква е ползата от нея за обикновените българи. В крайна това, че сме домакин поставя добре България на европейската карта, но въпросът е какво договори със своите партньори правителството\", отбеляза Нора Стоичкова.\r\nЕС подкрепя партньорите от Западните Балкани в ангажимента им да продължат да укрепват добросъседските отношения, регионалната стабилност и взаимното сътрудничество. Това включва по-специално намирането и прилагането на окончателни, приобщаващи и обвързващи решения за техните двустранни спорове, коренящи се в наследството от миналото и както и това, че полагат допълнителни усилия за помирение, се казва още в документа.", "date": "2018.05.18", "title": "Има ли полза за българина от еврошефството ни?"}
{"url": "https://www.dnes.bg/obshtestvo/2018/05/18/da-pomognem-biliard-s-kauza-za-malkiia-petko.376816", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВтори пореден благотворителен билярд турнир ще се проведе този уикенд в София. Каузата на събитието е да се помогне на 8-годишния Петко Димитров.\r\nОще при раждането е открита вътрешна хидроцефалия на детето, на петия месец - ренопария, а след това е диагностициран с детска церебрална парализа.\r\nМалкият Петко има нужда от 34 000 долара за трансплантиране на стволови клетки в клиника в Турция.\n\r\n\"От тази сума са останали 30 000 лева. Изключително амбициозни сме да му помогнем. Миналата година помогнахме на момиченце да се изправи от помощната си количка.\r\nМедиите много помогнаха парите да се съберат\", сподели един от организаторите Людмил Георгиев в \"България сутрин\".\r\n                    \r\n                    \r\nТурнирът ще се проведе на 19-20 май в двата клуба за билярд в подлеза на НДК. Записването за него може да се осъществи или с минимално дарение от 15 лева на влизане в залите, или чрез дарение по официалните сметки на малкия Петко.\n\r\n\"Програмата на турнира е гъвкава, за да може всеки, който иска да присъства. DMS-ът на Пеко е 17 777. Осигурени са много интересни награди за победителите, както и звезди, които ще участват. \n\r\nКогато става въпрос за благотворителност хората се обединяват. Повече информация за събитието може да бъде намерена във Facebook страницата ни или на сайта ни\", обясни още един от инициаторите Николай Алгафари пред .\r\n ", "date": "2018.05.18", "title": "Да помогнем! Билярд с кауза за малкия Петко"}
{"url": "https://www.dnes.bg/football/2018/05/18/stadionite-na-mondial-2018-lujniki-moskva.376836", "text": "Стадион \"Лужники\" е основният спортен комплекс в Русия. В навечерието на световното първенство претърпя нова реконструкция, чиято основна цел беше подобрения и комфорт за всички зрители. Благодарение на нея, капацитетът му беше увеличен с 3 хиляди места (капацитет от 81 хил.). Има модерен покрив от полупрозрачен поликарбонат, който предпазва от валежи и слънчева светлина. \r\nСъвременното му техническо оборудване позволява едновременно на 30 хиляди фенове да използват Wi-Fi. Отделно внимание заслужава футболният терен, който беше сменен от изкуствена с естествена трева. Игрището е оборудвано с дренажи, напоителни и отоплителни системи, като последното ще позволи полето да изсъхне за не повече от половин час след обилни валежи. Неслучайно беше избран за най-добър в света за 2017 година в класация на авторитетния сайт Stadiumdb.com. Съоръжението спечели надпреварата след подробен анализ на експерти, които оценяваха кандидатите по три основни критерия: архитектура, функционалност и иновации.\r\n \r\nПрез декември 1954 г. е взето решение да се построи стадионът. Строежът започва през януари 1955 г. Открит е на 31 юли 1956 г. До 1956 г. носи името на Ленин. През юни 1992 г. е преименуван на Олимпийски комплекс \"Лужники\". Първият мач, игран на него, е между отборите на СССР и Китай, завършил 1:0 в полза на домакините. През 1971 г. на \"Лужники\" се състои прощалният мач на легендата Лев Яшин. На него се провеждат Летните олимпийски игри през 1980 г. По онова време капацитетът му е 103 000 зрители. През 1982 г. трибуна убива 66 души.\r\n \r\nПрез 1999 г. е домакин на финала за Купата на УЕФА между Парма и Олимпик Марсилия, спечелен от италианците. В периодите 2001-2004 и 2007-2008 стадионът е реконструиран и обновен. На 21 май 2008 \"Лужники\" е домакин на финала на Шампионската лига между Челси и Манчестър Юнайтен, спечелен от \"червените дяволи\" след дузпи. През август 2013 г. е домакин на световното първенство по лека атлетика и на световното първенство по ръгби.\r\n \r\n\"Лужники\" ще приеме 7 мача от Мондиал 2018, като на него ще се проведе и финалът на първенството.\r\n\r\n\r\n \r\n14 юни, група \"А\": Русия – Саудитска Арабия\r\n \r\n17 юни, група \"F\": Германия – Мексико\r\n \r\n20 юни, група \"В\": Португалия – Мароко\r\n \r\n26 юни, група \"С\": Дания – Франция\r\n \r\n1 юли, 1/8-финал: Първи от група \"B\" – Втори от група \"A\"\r\n \r\n11 юли, 1/2-финал: Победител от мач №59 – Победител от мач №60\r\n \r\n15 юли, Финал: Победител от мач №61 - Победител от мач №62  \r\n\r\n", "date": "2018.05.18", "title": "Стадионите на Мондиал 2018: \"Лужники\", Москва"}
{"url": "https://www.dnes.bg/obshtestvo/2018/05/18/pyrva-lesbosvatba-v-bylgariia-diliana-se-vreche-na-viara-mechtaiat-za-dete.376849", "text": "\n\r\nДиляна и Вера се врекоха във вечна вярност пред семейство и приятели на скромно празненство, което бе организирано в Русе. Двете са категорични, че всъщност това си е било сватба. Което я прави първата лесбоцеремония у нас, разказва \"България днес\".\r\nНа венчавката 41-годишната Вяра заложила на бял костюм, а 25-годишната Диляна е облечена с ефирна бяла рокля.\r\nДвойката не пропусна да сподели снимки от специалния ден, на които ясно личи щастието и любовта помежду им. Не липсват й запечатани моменти от първата официална целувка като новоизлюпено семейство.\r\nДиляна и Вяра заявиха, че нито сексуалността им, нито разликата във възрастта им ги притеснява. И сега крачат уверено към следващата си мечта - да имат собствено дете.\r\r\n                    \r\n                    \"По-добре две добри майки, отколкото един лош баща\", категорични са и двете. Диляна ще бъде майката. Тя ходи на ин витро процедури, но до този момент има два неуспешни опита да зачене. Семейството е категорично, че няма да възпитават детето си да бъде хомосексуално, а ще му дадат свобода само да избере пътя си.\r\nДиляна не е единствената в семейството, която има хомосексуални взаимоотношения с човек от същия пол.\r\nДоведената й сестра също има взаимоотношения с жена, а 70-годишната им леля от 50 г. живее на семейни начела с друга дама.\r\nВяра твърди, че е силно разочарована от мъжете в живота си. Въпреки това от първата си неуспешна връзка с мъж тя има 21-годишно дете.\r\nЛюбовта между двете пламва преди няколко години. Диляна работила в чужбина и се запознават с Вяра от социалните мрежи. Още тогава е наясно със сексуалната си ориентация. Вяра също не крие, че харесва жени.\r\n41-годишната Вяра била по-смелата във връзката им и първа се решила на голямата крачка - да предложи брак на Диляна.", "date": "2018.05.18", "title": "Първа лесбосватба в България? Диляна се врече на Вяра, мечтаят за дете"}
{"url": "https://www.dnes.bg/health/2018/05/18/stiskai-za-urinarnata-inkontinenciia-pri-jenite.376825", "text": "Уринарната инконтиненция представлява неволното изпускане на урина. И мъжете и жените могат да страдат от този проблем, но по-често той засяга жените. Инконтиненцията не е нормална за остаряването, нито е неизбежна след раждане или като част от промените в организма през менопаузата. Основната причина поради, която много жени не се обръщат с този проблем към акушер-гинеколога, е неудобството и срамът, който предизвиква това състояние. \r\nВ повечето случаи уринарната инконтиненцията е предотвратимо състояние, което може да се лекува с различни методи. Ако това състояние влошава качеството на живот, е важно да се потърси медицинска помощ.  \r\n \r\nМогат да се използват различни подходи при лечението, които зависят от предполагаемата причината. Акушер-гинекологът е специалистът, с който може да обсъдите кое е най-подходящото за вас.\r\n \r\nУпражнения за тазовото дъно се препоръчват при стрес инконтиненция. Чрез гимнастика на таза, се заздравят тазовите мускули и затварящата функция на уретера, което предотвратява невъзможността за неволево изпускане на урина.\r\n \r\nПри естрогеннен дефицит, липсващите хормони се доставят с лекарства, а при позивна инконтиненция често се предписват антихолинергични лекарства.\r\n \r\nВ някои случаи на уринарна инконтиненцията хирургическата намеса се оказва необходима. Съществуват много модерни и достъпни методи за предотвратяване на проблема.\r\n \r\n\r\n ", "date": "2018.05.18", "title": "Стискай! За уринарната инконтиненция при жените"}
{"url": "https://www.dnes.bg/obshtestvo/2018/05/18/doklad-lotariiata-ne-pristrastiava-pylni-biudjeta.376831", "text": "Да се проведе широко обществено и  експертно обсъждане със заинтересованите страни във връзка с предлаганите ограничения за лотарийните игри. Това препоръчва правният екип на Института за модерна политика в доклад, изпратен до премиера и депутатите.\n\n\r\nИнститутът препоръчва още да бъде направена  детайлна оценка на фискалните и социални ефекти от предлаганите  рестрикции. Според документа те ощетяват бюджета, бизнеса и хората.\r\nПриходите от игралната индустрия като цяло в България съставляват едно  от големите пера в държавния бюджет, което бележи устойчив ръст през  последните години - от 60 млн. лв. приходи за държавата през 2014 г. до  повече от 138 млн. лв. през миналата 2017 година.\r\r\n                    \r\n                    Според доклада лотариите плащат най-високите данъци – 15% от целия приход от билети, а останалите фирми – корпоративен данък от 10% върху печалбата.\r\n21 държави в ЕС имат по-ниски данъци за лотариите от България, в 1 държава данъците са идентични с българските, а 4 държави са с по-висок данък. Според доклада не са верни твърденията, че в ЕС рекламата и разпространението на лотария са \"забранени\" или по-рестриктивни отколкото у нас, както и че има ограничения в разпространението. \n\r\nЕкспертите обобщават и резултатите от 92 научни емпирични изследвания след 2000 г. относно \"хазартната зависимост\". Процентът на лицата, които покриват петте медицински критерия за \"хазартна зависимост\" в Европа варира от 0,12 до 3,4%, в САЩ е около 3,5%, в Канада 2%.\r\nУстановено е, че това няма причинно-следствена връзка с лотариите, както и въобще с мащабите, рекламата и разпространението на лотарийните игри. Значение за \"хазартната зависимост\", макар и незначително, оказва рекламата на т.нар. \"твърд хазарт\" (казина, рулетка, покер и пр.), се посочва още в документа. \n\r\nЛотариите са обект на строга държавна регулация и осъществяват дейността си под стриктен държавен контрол, а лотарийните билети са ценни книжа по действащото законодателство.\r\nДокладът илюстрира и разпределението на приходите от лотарийни билети, съгласно действащата законова уредба. 100 единици приход от билети се разпределят – 15 за данъци (от които 1,5 в Национален фонд \"Култура\"); средно 66 - изплащане на печалби на участници (при законово задължение за минимум 50); средно 9 – търговска отстъпка за разпространители; 10 – реклама, организация плюс крайна печалба за фирмата-организатор. ", "date": "2018.05.18", "title": "Доклад: Лотарията не пристрастява, пълни бюджета!"}
{"url": "https://www.dnes.bg/world/2018/05/18/ek-s-blokirasht-mehanizym-za-sankciite-na-sasht-sreshtu-iran.376852", "text": "Европейската комисия задейства днес механизъм за блокиране на действието на санкциите на САЩ срещу Иран на територията на Европейския съюз.\n\r\nЕК съобщи, че е приела \"първи пакет от мерки за защита на компаниите от ЕС в Иран от санкциите на САЩ\".\n\r\nСлед като американският президент Доналд Тръмп обяви миналата седмица решението си да изтегли САЩ от споразумението за иранската ядрена програма, ЕС обеща да се придържа към сделката, която има за цел да не позволи на Иран да разработва ядрени оръжия в замяна на отмяна на санкциите, засегнали неговата икономика, припомня ДПА.\n\r\n\"Докато иранците спазват своите ангажименти, ЕС, разбира се, ще се придържа към споразумението, на което беше архитект\", каза председателят на ЕК Жан-Клод Юнкер и предупреди, че решението на САЩ отново да наложат санкции \"няма да остане без последици\".\n\n\n\r\r\n                    \r\n                    Първата стъпка е одобряване на \"блокиращ регламент\", който \"забранява на компаниите от ЕС да изпълняват екстериториални санкции на САЩ, разрешава на компаниите да си възстановяват по съдебен ред загубите от действията на трети лица, изпълняващи тези санкции, и анулира действието на каквито и да е чуждестранни съдебни решения за изпълнение на санкциите на САЩ на територията на ЕС\", заяви Европейската комисия, цитирана от ТАСС.\n\r\nСпоред ЕК целта е мярката да влезе в сила, преди да започне действието на първия пакет санкции на САЩ на 6 август.\n\r\nЕврокомисията също така цели да позволи на Европейската инвестиционна банка да финансира дейности в Иран.\n\r\nЕто защо днес Европейската комисия започна и процедура, за да позволи на гореспоменатата банка да продължи да поддържа европейските инвестиции в Иран, по-специално за малките и средните предприятия, допълва Франс прес.\n\r\nЕвропейският парламент и Съветът имат два месеца, за да кажат дали приемат или се противопоставят на тези мерки.\n\r\n\"Процедурата може да бъде прекратена, ако политическите обстоятелства не оправдават приемането на мерките\", отбелязва ЕК.\n\r\nБлокиращият механизъм беше създаден още през 1996 година, за да бъде заобиколено ембаргото срещу Куба. Но той така й не беше използван, тъй като тогава кризата бе решена политически, допълва Франс прес.\n\r\nЮнкер съобщи за днешното задействане на механизма на пресконференцията в София в края на срещата на върха на ЕС с лидерите на западните балкански държави, състояла се вчера. \r\n/БТА/ ", "date": "2018.05.18", "title": "ЕК с блокиращ механизъм за санкциите на САЩ срещу Иран"}
{"url": "https://www.dnes.bg/eu/2018/05/18/dvoiniiat-standart-bageti-s-po-malko-sirene-i-kolbas-bulion-s-poveche-sol.376826", "text": "Шоколад, газирани напитки, бульони, адаптирано мляко на прах за малки деца, багети, моцарела... все продукти, при които е открит т. нар. двоен стандарт и има различия в качеството на храните на българския и европейския пазар.\n\r\nВ изследваните продукти са открити различия в състава, хранителната стойност, външния вид и цените на храните. Това показват данните от последното проучване за \"двойния стандарт\", цитирани от земеделския министър Румен Порожанов в писмен отговор на депутатски въпрос.\n\r\nИзследването показва, че в 21 продукта от общо 53, закупени от европейския /Германия, Австрия, Италия и Чехия/ и българския пазар, има различия.\n\n\n\n\n\r\r\n                    \r\n                    Така например в суха смес за палачинки съставките са съвсем различни, както и опаковките на продукта. В българския има глюкозен сироп, яйчен прах, сгъстител гума гуар /Е412, а в продукта от ЕС - сухо обезмаслено мляко, брашно от лупина и набухватели. Има и различие във вида и качеството на опаковките на двата аналога.\n\r\nВ адаптирано мляко на прах в България като съставка в най-голямо количество са растителните мазнини, а в европейския продукт - обезмасленото мляко на прах.\n\r\nПри сирене \"моцарела\" има разлика в цвета и вкуса на продуктите. Има отклонения и в обявените грамажи, сочи изследването.\n\r\nПри изследването на млечен шоколад в българския аналог не е вложено масло, а в европейския има. И съдържанието на какао е с около 5% по-ниско.\n\r\nВ разтворим зелечуков бульон има значителна разлика в количеството и вида на изсушените зеленчуци. В продукта от България има хидролизиран растителен протеин, а в този от ЕС такава съставка не е посочена. В бульона у нас е вложена и повече сол.\n\r\nПри газирана напитка с вкус на портокал също има разлики в състава, степента на газираност и енергийната стойност. В българския аналог е обявено съдържание на портокалов сок 5%, а в европейския - 5,3%.\n\r\nВ замразени багети у нас за вложени 41% по-малко колбас и 50% по-малко сирене, а съдържат повече чушки и доматено пюре, показва още проучването.\n\r\nМинистър Порожанов обяснява, че за да могат да се налагат санкции за подобни нелоялни практики, първо трябва да се променят няколко евродирективи.\n\r\nПървата крачка вече е направена, тъй като от Европейската комисия чрез Съвместния изследователски център е разработена хармонизирана методология за подбор и анализ на храни, уточнява той и допълва, че България ще продължава да участва в инициативите за елиминиране на \"двойния стандарт\".", "date": "2018.05.18", "title": "Двойният стандарт: Багети с по-малко сирене и колбас, бульон с повече сол..."}
{"url": "https://www.dnes.bg/temida/2018/05/18/red-sylzi-red-gabi-otnovo-ridae-zvuchno-v-syda.376844", "text": "Разплакана и окована в белезници, 21-годишната Габриела Медарова влезе днес в съдебната зала, охранявана от шестима униформени. \r\nНа 9 срещу 10 май тя отново вилня и разби носа на 21-годишната студентка Катя Ангелова, която празнувала рожден ден. Това стана в тоалетната на нощен клуб в Пловдив, където Медарова до неотдавна се изявявала като танцьорка. \r\nПобойничката излязла от кабинката на WC-то заедно с гаджето си Пачо и светкавично нанесла кроше на момичето, което не познавала. \r\n\"Прилошало й е, залитнала, опитала да се подпре на вратата и с нея, без да иска, ударила рожденичката\", обясни пред \"\" адвокатът на Габриела Орлин Търновалийски. \r\r\n                    \r\n                    Пострадалата обаче е категорична, че танцьорката е нанесла удар в носа с юмрук.\r\nПрокуратурата иска постоянен арест за Габриела, която пияна и дрогирана преди месец потроши 10 автомобила. \r\nСлед като престоя три дни в ареста, тя беше пусната под парична гаранция първоначално за 20 хил. лева, а в последствие намалена на 5000.\r\nСпоред обвинители, действията на девойката се превръщат в рецидив и то по време, когато е на свобода срещу парична гаранция.\r\nСпоред защитата, имало снимки от камери, от които не се виждало, че Медарова е посегнала на рожденичката Катя. \n\r\nВъпреки тези доказателство магистратите освободиха 21-годишната Габриела с мярка \"подписка\". \n\r\n ", "date": "2018.05.18", "title": "Ред сълзи, ред... Габи отново ридае звучно в съда"}
{"url": "https://www.dnes.bg/obshtestvo/2018/05/18/liato-more-44-plaja-dostypni-za-hora-s-uvrejdaniia.376817", "text": "От това лято и хората с увеждания ще имат достъп до 44 плажа по Черноморието. Това обеща министърът на туризма Николина Ангелкова.\r\nТя увери, че създаването на условия и гаранции за пълноценното им участие във всички области на обществения живот е приоритет на кабинета и се работи активно по въпроса.\r\n\"След срещи с организациите на хората с увреждания задължихме наемателите на плажовете още от това лято да предприемат мерки, така че на 44 морски плажа трябва да се монтират подходи и преместваеми пътеки за хората с увреждания\", разясни министърката.\r\nИ все пак не всички плажове можели да станат достъпни заради различните географски особености.\r\nНужна била и допълнителна квалификация за спасителите, за да могат да гарантират безопасността и живота на хората с увреждания.\r\n\"Не само с морския бряг, но и с морските течения трябва да се съобразим\", допълни Ангелкова.", "date": "2018.05.18", "title": "Лято, море... 44 плажа – достъпни за хора с увреждания "}
{"url": "https://www.dnes.bg/obshtestvo/2018/05/18/piian-i-gaz-s-mercedesa-i-sinodyt-nakaza-otec-spiridon.376848", "text": "Светият синод наказа Йеромонах Спиридон, който бе спипан да шофира пиян навръх Гергьовден.\r\nСпиридон е игумен на Чипровския манастир, той е на 21 години и е най-младият игумен у нас. \r\nНа 6 май той бе хванат пиян зад волана след като бе спрян от пътни полицаи в Монтана. След проверката се оказало, че йеромонахът шофира манастирския Мерцедес с 2,59 промила в кръвта.\n\n\r\nДнес Светият Синод реши да накаже свещеника като го лиши от право да извършва служба в следващите шест месеца, съобщи \"Дарик\".\r\nПреди седмица пък Видинската митрополия освободи йеромонах Спиридон от длъжността игумен на Чипровския манастир.\r\r\n                    \r\n                    Районният съд в Монтана постанови също наказа духовника и го осъди на 6 месеца затвор условно - с 3-годишен изпитателен срок. Преди това отецът се споразумя с прокуратурата за присъдата, а съдът одобри споразумението.\r\nОтец Спиридон приема монашеството още 18-годишен, а две години по-късно вече е игумен на Чипровския манастир. \r\n ", "date": "2018.05.18", "title": "Пиян и газ с Мерцедеса! И Синодът наказа отец Спиридон"}
{"url": "https://www.dnes.bg/crime/2018/05/18/ekshyn-v-burgas-recidivist-pohiti-uchenichka.376860", "text": "16-годишна ученичка е била похитена на 16 май от непознат мъж в района на УМБАЛ Бургас, но като по чудо тя успяла да се измъкне малко по-късно, преди бандитът да й посегне.\r\nИзвършителят Георги Киряков бързо е издирен и задържан, вече му е наложена мярка за задържане \"постоянен арест\".\r\nПохитителят препречил пътя на момичето докато то вървяло към училище, спирайки рязко пред нея с джип. Девойката се стъписала, а непознатият я дръпнал за качулката на суитчъра, издърпал я и я натикал в колата. После тръгнали по пътя Бургас-Слънчев бряг, но в района на Солниците момичето успяло да избяга. Веднага е подаден сигнал в полицията, извършителят у установен и задържан.\n\r\nСпоред \"\" джипът, с който е извършено отвличането е краден - Георги работел в автосервиз и взел чужд автомобил, оставен за ремонт.\r\r\n                    \r\n                    Срещу него е повдигнато обвинение  за отвличане на лице с цел противозаконно лишаване от свобода.\r\nЗа него законът предвижда от 10 до 20 години лишаване от свобода или доживотен затвор, както и конфискация на част или цялото имущество на виновния.\r\nЗадържаният е криминално проявен, осъждан неколкократно за кражба, грабеж и нанасяне на средна телесна повреда.", "date": "2018.05.18", "title": "Екшън в Бургас! Рецидивист похити ученичка"}
{"url": "https://www.dnes.bg/mish-mash/2018/05/18/te-ne-se-oslushvat-zodiite-koito-sa-nai-praktichni.376847", "text": "Практичните хора са тези, които слагат в ред света. Ако не бяха те, всичко щеше да бъде доста по-хаотично. \n\r\nТези хора виждат живота като поредица от задачи, които трябва да бъдат свършени, и промени, които трябва да се случат. \n\r\nТе се фокусират върху това, което трябва да се направи, вместо да оставят задачите да се натрупват. Нищо не може да ги спре да свършат това, което трябва. \n\r\nПрактичните хора поемат отговорност за своите действия и обикновено са реалисти. \n\r\nА ето и кои са най-практичните зодии. \n\r\n\r\nКозирозите предпочитат да нацапат ръцете си и да свършат работата, отколкото да се впускат в теории и предположения. Те правят планове, които съвпадат с техните цели и ценности. \r\n                    \r\n                    \r\nПреди да вземат решение, Козирозите първо събират всички факти. Известни са със своето търпение, защото практичните хора знаят, че всичко, което си струва, отнема време. И, ако напарят нещата както трябва от първия път, ще си спестят ценно време.\r\nВижте кои са останалите зодии в ", "date": "2018.05.18", "title": "Те не се ослушват... Зодиите, които са най-практични"}
