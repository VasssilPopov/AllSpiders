{"url": "https://www.dnes.bg/photo/2018/09/16/efekti-muzika-s-unikalen-galaspektakyl-graciite-zakriha-svetovnoto.387987", "text": "\nС уникален галаспектакъл завърши 36-о световно първенство по художествена гимнастика в София.\n\r\nИдеята на шоуто беше вдъхновена от легендата за любовта между Боян и Неда. То включваше много светлинни ефекти, българска музика и ефектни изпълнения от част от отборите, участващи на шампионата.\n\r\nЗрителите видяха на килима гимнастичките на Русия Дина и Арина Аверини, Александра Солдатова и момичетата на руския ансамбъл, както и отборите ансамбъл на Азербайджан, Беларус, Италия и Япония.\n\r\nПоследни пред публиката се появиха българските гимнастички от ансамбъла - Симона Дянкова, Елена Бинева, Мадлен Радуканова, Лаура Траатс, Стефани Кирякова, както и Катрин Тасева, Невяна Владинова и Боряна Калейн. Тяхното общо изпълнение беше на фона на песента \"Хубава си моя, горо\". Българките бяха аплодирани най-много от зрителите в залата.\n                \n                \r\nСледващото състезание по художествена гимнастика, на което София е домакин, е Световна купа през април 2019 година.\n\r\n", "date": "2018.09.16", "title": "Ефекти, музика... С уникален галаспектакъл грациите закриха Световното"}
{"url": "https://www.dnes.bg/notifikacii/2018/09/16/dariavat-kryv-prodavat-drehite-si-uchiteli-v-sasht-na-praga-na-bednostta.387982", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         В навечерието на първия учебен ден у нас - списание \"Time\" публикува покъртителни истории на учители, които живеят на прага на бедността заради ниските си заплати.\n\r\nДа даряваш кръв и да продаваш дрехите си - понякога това плаща сметката за електричество или месечната вноска за колатa, но се оказва, че не е дългосрочно решение на проблема, разказва .\n\r\nВсе повече преподаватели в системата казват, че не получават адекватно заплащане за работата, която вършат.\n\r\nСледват протести. Учители от шест щата изразиха недоволството си от размера на заплатите.\n                \n                \r\nНазряват и още. И всичко това на фона на взети мерки, които са в ущърб на съсловието.\n\r\nТази година законодатели от щата Колорадо гласуваха да повишат годините, на които се пенсионират учителите и да намалят облагите им.\n\r\nСпоред данни на Националния център по образователна статистика, годишната заплата на учител в държавно училище сега е близо 59 хил. долара - сума, която варира в различните щати, но недостатъчна за високите стандарти.", "date": "2018.09.16", "title": "Даряват кръв, продават дрехите си - учители в САЩ на прага на бедността"}
{"url": "https://www.dnes.bg/kino/2018/09/16/uloven-moment-bezbroi-emocii-s-hiliada-pyti-leka-nosht.387870", "text": "Какво изразява една снимка - уловения момент и(ли) емоциите на фотографа й, проследява норвежецът Ерик Поуп във филма \"Хиляда пъти лека нощ\".\r\nРежисьорът включва автобиографичен момент от опита си на военен кореспондент в образа на Ребека Томас (Жулиет Бинош) - фотограф, снимащ конфликтите в най-горещите точки по света.\r\nСюжетът е разказан през обектива на героинята, всеотдайно отдадена на професията си, но на цената на пренебрегнатия й личен живот - съпруг и две деца.\r\nОбсебена от каузата да снима конфликтни зони като Кабул, Мароко, Кения..., героинята се доближава опасно близо до проблеми, които западното общество лицемерно \"смилат\" редом до новините за блякавия живот на холивудските знаменитости. \"Докато светът се интересува от бельото на Парис Хилтън, а забравя, че някъде се изнасилват деца, ще съм бясна и ще снимам\" е мотото, което води героинята на Бинош към следващата цел.\r\n                    \n                    \n                Историята на Ребека не е приказка от \"Хиляда и една нощ\". Зад всеки нейн кадър се крият хиляди емоции на хора, изгубили живота си или погубили нечий друг.\r\nПоуп засяга и друга линия във филма: Кога фотографът остава безучастен към случващото се, преглъща реалността, за да я заснеме и превърне в история и кога идва моментът, в който се налага да свали апарата, за да навлезе в реалността.\r\nФилмът е носител на 2 награди на Световния Филмов Фестивал в Монреал 2013 г., като първата е Специалната Голяма Награда на Журито.\r\nГледайте \"Хиляда пъти лека нощ\" на 16 септември от 23:00 часа по телевизия ", "date": "2018.09.16", "title": "Уловен момент, безброй емоции с  \"Хиляда пъти лека нощ\" "}
{"url": "https://www.dnes.bg/stranata/2018/09/16/kilometrichni-tapi-na-trakiia-i-hemus.387983", "text": "Над 12-километрова тапа се е образувала преди отбивката за Пазарджик в посока София, съобщава \"Фокус\". \r\nДвижението се осъществява изключително бавно. Водачите се предвижват само на първа скорост.\r\nПричината за задръстването са ремонтни дейности на моста над река Елшишка. Движението се осъществява двупосочно в платното за Пловдив.\r\nБлизо 20-километрово задръстване също се е образувало на АМ „Хемус“ преди входа на София.\r\nВодачите могат да избегнат част от трафика като минат по стария път през Горни и Долни Богров. \r\nПри излизане от магистралата движението се нормализира.\r\n ", "date": "2018.09.16", "title": "Километрични тапи на \"Тракия\" и \"Хемус\""}
{"url": "https://www.dnes.bg/stranata/2018/09/16/slynce-i-temperaturi-do-29-v-pyrviia-ucheben-den.387984", "text": "През нощта ще преобладава ясно, а утре – слънчево време. След обяд ще има временни увеличения на облачността, но ще остане почти без валежи. Ще духа до умерен североизточен вятър и с него температурите слабо ще се понижат. \n\r\nМинималните температури ще са от 10° – 12° в котловините на Западна България до 17° – 19° в източните райони от страната. Максималните температури ще са предимно между 24° и 29°. Такава е прогнозата за времето на Националния институт по метеорология и хидрология (НИМХ), цитирана от \"Фокус\".\n\r\nНад Черноморието ще бъде слънчево, с временни увеличения на облачността, но ще е без почти валежи. Ще духа до умерен вятър от север-североизток. \n                    \n                    \n                \r\nМаксималните температури ще са 23 – 25°, близки до температурата на морската вода. Вълнението на морето ще е 2-3 бала.\n\r\nНад планините ще бъде предимно слънчево, с временни увеличения на облачността, но само на отделни места ще превали. Ще духа умерен до силен вятър от север-североизток. \n\r\nМаксималната температура на височина 1200 метра ще е около 18°, на 2000 метра – около 11°.\n\r\nПрез следващите три дни ще бъде предимно слънчево. Ще духа слаб, в източните райони до умерен вятър от изток-североизток. Преобладаващите минимални температури ще бъдат между 8° и 13°, а максималните – между 23° и 28°. ", "date": "2018.09.16", "title": "Слънце и температури до 29° в първия учебен ден"}
{"url": "https://www.dnes.bg/notifikacii/2018/09/16/bylgarskite-basketbolisti-zagubiha-dramatichno-ot-rusiia.387985", "text": "Националният отбор на България загуби от Русия със 73:77 (20:30, 20:17, 20:15, 13:15) във втори мач от втората групова фаза на квалификациите за световното първенство по баскетбол за мъже.\r\nСлед поражението българският тим остава на пето място в класирането с 3 победи и 5 загуби, докато Русия излезе на трето място в подреждането с 4 успеха и 4 поражения.\r\nСрещата в \"Арена Химки\" започна силно за българския тим, който не се притесни от пресата на цял терен на руснаците и успя да поведе със 7:2 след тройка на Дий Бост.\r\n", "date": "2018.09.16", "title": "Българските баскетболисти загубиха драматично от Русия"}
{"url": "https://www.dnes.bg/notifikacii/2018/09/16/buriata-floryns-otslabna-no-navodneniiata-prodyljavat.387986", "text": "Бурята Флорънс, която засегна югоизточното крайбрежие на САЩ, отслабна до тропическа депресия, но властите предупредиха, че наводненията продължават, предаде ДПА, цитирана от БТА.\n\n\r\nНационалният център за ураганите отмени предупрежденията за опасност от бури в щатите Северна и Южна Каролина, но добави, че в тях предстоят проливни дъждове. Съществува и заплаха от торнадо, но скоростта на вятъра ще намалее през идните дни.\r\nОчаква се Флорънс да продължи да изсипва огромни количества дъждовна вода, докато се движи на североизток.\r\nФлорънс причини смъртта на 14 души, посочва Ройтерс, а според Асошиейтед прес броят загиналите са 11.\r\nМетеоролозите предупреждават, че реките в Северна Каролина достигат рекордни равнища и има опасения, че през следващите няколко дни може да се стигне до най-опустошителните наводнения в историята на щата. Хиляди получиха нареждане да се евакуират.", "date": "2018.09.16", "title": "Бурята Флорънс отслабна, но наводненията продължават"}
{"url": "https://www.dnes.bg/za-da-se-razbirame/2018/09/16/5-znaka-che-e-vreme-da-promenite-jivota-si.387867", "text": "В забързаното ежедневие често забравяме за нашето Аз. Пренебрегваме личните си нужди, онези малки неща, които ни карат да се чувстваме добре. И така без да осъзнаем, попадаме в капана, наречен лична криза.\r\nЛичната криза е когато мислим за миналото, притесняваме се за бъдещето, но забравяме за настоящето; когато имаме куп лоши навици, когато искаме да променим нещо, но си казваме: \"Ще започна от понеделник...\", но разбира се не започваме нищо.\r\nВижте още 5 знака, че е време да промените живота си.\r\n\r\nЕдин от сигурните знаци, че трябва да се вземете в ръце, е апатията. Не ви вълнуват забавления, на интересните предложения и новини реагирате скептично, загубили сте желание да научите нещо ново, да се надградите, изобщо нямате никакъв ентусиазъм за нищо.\r\n                    \n                    \n                \r\nКога бе последният път, в който се погрижихте за външния си вид, как се храните и заобикалящата ви среда в какво състояние е? Безразличието към тялото и околната среда около вас са едни от първите знаци, че незабавно трябва да започнете промяна.\r\nЗапочнете с грижата за себе си, с малки стъпки. Почистете дома от ненужните неща. Това ще ви накара да се чувствате по-добре, а по този начин освобождавате място в живота си за нови и хубави неща.\r\n", "date": "2018.09.16", "title": "5 знака, че е време да промените живота си"}
{"url": "https://www.dnes.bg/akoshtete-vqrvaite/2018/09/16/prahosnik-do-prahosnik-top-5-na-harcheshtite-zodii.387824", "text": "Има пестеливи хора, но има и някои, които не могат да устоят на изкушенията и купуват всичко модно и интересно, на което попаднат. Ето и кои са зодиите, които харчат доста. \r\n\r\n \r\nИмпулсивни са по отношение на всичко. Ако искат нещо на момента, просто го вземат, без да мислят. Не разсъждават дълго. Ако прекалено дълго се колебаят дали да вземат нещо, те започват да губят интерес към него. Бюджети, финансови планове, забрани за харчене - за тях това е нещо непоносимо. Живеят за мига.\r\n \r\n\r\n \r\nОбожават пазаруването. И се глезят с много неща, но обичат да купуват и подаръци за другите и да им правят изненади. Независимо дали има повод или не. Искат да са винаги стилни, елегантни и да живеят охолен живот. В очите на другите лъвовете трябва да са бляскави. Понякога дори не могат да се контролират и закъсват с парите.\r\n \r\n\r\n \r\nРибите са толкова мили и не могат да отказват. Ако някой им поиска пари назаем, те ще дадат, дори да не разполагат с много към момента и дори да знаят, че няма да им ги върнат. Най-лошото е, че дават и големи суми, например, за да помогнат на приятел да инвестира в някакъв бизнес. Харчат, защото са добродушни и наивни.\r\n\r\n", "date": "2018.09.16", "title": "Прахосник до прахосник: Топ 5 на харчещите зодии"}
{"url": "https://www.dnes.bg/politika/2018/09/16/za-nepodpisaniia-ukaz-igri-na-procedurni-uprajneniia-i-izlishna-drama.387974", "text": "Според лидера на \"Атака\" и председател на парламентраната група на \"Обединени патриоти\" Волен Сидеров е било излишно да се задълбава в процудерата по освобождаването на Младен Маринов от поста на главен секретар на МВР.\n\r\n\"Попитах дали не може без подпис на този указ да гласуваме министрите, казаха, че може, но после можело да стане усложнение. По тази логика излиза, че Младен Маринов трябва цял живот да е главен секретар на МВР, ако президентът не му подпише указа за освобождаване. Можеше и без тези игри на процедурни упражнения и да не възбуждаме излишна драма между институциите, защото и без това между президентството и правителството непрекъснато прехвърчат искри. Това не е добре и е излишно\", разясни Сидеров в предаването \"Неделя 150\" по БНР.\n\n\n\n\n                    \n                    \n                \r\nСпоред него Александър Манолев не е трябвало да оттегля кандидатурата си за транспортен министър.\n\r\nУтре коалиционен съвет при премиера трябва да утвърди окончателно имената: \"Трябва да се обсъди дали да се оттегли Манолев. Трябва да се обсъди дали е нужно и дали трябва да се подаваме на всеки един такъв удар от страна на политико-бизнес кръгове. Тогава ставаме заложници.\", каза Сидеров.\n\r\nЛидерът на \"Атака\" защити и кандидатурата на главния секретар на МВР Младен Маринов за поста вътрешен министър: \"Той е човек от системата. Досега имаше доста несполучливи министри. /.../Той е минал през всички етапи на йерархията, познат от хората и познаващ самата система. Дали той е подходящ или не, е преценил премиерът. Нека той да защити неговите качества.\" \n\r\nДепутатът от ГЕРБ Тома Биков очаква промените в кабинета да бъдат гласувани през тази седмица.\n\r\n\"За мен беше малко странна тази реакция на президента, която чух вчера от него, защото при положение, че има воля и изявление на главния секретар на МВР, това е личен акт, ако щете. Може би трябва на следващия коалиционен съвет да поканим и президента, за да бъде дълбоко информиран за всичко, което се случва. Ако това иска, нека да го каже\", каза Тома Биков.\n\r\nСпоред червения Крум Зарков пък проваленото гласуване на новите министри е положително за управляващите, защото ги е предпазило от нови проблеми. \n\r\n\"Ако все пак бяха одобрени новите министри, един от тях щеше да напусне още след два часа. Това е господин Манолев, който беше номиниран за министър на транспорта\", каза той.\n\r\n\"А днес и тази седмица щеше да се наложи да обсъждаме оставката на господин Маринов във връзка с абсолютно скандалната и абсурдна акция, довела до задържането на двама журналисти\", каза Крум Зарков, визирайки главният секретар на МВР Младен Маринов. \r\n ", "date": "2018.09.16", "title": "За неподписания указ: Игри на процедурни упражнения и излишна драма"}
{"url": "https://www.dnes.bg/stranata/2018/09/16/motorist-zagina-pri-katastrofa-v-centyra-na-vraca.387975", "text": "Моторист загина при катастрофа в центъра на Враца час преди в града да бъде почетена паметта на жертвите на инциденти с мотори по пътищата, съобщава БНР.\r\nКатастрофата стана на кръстовището на бул. \"Екзарх Йосиф\" и ул. \"Вардар\" час преди обед. Мотоциклетистът е ударен от лек автомобил, който е бил без предимство.\r\nБулевардът, на който стана инцидентът, остана затворен повече от час, което спря и движението на тролеите.\r\n31-годишният мотоциклетист е член на Врачанския мотоклуб, който също се включи днес в националната инициатива в памет на загиналите по пътищата мотористи и в подкрепа на пострадалите при инциденти. ", "date": "2018.09.16", "title": "Моторист загина при катастрофа в центъра на Враца"}
{"url": "https://www.dnes.bg/sofia/2018/09/16/pusnaha-car-osvoboditel-protestirashtite-se-razotivat.387976", "text": "\nНормално се осъществява движението по \"Цар Освободител\", след като близо 5 часа булевардът бе блокиран от протестиращи граждани с искане за незабавно оттегляне на правителството и промяна на политическата система. \n\n\r\nЧаст от протестиращите се разотиват, като полицейското присъствие остава засилено, предава \"Фокус\".\r\nДруги се преместиха зад сградата на парламента, за да подкрепят майките на деца с увреждания. От четири месеца те са разположили палатков лагер и нощуват там като настояват за Закон за личната помощ и Закон за хората с увреждания.\n\r\nПо време на демонстрацията се изостри недоволството на протестиращите срещу медиите. Те нападнаха оператор на национална телевизия, но след намеса на полицията не се стигна до ексцесии.\n                    \n                    \n                \r\nПротестиращите скандираха \"Мафия\",\"Оставка\" и \"Българи, юнаци\", пяха химна на България и други патриотични песни. На протеста се забеляза и присъствието на Николай Колев - Босия.\n\r\nОчаква се утре от 12.00 до 17.30 часа отново да се състои протест пред парламента, а след това до 18.00 часа да се проведе шествие до Министерски съвет.", "date": "2018.09.16", "title": "Пуснаха \"Цар Освободител\", протестиращите се разотиват"}
{"url": "https://www.dnes.bg/notifikacii/2018/09/16/ansambylyt-ni-ostana-shesti-na-tri-topki-i-dve-vyjeta.387977", "text": "Българският ансамбъл остана на шесто място на финала на три топки и две въжета на световното първенство по художествена гимнастика в София.\n\n\r\nВъзпитаничките на Весела Димитрова в състав Симона Дянкова, Елена Бинева, Лаура Траатс, Мадлен Радуканова и Стефани Кирякова допуснаха грешки в изпълнението си и бяха оценени с 20.750 точки.\n\r\nТитлата спечели Италия с 22.550 точки, а на второ и трето място са съответно Русия с 22.200 точки и Украйна с 21.400 точки.\n\r\nБългарският ансамбъл спечели два медала на шампионата на планетата - злато на финала на пет обръча и бронз в многобоя.\n\r\nТака равносметката на България е общо три отличия, след като Катрин Тасева, Невяна Владинова и Боряна Калейн завоюваха сребро в отборната надпревара при жените.\n                \n                \r\nПремиерът Бойко Борисов поздрави във фейсбук българския ансамбъл за световната титла на пет обръча.\n\r\n\"Поздравявам нашите момичета и цялата Федерация по художествена гимнастика за огромния успех\", написа премиерът в социалната мрежа.\r\n", "date": "2018.09.16", "title": "Ансамбълът ни остана шести на три топки и две въжета"}
{"url": "https://www.dnes.bg/notifikacii/2018/09/16/za-dva-dni-turskite-sili-zaloviha-stotici-nelegalni-migranti.387978", "text": "Най-малко 85 нелегални мигранти бяха заловени днес в северозападния турски окръг Чанаккале, предаде Анадолската агенция, като се позова на източници от силите за сигурност.\n\r\nЕкипи на бреговата охрана, патрулиращи в района на Айваджък, са забелязали група хора в гумена лодка край бреговете на село Бехрамкале. Силите са сигурност са задържали 58 нелегални мигранти, сред които жени и деца. Всички те са граждани на Афганистан и възнамерявали да достигнат гръцкия остров Лесбос, предаде БТА. \n\r\nСъщо в района на Айваджък са открити още 27 нелегални мигранти - пакистанци и афганистанци, съобщи източник, пожелал да остане анонимен.\n\r\nМигрантите са откарани в окръжния център за репатриране.\n                \n                \r\nВ. \"Хюриет дейли нюз\" съобщава, че в събота на различни места в Турция са задържани около 400 нелегални мигранти.\n\r\nВ близост до границата с България в окръг Къркларели са били арестувани 37 иракчани, палестинци, афганистанци и пакистанци. В окръг Одрин са били заловени 129 мигранти от Сомалия, Пакистан, Афганистан, Алжир, Либия, Тунис и Ирак.\n\r\nВ източния окръг Ван били заловени 118 мигранти от Афганистан и Пакистан.\n\r\nБреговата охрана е засякла група от 43 нелегални мигранти в западния окръг Айдън. В района на Айваджък в окръг Чанаккале вчера са били задържани 37 нелегални мигранти.\n\r\nВ окръг Елязъг са спрени 22 мигранти от Афганистан и Пакистан, съобщава \"Хюриет дейли нюз\".", "date": "2018.09.16", "title": "За два дни: Турските сили заловиха стотици нелегални мигранти"}
{"url": "https://www.dnes.bg/notifikacii/2018/09/16/arestuvana-za-krajba-se-obesi-v-sledstvaniia-arest.387979", "text": "Задържана жена от Мездра се е обесила в килията си в следственото отделение на врачанския затвор. \r\nМалко преди обед надзирателите забелязали, че Петя Цокова се забавила твърде много в тоалетната и влезли в помещението. Открили 23-годишната жена да виси на направено от дрехите й бесило, пише \"\".\r\nСлужителите повикали и линейка, но медицинският екип от спешния център само констатирал смъртта й\r\nВъв вторник криминално проявената и осъждана за кражби жена нападнала в Мездра самотно живеещ възрастен човек. Цокова влязла в къщата му и като го заплашила с нож, му взела 20 лв. и джиесема.\r\nЧасове след престъплението по сигнал на дядото полицията открила въоръжената нападателка в изоставен фургон близо до къщата на ограбения. Арестуваната тогава признала всичко пред разследващите, а в нея намерили ножа и телефона на дядото.", "date": "2018.09.16", "title": "Арестувана за кражба се обеси в следствания арест"}
{"url": "https://www.dnes.bg/notifikacii/2018/09/16/den-bez-avtomobili-ulicite-na-parij-za-peshehodcite.387980", "text": "Улиците на Париж днес са затворени за автомобили и мотоциклети и са изцяло на разположение на пешеходците в четвъртия \"Ден без автомобили\", предаде Франс прес, цитирана от БТА.\r\nЗабраната е в сила от 10 до 17 ч. местно време и не важи за колите на спасителните служби и на хората с увреждания, за туристическите автобуси и такситата.\r\nЦелта на Деня без автомобили е публичното пространство да стане по-спокойно, по-приятно и по-малко замърсено, се посочва в сайта на парижкото кметство. То обяви в петък, че от 7 октомври четири района в центъра на Париж ще бъдат затворени за автомобили една неделя в месеца. Изключение ще правят големите пътни артерии, минаващи през тях.\r\nПо данни на кметството автомобилното движение във френската столица е намаляло с 6 процента между 2017 и 2018 г. и замърсяването на въздуха е намаляло със сходни стойности.\r\nКметовете на Париж Ан Идалго и на Брюксел Филип Клоз вчера предложиха да се обяви европейски ден без автомобили, напомня АФП.", "date": "2018.09.16", "title": "Ден без автомобили: Улиците на Париж - за пешеходците"}
{"url": "https://www.dnes.bg/notifikacii/2018/09/16/desetki-arestuvani-v-germaniia-krili-se-na-dyrveta.387961", "text": "Полицията арестува 34 активисти, които се криеха на дървета и тунели в гора в Западна Германия в опит да попречат на енергийна компания да извърши обезлесяване, за да започне добив на въглища, предаде ДПА.\n\r\nДевет от задържаните са пострадали по време на операцията в гората Хамбахер. На други 62 души е било наредено да напуснат района, съобщи говорител на полицията от близкия град Аахен.\n\r\nТази сутрин двама активисти, които отказваха да напуснат тунел под дърветата, също бяха убедени да излязат.\n\r\nОтделно вчера около 300 души протестираха на близка улица, но днес от тях се събраха само 15.\n\r\nПритежаваща района германска енергийна компания RWE иска да изсече големи части от гората Хамбахер, разположена югоизточно от едноименната мина в провинция Северен Рейн-Вестфалия, за да започне да добива оттам кафяви въглища.\n                \n                \r\nКомпанията казва, че това е наложително, за да може да продължи работата на захранвани с въглища електроцентрали.\n\r\nГорите обаче съдържат многовековни дъбове и букове, които се обитават от защитен вид прилеп. Затова преди шест години природозащитници окупираха гората и изградиха там дървесни жилища и тунели, пише БТА. \n\r\nПолицията започна да разчиства този лагер в четвъртък. До момента са разрушени 13 от 50 жилища.\n\r\n ", "date": "2018.09.16", "title": "Десетки арестувани в Германия, крили се на дървета"}
{"url": "https://www.dnes.bg/stranata/2018/09/16/inventarizirat-20-000-km-republikanski-pytishta.387963", "text": "Извършва се инвентаризация на републиканската пътна инфраструктура, която е 20 000 км, съобщиха от пресцентъра на агенцията \"Пътна инфраструктура\" /АПИ/.\n\r\nПроверката е по разпореждане на министъра на регионалното развитие и благоустройството в оставка Николай Нанков, се уточнява в съобщението.\n\r\nОтбелязва се, че информацията трябва да бъде обобщена от АПИ до средата на октомври 2018 г., като се определят пътищата, за които трябва да се предприемат незабавни мерки. Докладът ще включва данни за състоянието на настилката, канавките и банкетите, мантинелите, вертикалната и хоризонталната маркировка.\n\r\nЩе бъдат посочени последните ремонти на пътните отсечки, както и кой ги е изпълнявал. За всяка пътна отсечка ще бъдат посочени сигналите, които са подавани, както и какви мерки са взети по тях. \n                    \n                    \n                \r\nЗа всеки път трябва да се предложат мерки, за да бъде приведен в нормално експлоатационно състояние, както и срокове, в които могат да бъдат изпълнени, посочват от АПИ.\n\r\nНе са водени разговори с народни представители за вземане на асфалтови проби от участъци по автомагистралите \"Люлин\", \"Тракия\" и други републикански пътища за проверка на качеството, уточняват от АПИ по повод на публични твърдения на депутат.\n\r\n ", "date": "2018.09.16", "title": "Инвентаризират 20 000 км републикански пътища"}
{"url": "https://www.dnes.bg/obshtestvo/2018/09/16/bylgari-na-protest-za-promiana-v-modela-na-upravlenie.387968", "text": "\n\r\n \r\nБългари от страната и чужбина излизат на протест под мотото „Оставка, съд и смяна на системата“.\n\r\nПрояви на обществено недоволство събраха протестиращи пред парламента в София. Демонстрации ще има и пред посолствата на България по света.\n\r\nС викове „Оставка“ и под лозунга \"Не на партийните мафии, корупция и концесии\" пред паметника на Цар Освободител пред Народното събрание се събраха стотици. Протестиращите блокираха за кратко бул. Цар Освободител.\n\n\r\nРечите започнаха още преди официално обявения старт на протеста от 12.00 часа. Той е с предварително обявена продължителност до 22.00 часа тази вечер.\n                    \n                    \n                \r\nПротестът беше обявен като акция на българите от чужбина и в страната. Искането е за оставка на правителството и за смяна на модела на управление, а именно България да се управлява по швейцарския модел с референдуми.\n\r\nЗад протеста стоят над 34 000 български граждани, живеещи в чужбина, обединени от Facebook групата „Против геноцида на Борисов и всички досегашни управляващи мафии“.\n\r\nЕдна от водещите фигури на акцията е Емил Русанов - издател на „Будилник“ в Лондон, който обясни някои от исканията.\n\r\n„Пряко да се избират всички хора, които ще участват в администрацията на тази държава, както и да могат да се отзовават също, защото както си ги избрал, така и би трябвало да можеш да ги отзовеш“, каза Емил Русанов, цитиран от БНР.\n\r\nПротестиращите не искат разпускане на парламента, за да бъде гласуван кабинет, предложен от тях. Твърдят, че страната трябва да се управлява по швейцарски модел.\n\r\nПротестът ще се проведе между 12 и 22 часа и ще продължи три дни.\n\r\nКъм столицата пътуват граждани от Франция, Белгия, Италия, Испания, Англия и Холандия.\n\r\nВ сряда българи ще протестират и пред централата на ЕК в Брюксел. \r\n ", "date": "2018.09.16", "title": "Българи на протест за промяна в модела на управление "}
{"url": "https://www.dnes.bg/zvezdi/2018/09/16/karucarski-ezik-na-pokaz-v-glavnata-rolia-nora-nedkova.387846", "text": "От новия сезон на VIP Brother не е изминала пълна седмица, но плеймейтката Нора Недкова вече се превърна в главно действащо лице. И си заслужи мястото в нашата рубрика \"Бедствие на седмицата\".\r\nБлондинката демонстрира пълно отсъствие на съобразителност и интелигентност. На първо място, защото въобще прекрачи прага на къщата в Нови хан.\n\r\nСамо преди няколко месеца тя се изложи тотално в кулинарно предаване и ако имаше само дори чувство за самосъхранение - щеше да откаже поканата.\n\r\nНо явно девойката или е закъсала за пари или има някакво странно мнение за популярността. И си мисли, че с неадекватното си поведение ще спечели. Явно не е разбрала, че лошата реклама в нито един момент не означава добра реклама. \n                    \n                    \n                \r\nОще с първите си изяви тя демонстрира каруцарски език, който не подхожда на нито една жена. Ясно е, че с Кулагин не се траят, но да споменаваш \"оная си работа\" в национален ефир е белег на нулево възпитание.\r\nОпределенията \"скандал\" и \"плеймейтка\" вървят ръка за ръка, но и в този случай се изисква интелигентност, а не простащина.\r\nВижте още за Нора в ", "date": "2018.09.16", "title": "Каруцарски език на показ! В главната роля – Нора Недкова "}
{"url": "https://www.dnes.bg/eu/2018/09/16/plastovete-se-namestvat-idva-prerazpredelenie-na-silite-v-evropa.387955", "text": "В Европа тече наместване на пластовете, което минава през краха на настоящото статукво. Това може да се каже като обобщение на началото на новия политически сезон на стария континент. Европейската народна партия и Партията на европейските социалисти, които доминираха политиката досега, са в много трудно положение. Те едва ли ще успеят да запазят позициите си в новия Европейски парламент. Очаква се да последва преразпределение на силите в Европа. Сблъсъкът между двете визии за бъдещето на Европа постепенно ще ескалира до европейските избори през май. Това каза Калоян Методиев, политолог, в предаването \"Клуб Investor\" на с водещ Ивайло Лаков. \n                    \n                    \n                \r\nСпоред Методиев мигрантската криза далеч не е водещият проблем в Европейския съюз (ЕС). Той посочи, че всъщност проблемите за ЕС са много комплексни.\n\r\n\"Проблемите в ЕС са идеологически, идейни и институционални. Те са многопластови и не са свързани само с мигрантите. Те се дължат на дълго трупано напрежение. В момента се създадоха условията за избухване на нови политически парадигми,\" посочи Методиев.\n\r\nПолитологът коментира и бъдещото напускане на Великобритания от ЕС, като посочи, че Brexit предизвиква вътрешнополитическа криза в Кралството. Според него министър-председателят на Великобритания Тереза Мей е все още на поста си, тъй като липсват достатъчно подписи за отстраняването ѝ. \n\r\n\"Шотландците са недоволни от плана на Мей за Brexit, защото той носи много несигурност за тях. Евроскептиците пък настояват за \"твърд\" Brexit. Мей е на поста си в момента, тъй като нито една от противостоящите страни не е толкова голяма, че да вземе властта или да има идея как да процедира след нейната смяна. Предстоящата конференция на Консервативната партия създава и допълнително напрежение в британското правителство,\" оцени политологът.\n\r\nМетодиев посочи, че за споразумение между Великобритания и ЕС за Brexit остават още два месеца. Това е така, защото процедурата по ратифицирането му е дълга и трябва да се случи и от Лондон, и от Брюксел до декември, за да влезе в сила до март, когато трябва и Кралството да напусне Съюза. \n\r\n\n\r\n ", "date": "2018.09.16", "title": "Пластовете се наместват, идва преразпределение на силите в Европа"}
{"url": "https://www.dnes.bg/politika/2018/09/16/borisov-investirahme-350-mln-v-sportna-infrastruktura.387969", "text": "Министър-председателят Бойко Борисов се срещна с министъра на спорта на Руската федерация Павел Колобков, който е на официално посещение в България. \n\r\nДвамата подчертаха дългогодишните приятелски отношения между Русия и България в сферата на спорта и бяха категорични, че двете страни ще продължат доброто си сътрудничество и в бъдеще, съобщи правителствената пресслужба.\n\r\nБългарският премиер посочи, че страната ни инвестира много в спортна инфраструктура и даде за пример многофункционалните спортни сгради в София, Пловдив, Русе, Ботевград, Сливница, Шумен и други. \n\r\n“Вложихме 350 милиона лева и в момента разполагаме с много добра база за подготовка на спортистите”, подчерта Бойко Борисов. \n                    \n                    \n                \r\nТой допълни, че страната ни има добри традиции в спорта и че посещенията на руския спортен министър и на президента на Международния олимпийски комитет Томас Бах са най-доброто доказателство за това, че България се справя добре в сектора. \n\r\nПавел Колобков приветства добрата организация на трите световни първенства, които се провеждат едновременно в България и изтъкна отличната подготовка на българския отбор по художествена гимнастика. \n\r\nНа срещата присъстваха министърът на младежта и спорта Красен Кралев и посланикът на Русия в България Анатолий Макаров.\n\r\nПремиерът Борисов предаде специални поздрави на руския президент Владимир Путин. Министър-председателят покани руския спортен министър да присъства и на Световната купа по ски за мъже в България тази зима.\n\r\n ", "date": "2018.09.16", "title": "Борисов: Инвестирахме 350 млн. в спортна инфраструктура!"}
{"url": "https://www.dnes.bg/notifikacii/2018/09/16/elektronnite-cigari-sa-smyrtno-opasni.387966", "text": "Учени от университета на Невада установиха, че при пушенето на електронни цигари голяма част от предизвикващите рак химични съединения се натрупва в белите дробове, съобщи Юрик алърт.\n\r\nУчените са анализирали концентрацията на предизвикващи рак алдехиди и токсини в организмите на 12 души преди и след пушене на електронни цигари. \n\r\nОсвен това те са сравнили концентрацията на въпросните вещества в дима от тези цигари и във въздуха, който участниците издишват, докато пушат.\n\r\nОказа се, че след пушене на електронни цигари средната концентрация на алдехиди в издишания въздух е 10,5 пъти по-голяма, отколкото преди. \n\r\nСъщевременно концентрацията на формалдехид в издишания въздух е стотици пъти по-малка, отколкото в дима от подобни цигари. Това означава, че голяма част от формалдехида остава в човешкия организъм.\n                \n                \r\nПо мнението на учените експериментът нагледно показва възможната вреда от електронните цигари поради алдехидите в дима им.\r\n \r\n/БТА/\n\r\n ", "date": "2018.09.16", "title": "Електронните цигари са…  смъртно опасни"}
{"url": "https://www.dnes.bg/health/2018/09/16/hapvaite-leshnici-za-mlada-koja-i-silna-kosa.387864", "text": "Едни от най-често консумираните ядки са лешниците. Обикновено ги хапваме в десерти, под формата на течен шоколад. Освен вкусови качества, лешниците имат редица предимства за здравето.\r\nРедовната им консумация спомага за зaгубата на излишни килограми, отличен източник са на протеини за вегетарианците, полезни са за мускулите, сърцето, костите, помагат при запек, осигуряват ни важни хранителни елементи и други.\r\nВажно е да добавим, че ядките, консумирани сурови или печени без добавени сол и овкусители, могат да имат ползи за здравето и красотата на нашите кожа и коса.\r\nПовече вижте в следващите редове.\r\n\r\nЕдна чаша лешници осигурява около 86% от дневните ни нужди на витамин Е. Ядките са богати и на други два важни витамина  -  витамин А и С. Тези  мощни антиоксиданти намаляват образуването на фини линии и бръчки и забавят ранното ѝ стареене.\r\n                    \n                    \n                \r\nМожете да използвате маслото, извлечено от тези ядки, в ежедневния режим на грижа за косата. Просто нанесете малко върху скалпа и косата и масажирайте за няколко минути. Измийте косата си, както обикновено след 1 час. Също така може да добавяте и по няколко капки масло от лешник към шампоана. Това ще заздрави косъма от корените.\r\n", "date": "2018.09.16", "title": "Хапвайте лешници за млада кожа и силна коса"}
{"url": "https://www.dnes.bg/crime/2018/09/16/motorist-zagina-v-prohoda-na-republikata-udari-se-v-kamion.387970", "text": "43-годишен моторист загина при катастрофа в Прохода на Републиката, съобщиха за „Фокус“ от  ОДМВР – Велико Търново. \r\nПроизшествието е станало около 12.00 часа. \r\nПо първоначална информация мотоциклетът се е ударил в товарен автомобил. Мотористът е загинал на място.\r\n Екипи на \"Пътна полиция\" регулират движението в района на инцидента. \r\nПричините са в процес на изясняване. Започнато е досъдебно производство.\r\n ", "date": "2018.09.16", "title": "Моторист загина в Прохода на Републиката, удари се в камион"}
{"url": "https://www.dnes.bg/notifikacii/2018/09/16/taifunyt-manghut-raztyrsi-nebostyrgachi-v-honkong.387971", "text": "Тайфунът Мангхут причини хаос в Хонконг, където буквално разтърси небостъргачи, след като удари северната част на Филипините, предаде Франс прес.\n\r\nТайфунът, който е най-мощният в света от началото на годината, порази земеделски райони в северната част на филипинския остров Лусон, където предизвика наводнения и свлачища.\n\r\nВъв Филипините има опасения за около 100 загинали заради тайфуна Мангхут, предаде ДПА.\n\r\nВ това число влизат между 40 и 50 души, за които се смята, че са се намирали в миньорска спална барака и са в неизвестност след свлачище в Итогон, на 200 км северно от Манила, съобщи кметът на града Викторио Палангдан. Има данни за 32 загинали в различни инциденти в Итогон, а най-малко още 29 души са загинали в свлачища и други злополуки в други райони на Филипините.\n                \n                \r\nВ Хонконг метеорологичната служба издаде максимална степен на тревога заради регистрирана скорост на ветровете на тайфуна от 180 км/час с пориви до 242 км/час.\n\r\nОкото на тайфуна премина на стотина километра от бившата британска колония на път към Южен Китай, но създаде хаос в Хонконг, разбивайки прозорци, събаряйки дървета и разклащайки небостъргачи.\n\r\nВластите на Макао решиха да затворят 42-те казина в града, за пръв път в историята им.\n\r\nХонконгската авиокомпания Катай пасифик е предвидила анулиране на над 400 полета в следващите три дни.\n\r\n2,45 милиона души бяха евакуирани в южната китайска провинция Гуандун, преди тайфунът да достигне крайбрежието. Обявена е най-високата степен на опасност от урагани. Властите на провинцията оборудваха 18 000 убежища в потенциално опасните райони, затворени бяха 632 туристически обекта и над 29 000 строежа, а над 48 000 плавателни съдове се върнаха в пристанищата, предаде ТАСС. Нарушено е движението на въздушния и железопътния транспорт.\n\r\nСтихията достигна брега в района на град Тайшан, като води със себе си проливни дъждове и силен вятър, с пориви, достигащи 162 км/ч. Поради дъждовете видимостта в града е била само няколко метра. В момента тайфунът се движи на северозапад със скорост 25-30 км/ч и постепенно губи силата си. \r\n ", "date": "2018.09.16", "title": "Тайфунът Мангхут разтърси небостъргачи в Хонконг"}
{"url": "https://www.dnes.bg/notifikacii/2018/09/16/sapiori-proveriavat-symnitelna-kola-v-parij.387972", "text": "Сапьори на френската полиция използваха куче и робот за проверка на съмнителна кола, паркирана на булевард \"Шанз-Елизе\" в Париж, предаде Ройтерс.\r\nОчевидец съобщи, че полицията е отцепила участък от булеварда в близост до Триумфалната арка, а минувачите са държани на 150 метра от мястото.\r\nПарижката полиция описа операцията като предохранителна мярка. ", "date": "2018.09.16", "title": "Сапьори проверяват съмнителна кола в Париж"}
{"url": "https://www.dnes.bg/notifikacii/2018/09/16/graciite-ni-triumfiraha-na-svetovnoto-grabnaha-zlaten-medal.387973", "text": "\nБългарският ансамбъл спечели златния медал на финала на пет обръча на 36-о световното първенство по художествена гимнастика в София.\n\r\nПред погледа на президента на България Румен Радев българските гимнастички Симона Дянкова, Елена Бинева, Мадлен Радуканова, Лаура Траатс и Стефани Кирякова изиграха страхотно композицията си и получиха оценка от 23.300 точки.\n\r\nВсички конкурентки на българките - Русия, Италия и Украйна, допуснаха груби грешки.\n\r\nНа второ място се класира Япония с 22.800, а на трето е Италия с 22.550 точки. Русия остана на четвърто място с 20.325 точки.\n\r\nТова е трети медал за България от шампионата в София след бронза на ансамбъла в многобоя и среброто в отборната надпревара при жените.\n                \n                \r\nВ днешния последен ден от световното първенство зала \"Арена Армеец\" е пълна до краен предел.\n\r\nВторият финал на три топки и две въжета започва след броени минути.\r\n\r\n \r\n", "date": "2018.09.16", "title": "Грациите ни триумфираха на Световното, грабнаха златен медал!"}
{"url": "https://www.dnes.bg/obshtestvo/2018/09/16/sofiia-domakin-na-stara-hartiia-za-nova-kniga-za-shesti-pyt.387967", "text": "\nЗа шести пореден път София е домакин на инициативата \"Стара хартия за нова книга\".\n\r\nДо 19.00 часа всяко дете, което заедно с възрастен придружител донесе 5 килограма стара хартия за рециклиране, ще получи нова детска книга по избор, предаде .\n\r\nКакто всяка година, кампанията има литературна тематика, вдъхновена от популярна детска книга. В настоящото издание малчуганите ще имат възможност да влязат в \"дрешника\" на приказния свят на Нарния, където ги очакват нови предизвикателства и награди.\n                    \n                    \n                \r\nКнигите от поредицата \"Хрониките на Нарния\" на Клайв С. Луис са осигурени от издателство \"Труд\", основен партньор на инициативата.\n\r\nА за да остане денят незабравим, в София всички деца, които са предали старата си хартия, ще имат възможност да си направят снимка за спомен във фото будка в стил \"Светът на Нарния\".\n\r\nНачалото на каузата \"Стара хартия за нова книга\" бе поставено на 15 септември 2013 г. Организаторите Книжен център \"Гринуич\" и \"ЕКОПАК България\" АД и партньорите на \"Стара хартия за нова книга\" се обединиха около идеята, че е важно всяко дете още от ранна възраст да се научи да полага грижи за природата, да събира разделно отпадъците и да има специално отношение към книгата и четенето.\n\r\nЗа петте години в инициативата са се включили близо 26 250 деца. Малчуганите заедно със своите родители са предали за рециклиране 133 тона хартия и са получили 29 600 книжки.\n\r\nТака всички заедно сме спасили от изсичане 1730 дървета. От 2015 г. инициативата се превърна в национална и до този момент е преминала през градовете Пловдив, Бургас, Варна, Хасково и Русе.\n\r\nНека заедно спасим природата и насърчим децата си да четат!\r\n ", "date": "2018.09.16", "title": "София домакин на \"Стара хартия за нова книга\" за шести път"}
{"url": "https://www.dnes.bg/obrazovanie/2018/09/16/supa-plodove-roditeli-porychvat-onlain-obednoto-meniu-za-decata-si.387981", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \n\r\nБургас стана първият град в страната, в който родителите ще могат да поръчват обедното меню на децата си в училище чрез електронна платформа. Системата стартира пилотно за две учебни заведения през 2017, а от новата учебна година ще обхване вече всички училища в общината, предава .\n\r\nАдвокатът Момчил Момчилов започва да поръчва онлайн храна за своята дъщеря Ния, още когато платформата стартира пилотно. Вече е избрал менюто на третокласничката за първия учебен ден.\n\r\nЧрез системата \"електронен стол\" родителите сами могат да определят бюджета за храна на детето си. Момчил е изчислил, че обикновено се вместват между 3-4 лв. за обяд на ден.\n                    \n                    \n                \r\nВъзможностите за плащане са с кредитна или дебитна карта, или на място в стола.\n\r\nМенюто се изготвя от диетолог на общината като се предлагат само ястия, приготвени от продукти по БДС.\n\r\nЦелта на системата е децата да бъдат мотивирани да се хранят в столовете, вместо да купуват нездравословни артикули от павилионите около училищата, където качеството на храните не може да бъде гарантирано.", "date": "2018.09.16", "title": "Супа, плодове... Родители поръчват онлайн обедното меню за децата си"}
{"url": "https://www.dnes.bg/obshtestvo/2018/09/16/prezidentyt-radev-posreshtna-gosti-na-nai-visoko-nivo-grajdanite.387965", "text": "\n\r\n \r\nРано сутринта много хора чакаха на опашка пред официалния вход на  сградата на \"Дондуков\" 2, където се помещава президентската  администрация, а държавният глава Румен Радев лично посрещна първите  посетители в Деня на отворените врати.\n\r\n\"Президентската институция от години подкрепя тази инициатива и всяко  едно усилие за прозрачност и достъп на гражданите до работата на  институциите\", подчерта Радев. \n\r\n\"Особено се радвам, че има деца днес. Станали сте рано. След няколко дни  ще ставате още по-рано\", пошегува се президента, визирайки наближаващия  първи учебен ден.\n\r\nГостите на президентската институция проявяваха най-голям интерес към  Гербовата зала, където се провеждат всички официални церемонии по  посрещането на други държавни глави, както и чужди делегации и гости от  най-високо ниво.\n                    \n                    \n                \r\n„В Гербовата зала на президентството посрещаме държавни глави и  делегации, но днес в залата са гостите на най-високо ниво - българските  граждани. За мен е изключително приятно да ви посрещна днес тук“, обърна  се Радев към любопитните посетители, цитиран от БНТ. \n\r\nТе имаха възможност да влязат и в работните кабинети на президента Радев  и вицепрезидента Илияна Йотова, както и да се снимат седнали на  президентския стол. Посетителите разгледаха още Огледалната зала, залата  за пресконференции и Президентската библиотека.\n\r\nВсички, които желаят да се запознаят отблизо с работата на президентската институция, могат да го направят до 16:00 часа днес.\r\nМеждувременно вицепрезидентът Илияна Йотова каза пред журналисти, че  до този момент няма никаква информация - формална или неформална,  официална или неофициална за опити за провокации през днешния ден. Тя  уточни, че се връща от Одрин, където е участвала в честването на 10  години от създаването на българското читалище \"Просвета\" към църквата  \"Св. Георги\".", "date": "2018.09.16", "title": "Президентът Радев посрещна гости на най-високо ниво – гражданите"}
{"url": "https://www.dnes.bg/notifikacii/2018/09/16/nai-malko-25-zaginali-zaradi-taifuna-manghut.387951", "text": "Най-малко 25 души са загинали на Филипините заради тайфуна Мангхут, предимно при свличания на земни маси в планински райони. Това съобщи президентският съветник Франсис Толентино по телефона, цитиран от Ройтерс.\n\r\nДвайсет смъртни случая има в региона Кордийера на главния остров Лусон и четири в съседната провинция Нуева Виская. По думите на Толентино продължават да пристигат сведения от северната част на Лусон, която бе поразена от тайфуна вчера.\n\r\nСтихията се е насочила към Хонконг, където вече вали проливно и духат силни ветрове, допълни ДПА. Местните власти са евакуирали десетки хиляди хора, отменени са самолетни полети и е спрян общественият транспорт. \n\r\nПод голяма заплаха е също остров Макао, където казината са затворени, за да могат клиентите им да отидат в укрития, пише БТА.\r\n                \n                От българското външно министерство препоръчват на сънародниците ни, пътуващи в региона, да спазват стриктно указанията на местните служби. В посолството ни в Ханой действа денонощна телефонна линия - номер: +84 123 940 9129.", "date": "2018.09.16", "title": "Най-малко 25 загинали заради тайфуна Мангхут"}
{"url": "https://www.dnes.bg/obshtestvo/2018/09/16/sled-remonti-ili-s-prodyljavashti-remonti-zapochva-uchebnata-godina.387946", "text": "Всички училища в страната ще започнат новата учебната година нормално на 17 септември. Близо 60 процента от базата в страната се ремонтира. Там, където все още има ремонти, има и алтернативи и учениците ще бъдат пренасочени в друго училище, това каза пред Дарик министърът на образованието и науката Красимир Вълчев.\r\n \r\n\"Има безпрецедентно голям брой ремонти тази година на училища и детски градини - над 1100 училища само бяха ремонтирани. Има и такива, които цялостно се обновяват. Няма как обаче да обхванем всички нуждаещи се от ремонти. Има само 3 месеца ваканция\", обясни министърът и допълни, че училищата в страната, където все още текат ремонти, ще бъдат пускани поетапно, а дотогава учениците ще учат в други училища.\n                    \n                    \n                \r\n\"В Кърджали е такава ситуацията. 60% от базата в едното училище се ремонтира и няма да е готово до 15 септември. Учениците ще учат в други училища, което създава известно неудобство. В Русе училището „Христо Ботев“ е така. Подобна е ситуацията и в Ихтиман - най-голямото училище. В Търговище най-голямото училище няма да е готово, но до 2 месеца се очаква да приключи. Навсякъде, където продължават ремонтите, е направена организация с кметовете и областните управители. Извиняваме се за неудобството, но няма как да ремонтираме училища, без да има временно неудобство\", допълни министър Вълчев.\n\n\n\n\r\nВсяко дете трябва да учи и чрез съвместната работа на институциите се прави опит всички деца да учат и да не отпадат от училище, обясни министърът.\r\n \r\n„Имаме до 11-12%, които напускат преждевременно образователната система“, посочи той и допълни, че трябват многогодишни последователни усилия, за да се преодолее този проблем.\n\r\nЗа първи път в началото на следващата година от много време учителската заплата ще надвишава средната за страната, обеща министърът.\r\n \r\n„Не само заплатата, но и социалният статус, и отношението на родителите, и модернизирането на обществото - всичко това прави относително по-малко търсенето на учителската професия. Това е проблем на всички общества, но при нас е по-голям. Много по-трудно е да се мотивират млади хора да станат учители. Младият човек си мисли, че светът е голям и възможности дебнат отвсякъде. Не е склонен да се затваря в учителска професия. Докато 30- и 35-годишни хора вече имат търсене, защото виждат, че това не е толкова лоша опция. Дори има IT специалисти, които искат да станат учители“, посочи министър Вълчев.\n\r\nПо думите му има притеснение за броя на учителите, особено по-младите, но все пак се усещат и позитивни сигнали.\r\n \r\nНа въпрос кога всички училища в България ще имат електронни дневници за улеснение на родителите министърът обясни, че се готви за следващата година.\r\n \r\n„Надявам се догодина да намерим средства да финансираме всички училища, които желаят закупуването. Не можем да ги направим изведнъж задължителни. Това училище, което избере да води електронен дневник, няма да бъде задължено да води и хартиен. Може да има и електронен бележник“, посочи министър Красимир Вълчев.\r\n ", "date": "2018.09.16", "title": "След ремонти или с продължаващи ремонти: Започва учебната година "}
{"url": "https://www.dnes.bg/obshtestvo/2018/09/16/shtastliva-razvryzka-vyrnaha-otkradnatite-kucheta-na-bolnoto-dete.387945", "text": "Трите немски овчарки са били върнати от анонимен човек на собственика им Станислав Стойнев в нощта срещу събота.\n\r\nЧовекът бе поставил табели: “Върни ни кучетата! Те са на децата ми, които ги чакат!”.\n\r\n“Някой ги е оставил до язовира. Щастлив съм, че децата ми пак ще им се радват. Едното куче обаче не е в добро състояние и за него трябва да се погрижи ветеринар”, каза за “24 часа” Станислав Стойнев в събота. \n\r\nТой бе сложил четирите табели на главния път София - Варна при разклона за Лясковец в двете посоки на трасето и отклоненията към Лясковец и Елена.\n\r\nНемските овчарки изчезнали на 7 септември.\n                    \n                    \n                \r\n“Те са елитни и са част от семейството ми. Вечер са затворени, но през деня обикалят свободно около мен и явно са излезли до пътя. Човекът, който ги е откраднал, е със сив пикап, видели са го”, обясни Стойнев.\n\r\nМъжът прибегнал до нетрадиционния призив, защото двете му деца много страдали за животните.\n\r\n13-годишното момче, което в момента е в болница в Италия и се бори с тежко заболяване, настоявало всеки ден татко му да му ги показва онлайн.\n\r\n“Не знам кой е, но ще го намеря!”, закани се бащата, който бе решен да върне радостта на децата си.\r\n ", "date": "2018.09.16", "title": "Щастлива развръзка: Върнаха откраднатите кучета на болното дете "}
{"url": "https://www.dnes.bg/balkani/2018/09/16/hiliadi-na-protest-v-gyrciia-sreshtu-zlatna-zora.387949", "text": "Хиляди хора протестираха в Атина и други гръцки градове срещу крайнодясната партия \"Златна зора\", предаде ДПА.\r\nПроявите бяха по повод петгодишнината от убийството в Пирея на един рапър, извършено от неонацист. Демонстрантите скандираха лозунги срещу засилването на крайната десница и националистическите партии в Европа и се обявиха в подкрепа на хората в германския град Кемниц, които през последните седмици проведоха подобни демонстрации.\r\nПрез септември 2013 г. 34-годишният рапър Павлос Фисас бе убит с нож от член на \"Златна зора\". Впоследствие извършителят призна деянието си, припомни ДПА, цитирана от БТА.\r\n ", "date": "2018.09.16", "title": "Хиляди на протест в Гърция срещу \"Златна зора\""}
{"url": "https://www.dnes.bg/sofia/2018/09/16/zatvariat-chastichno-za-dvijenie-vasil-levski-v-sofiia.387952", "text": "Затваря се за движение участъкът на бул. \"Васил Левски\" от бул. \"Цар Освободител\" до паметника на Васил Левски заради ремонтни дейности.Това съобщиха от пресцентъра на Столична община. \n\r\nВъв връзка с ремонтните дейности от 00.30 часа днес до 04.30 часа на 17 септември 2018 г. се забранява влизането на пътни превозни средства по бул. \"Васил Левски\" в участъка от бул. \"Цар Освободител\" до паметника на Васил Левски.\n\r\nОт 00.30 часа днес до 04.30 часа на 17 септември 2018 г. автобусите, обслужващи линии 9, 280 и 306 и автобусите от нощните линии 3 и 4 променят своите маршрути както следва:\n\r\n- автобусите от линия №9 в посока ул. \"Ген. Гурко\" ще се движат по бул. \"Евлоги и Христо Георгиеви\" до моста при Стадион \"Васил Левски\", наляво по източното пътно платно на бул. \"Евлоги и Христо Георгиеви\", през пл. \"Орлов мост\" и по маршрута си до Автобаза Искър;\r\n- автобусите от линия №280 - в посока СУ \"Св. Климент Охридски\" ще се движат от пл. \"Орлов мост\" надясно по бул. \"Евлоги и Христо Георгиеви\" до Военна академия, обратен завой по бул. \"Евлоги и Христо Георгиеви\" до пл. \"Орлов мост\", наляво по бул. \"Цариградско шосе\" и по маршрута си до жк. \"Студентски град\";\r\n- автобусите от линия №306 – в посока СУ \"Св. Климент Охридски\" ще се движат от пл. \"Орлов мост\" надясно по бул. \"Евлоги и Христо Георгиеви\" до Военна академия, обратен завой по бул. \"Евлоги и Христо Георгиеви\" до пл. \"Орлов мост\", наляво по бул. \"Цариградско шосе\" и по маршрута си до ж.к. \"Младост 2\";\r\n- автобусите от нощна линия N3 – в посока жк. \"Овча купел\" ще се движат от моста \"Чавдар\" направо по бул. \"Княз Ал. Дондуков\", наляво по ул. \"Кракра\", наляво по бул. \"Янко Сакъзов\", надясно по бул. \"Евлоги и Христо Георгиеви\", надясно по бул. \"Цар Освободител\" и по маршрута си.\r\nВ посока Автостанция \"Изток\" автобусите ще се движат от пл. \"Княз Александър I\" по бул. \"Цар Освободител\", надясно по бул. \"Евлоги и Христо Георгиеви\" до моста при Стадион \"Васил Левски\", наляво по източното пътно платно на бул. \"Евлоги и Христо Георгиеви\", наляво по бул. \"Янко Сакъзов\", надясно по бул. \"Васил Левски\", надясно по бул. \"Княз Ал. Дондуков\" и по маршрута си.\r\n- автобусите от нощна линия № N4 – в посока ж.к. \"Гоце Делчев\" ще се движат от бул. \"Мадрид\", наляво по бул. \"Евлоги и Христо Георгиеви\", надясно по бул. \"Цар Освободител\" и по маршрута си.\r\nВ посока ж.к. \"Дружба 2\" – от пл. \"Княз Александър I\" по бул. \"Цар Освободител\", надясно по бул. \"Евлоги и Христо Георгиеви\" до моста при Стадион \"Васил Левски\", наляво по източното пътно платно на бул. \"Евлоги и Христо Георгиеви\", надясно по бул. \"Мадрид\" и по маршрута си.\r\nАвтобусите по линии № 9, 280, 306, N3 и N4 ще спират на всички съществуващи спирки по променените маршрути.\n                    \n                    \n                \r\nТролейбусите, обслужващи линии 1,2 4 и 11 ще се движат по променени маршрути както следва:\r\n- тролейбусите от линия №1 – в посока Пета градска болница ще се движат от моста \"Чавдар\" по бул. \"Княз Ал. Дондуков\", надясно по бул. \"Васил Левски\" до пл. \"Сточна гара\", наляво по бул. \"Сливница\" с тролейбусна линия №9, наляво по ул. \"Г.С. Раковски\", надясно по бул. \"Патриарх Евтимий\" и по маршрута си.\r\nВ посока ж. к. \"Левски Г\" – от тунела при НДК, наляво по ул. \"Г.С.Раковски\", надясно по бул. \"Сливница\", надясно по бул. \"Васил Левски\" до пл. \"Васил Левски\", обратно по бул. \"Васил Левски\", надясно по бул. \"Княз Ал. Дондуков\" до моста \"Чавдар\" и по маршрута си.\r\n- тролейбусите от линия №2 – в посока ж.к. \"Бъкстон\" ще се движат от моста \"Чавдар\" по бул. \"Княз Ал. Дондуков\", надясно по бул. \"Васил Левски\" до пл. \"Сточна гара\", наляво по бул. \"Сливница\" с тролейбусна линия №9, наляво по ул. \"Г.С. Раковски\", надясно по бул. \"Патриарх Евтимий\" и по маршрута си.\r\nВ посока ж. к. \"Хаджи Димитър\" – от тунела при НДК, наляво по ул. \"Г.С.Раковски\", надясно по бул. \"Сливница\", надясно по бул. \"Васил Левски\" до пл. \"Васил Левски\", обратно по бул. \"Васил Левски\", надясно по бул. \"Княз Ал. Дондуков\" до моста \"Чавдар\" и по маршрута си.\r\n- тролейбусите от линия №4 – в посока ж.к. \"Хаджи Димитър\" ще се движат от бул. \"Цариградско шосе\", наляво по бул. \"Евлоги и Христо Георгиеви\", надясно по ул. \"Ген. Гурко\", надясно по бул. \"Васил Левски\", надясно по бул. \"Цар Освободител\", по бул. \"Цариградско шосе\" и по маршрута си до ж.к. Дружба 2.\r\n- тролейбусите от линия №11 – в посока пл. \"Сточна гара\" ще се движат от бул. \"Цариградско шосе\", наляво по бул. \"Евлоги и Христо Георгиеви\", надясно по ул. \"Ген. Гурко\", надясно по бул. \"Васил Левски\", надясно по бул. \"Цар Освободител\", по бул. \"Цариградско шосе\" и по маршрута си до ж.к. \"Дружба 1\".\r\nТролейбусите по линии № 1, 2, 4 и 11 ще спират на всички съществуващи спирки по променените маршрути.\r\n ", "date": "2018.09.16", "title": "Затварят частично за движение \"Васил Левски\" в София"}
{"url": "https://www.dnes.bg/notifikacii/2018/09/16/vyv-franciia-zaloviha-kokain-za-nad-30-mln-evro.387947", "text": "Митническите служби са открили на пристанището в Хавър 752 кг кокаин в контейнер, пристигнал от Южна Америка. Това съобщи френският министър на публичните дейности и финансите Жералд Дарманен, цитиран от ДПА.\r\nПо думите му пратката на стойност над 30 милиона евро е \"изключителна\". Според френски медии засега няма извършени арести по случая, пише БТА. \r\n ", "date": "2018.09.16", "title": "Във Франция заловиха кокаин за над 30 млн. евро "}
{"url": "https://www.dnes.bg/balkani/2018/09/16/stotici-zadyrjani-pri-protesti-v-istanbul.387950", "text": "Хиляди работници, които участват в строителството на новото летище на Истанбул, протестираха срещу лошите условия на труд. Демонстрацията е разпръсната от полицията със сълзотворен газ.\n\r\nДесетки са били арестувани от полицията след демонстрацията в подкрепа на 400 работници на третото летище, които бяха задържани в петък. Сред задържаните за кратко от полицията са били и фоторепортер на агенция Франс прес и други четирима журналисти, които впоследствие са били освободени, предаде БНР.\n\r\nЖандармерията арестува над 400 работници на летището в петък, след като избухна техен масов протест. Поводът беше инцидент с преобърнал се минибус, превозващ работници, при което бяха ранени 17 души.\n\r\n                    \n                    \n                Основните искания на трудещите се са подобряване на лошите жилищни и работни условия и качеството на храната, изплащане на забавените възнаграждения, предоставяне на работно облекло, решаване на проблемите с транспорта им в огромния строителен обект.\n\r\nРаботнически представители заявиха, че има самоубийства и слухове за загинали над 100 души при работни инциденти. Официалните данни на властите сочат, че от 2015 г. насам при строежа на летището 27 души са загубили живота си.\n\r\nНа строежа на третото летище в Истанбул се трудят над 30 000 души. По план съоръжението трябва да бъде тържествено открито на националния празник на Турция – 29 октомври и амбициите са то да се превърне в едно от най-големите летища в света. Според синдикатите са необходими поне още два месеца работа.\r\n ", "date": "2018.09.16", "title": "Стотици задържани при протести в Истанбул "}
{"url": "https://www.dnes.bg/notifikacii/2018/09/16/na-shotlandski-ostrov-pyrvo-prestyplenie-ot-20-godini.387948", "text": "Спокойствието на шотландския остров Джиа беше нарушено от кражба, която според местните жители е първото престъпление от 20 години, съобщи Асошиейтед прес.\r\nОт хранилище в местния хотел са изчезнали около 2000 британски лири (2600 щатски долара). Полицията разследва кражбата.\r\n\"Не искам да превръщам това в проблем, за да не спрат да идват туристи\" - каза мениджърът на хотела Кен Дийкън. Той нарече острова \"идиличен\".\r\nПовечето от 160-те жители на острова оставят домовете си отключени. \r\n \r\n/БТА/\r\n ", "date": "2018.09.16", "title": "На шотландски остров: Първо престъпление от 20 години"}
{"url": "https://www.dnes.bg/rusia/2018/09/16/iztyknat-protivnik-na-kremyl-umishleno-otroven.387953", "text": "Изтъкнатият противник на Кремъл Пьотър Верзилов пристигна снощи с медицински самолет в Берлин за лечение, след като във вторник бе настанен в московска болница със затруднения в зрението, говора и двигателния апарат, предадоха Ройтерс и ДПА.\n\r\n\"Убедена съм, че той е бил отровен умишлено и че това е бил опит да бъде подтикнат към самоубийство\", каза пред вестник \"Билд\" вчера съпругата му Надежда Верзилова, която го чакаше на летище \"Шонефелд\". \n\r\nЧленове на руската протестна пънк група \"Пуси райът\", с която Верзило сътрудничи, също заявиха, че той вероятно е отровен.\n\r\nСмята се, че 30-годишният мъж е погълнал мощно лекарство, което потиска невротрансмитера ацетилхолин. Според медийни публикации лекарите открили в кръвта му следи от силни психотропни вещества.\n                    \n                    \n                \r\nПрез юли Пьотър Верзилов и още три жени, свързани с \"Пуси райът\", навлязоха за кратко на терена по време на финала на Световното първенство по футбол в Москва. После нарушителите излежаха присъди от по 15 дни затвор, припомня БТА.\n\r\nВерзилов редактира новинарския онлайн портал \"Медиазона\", който се занимава с нарушенията на човешките права в руските затвори.\r\n ", "date": "2018.09.16", "title": "Изтъкнат противник на Кремъл умишлено отровен?"}
{"url": "https://www.dnes.bg/usa/2018/09/16/policai-v-teksas-arestuvan-za-ubiistvo-na-prostitutki.387957", "text": "Служител в граничните патрули на САЩ бе арестуван по подозрение в убийството на четири проститутки, след като пета жена успяла да избяга и да уведоми властите.\r\nОт правоохранителните органи в Тексас съобщиха, че 35-годишният Хуан Давид Ортис от службата за вътрешен контрол на патрулите е успял да се изплъзне от преследващите го щатски шерифи. \r\nТой е бил арестуван в 2 часа сутринта местно време, укрит на паркинг край хотел в град Ларедо, каза шерифът на окръг Уеб Мартин Куеляр.\r\nОкръжният прокурор Исидро Аланис описа като \"сериен убиец\" задържания, който е агент в граничните патрули от десет години. \r\nСледователите се опитват да установят мотивите за убийствата. Местният вестник \"Ларедо морнинг таймс\" цитира източник от шерифството, според когото Ортис, бил признал четирите убийства и отвличането, предадоха Ройтерс и АП, цитирани от БТА. \r\n ", "date": "2018.09.16", "title": "Полицай в Тексас арестуван за убийство на проститутки"}
{"url": "https://www.dnes.bg/temida/2018/09/16/desislava-ivancheva-i-biliana-petrova-v-edin-glas-ne-sme-korumpirani.387960", "text": "Бившият кмет на столичния район \"Младост\" Десислава Иванчева и заместничката ѝ Биляна Петрова заявиха, че не са корумпирани и че рано или късно ще докажат своята невинност.\n\r\nДвете говориха за пръв път след ареста им с белязани пари за подкуп. \n\r\n\"Ако си гузен, ти ще си по-тих от тревата. Ако си корумпиран, няма да воюваш с всички, няма да отстояваш правата на хората. Хора, вярвайте, бъдете с нас, рано или късно ще докажем, че сме прави\", каза Иванчева пред bTV в една от залите на Специализирания наказателен съд.\n\r\nТя описа ареста като много по-тежък и по-вредящ, отколкото самият затвор. \"Чувстваме се дискриминирани. Има само един затвор за жени – в Сливен, което е вид дискриминация. Не може всички от цяла България да се събираме  на едно място, а мъжете да имат почти във всяка област затвор. Нямаме равен старт с г-н Дюлгеров, тъй като той е в София – там, където си живее, ще може по всяко време да си вижда защитниците, има право на отворен престой, комуникира, движи се, има час и половина повече престой навън, има топла вода, има осветление\", изреди бившият кмет на \"Младост\".\n\n\n\n\r\n                    \n                    \n                \"Ние стоим на аварийно осветление. 23 часа стоим затворени на аварийно осветление, това е кошмар. Без възможност да се проветряват помещенията, без никакъв слънчев лъч, това просто е побъркващо. Ние нямаме топла вода. Аз трябва да се моля да ми се донесе една бутилка топла вода, за да мога да се измия и още не съм отстояла правото си да ми се донесе топла вода\", допълни тя.\n\r\n\"Вероятно сте гледали филми за концлагерите. Неслучайно казвам, че това е съвременен концлагер. Арестът в София е течаща, разпадаща се сграда, без въздух, без вода, без светлина. При тези условия трябва да готвиш личната си защита за делото на живота, защото тук става дума за много години. Тук реално здравето ни се уврежда всеки ден\", категорична беше и Биляна Петрова.\n\r\nДвете твърдят, че прокуратурата е благосклонна към бизнесмена Александър Ваклин, който подаде сигнала за подкуп срещу тях и който свободно разгласявал данни по делото.\n\r\nИванчева нарече \"отявлена лъжа\" твърдението на Ваклин, че от тяхно име му е поискан подкуп. \"Не съм корумпирана, във всяко заседание категорично отричаме да сме искали такъв подкуп\", подчерта Десислава Иванчева. \n\r\n\"Това е офанзива на група строители, които не са съгласни, че спазваме правилата на ЗУТ, които са свикнали да си плащат напред и да получават услуги, но в нашия район няма такива неща. Ние не правим така\", заяви тя.\n\r\n\"Живеех в свят, в който си мислех, че полицията и прокуратурата са честни и отговорни, а се оказа, че не е така. Вярвам в българското правосъдие и българския съд. Не вярвам в прокуратурата и не вярвам на следователите\", категорична беше Иванчева.\n\r\n\"Рано или късно ние ще докажем нашата невинност и че никога не сме искали подкуп или дар. Искали сме единствено и само площадки, озеленяване, саниране\", отбеляза тя.\n\r\nБиляна Петрова определи последните 5 месеца като \"петте кръга на ада\". \"Надявам се да е вярна поговорката, че всичко, което не ни убива, ни прави по-силни. Засега не са ни убили, имаше включително и физически тормоз върху нас, не само психически. Все още се страхувам да кажа от кого, защото не съм изведена от тази среда. Ако ви кажа, не знам дали ще съм жива утре\", заяви тя.\n\r\n\"Това е вид инквизиция. Всички арести в България са в такова състояние. Идеята е държавата психически да те смачка, докато все още си невинен, и ти да прецениш има ли смисъл да се бориш, или е по-добре да си сключиш споразумение за няколко месеца – обикновено 8 месеца\", коментира Десислава Иванчева.\n\r\nИ двете с Биляна Петрова обаче бяха категорични, че никога няма се съгласят на споразумение. \"Рано или късно нещата ще излязат и ние ще съдим тези, които в момента ни съдят\", смята Иванчева.\n\r\n ", "date": "2018.09.16", "title": "Десислава Иванчева и Биляна Петрова в един глас: Не сме корумпирани!"}
{"url": "https://www.dnes.bg/notifikacii/2018/09/16/otkriite-razlikite-za-edna-obiknovena-detska-gradina-v-germaniia.387954", "text": "\"Децата излизат всеки ден навън - дори и да вали. От едногодишни се хранят сами с вилица и лъжица. А ние говорим с тях като с равни и не ги гледаме отвисоко\", разказва директорката на една детска градина в Германия.\n\r\nВ България детските градини редом с училищата през септември отново отварят врати. По този повод журналисти от  решиха да посетят една държавна детска градина в Бон, за да се запознаят с делника на малчуганите, но и с възпитателните методи. \n\r\nГрадината е посещавана от 30 деца на възраст от 1 до 6 години, които са разделени в две групи. За тях се грижат общо осем възпитатели.\n                \n                \r\nЧасът е 11:30. След малко ще сервират обяда. Четиригодишната Яна води едногодишния Йонас до тоалетните помещения. Помага му да си измие ръцете. Тя се гордее, че е полезна, той е щастлив, че вече всичко може сам. Йонас е обул пантофите си грешно - лявото пантофче на дясното краче. Но това няма значение. Важното е, че го е направил сам. \n\r\n\"Една от основните ни задачи е да подпомагаме децата в развитието им като личности. А самостоятелността играе голяма роля. При нас по-големите деца помагат на по-малките - отиват с тях да си измият ръцете, помагат им в игрите и така и най-малките бързо искат да се научат сами да правят всичко, искат да са като големите\", обяснява Марион Енекинг, директорка на държавна детска градина в Бон. \n\r\n\"За да научим децата на самостоятелност, всеки ден им възлагаме някакви задачи. Едни слагат масата - с приборите, чиниите и всичко, други после разтребват. Така бързо се учат да се справят сами\", добавя Енекинг.\n\r\nВ тази градина децата започват да се хранят сами малко след като навършат една годинка. А от двегодишни вече използват и нож за хранене. \"Понякога пада храна на пода, но това няма значение. Важното е, че успяват да се хранят сами. А това, че цапат не само лигавника, но и дрехите си, не прави впечатление на никого - всичко се пере. Важно е децата да се учат на самостоятелност - така трупат самочувствие. Тук никой не обръща внимание на изцапаните дрехи\", разказва директорката.\n\r\nНикой не обръща внимание и на лошото време. \"За нас няма лошо време. Има само лоши дрехи. Дори и да вали дъжд или сняг, ние всеки ден излизаме с децата навън\", обяснява Марион Енекинг. Ако навън е мокро, децата обуват гумени ботуши и гащеризони, с които на воля могат да скачат в локвите и да играят в калта. \"Ако внимава да не се изцапа, детето не може да се наслади на играта с пясъка, с клоните, с камъните, с калта\", казва директорката на градината.\n\r\n\n\r\nА има ли в германските детски градини телевизори? \"Наскоро научих, че в детските градини в някои страни децата гледат телевизия. Много се изненадах. Тук това е недопустимо. В никакъв случай не бихме оставили децата да гледат телевизия в градината. Първо, според нас, а и според много педиатри и психолози, децата под 3-годишна възраст изобщо не бива да гледат телевизия. Тригодишните могат да гледат до 10 минути на ден. А от 4 нагоре - по 20 минути. В тази ранна възраст телевизорът пречи на концентрацията и възпира фантазията, а освен това изморява децата. Ние предпочитаме да им четем книжки или да им пускаме да слушат дискове с приказки\", обяснява педагожката.\n\r\nМарион Енекинг разказва, че нейната градина се различава от детските градини в други държави и по отношение на учебно-възпитателните занимания. В някои страни например децата изучават стихотворения наизуст, които после на тържество декламират пред голяма публика. \n\r\n\"При нас също си устройваме малки представления или други подобни занимания. Но никой не е принуден да участва, ако не иска. Децата, които искат и могат да запомнят по-дълъг текст, го правят с удоволствие. Но по-срамежливите не се осмеляват и в това няма нищо лошо. Освен това при нас публиката е малка - организираме такива представления най-вече само за пред самите деца. Примерно по-големите изнасят постановка пред по-малките деца. Не каним родители, баби, чичовци, лели. И във всички тези занимания участват само децата, които желаят\", обяснява Енекинг и добавя:\n\r\n\"Ние много уважаваме личните желания на децата. Това е залегнало и в Конвенцията на ООН за правата на детето. В крайна сметка и най-малките имат желания, имат лично мнение. Затова за нас е много важно децата да могат да изразяват с думи или жестове това, което искат\", казва още Марион Енекинг. \n\r\nОзначава ли това, че възпитателите позволят всичко на децата? \"Не, разбира се. Когато желанието им е против нашите правила, няма как да бъде изпълнено. Но ние обясняваме подробно на децата каква е причината и в повечето случаи те проявяват разбиране. Няма как например през зимата да пуснем детето да ходи босо, защото може да настине. Но пък ако едно дете не иска памперсът му да бъде сменян от дадена възпитателка, тогава се съобразяваме. Това е все пак една много интимна сфера\", казва директорката.\n\r\n\n\r\nА трябва ли възпитателят да е строг? \"Ние живеем в демократична страна и за нас е много важно децата от малки да могат да изразяват желания, но и да ги аргументират. Независимо за какво става дума. Те трябва да се осмеляват да аргументират пред възпитателите. Това им помага и по-нататък в живота. Не използваме думата строгост, а последователност. А когато правилата се нарушават, говорим за последици, не за наказания. Ако например едно дете удари друго, първо се съобразяваме с възрастта и се опитваме да разрешим конфликта със спокойни думи - за да могат децата да осъзнаят какво са направили. Сядаме и говорим. Тук последствия няма. Но ако това се случва многократно и детето така и не проявява разбиране, тогава има последици. Например: за известно време не позволяваме на детето да играе играта, по време на която е наранило другото дете\", казва Енекинг.\n\r\n\n\r\n\"Ние, възпитателите, сме образец за подражание. Децата копират нашето поведение. Затова се опитваме да се държим така, както искаме да се държат и децата. Говорим един с друг открито и с уважение, като с равни. И не гледаме децата отвисоко\", обяснява Марион Енекинг и допълва: \"Децата са деца и понякога интерпретират дадена ситуация по различен начин. Но каквото и да са направили, никой няма право да им вика и крещи, защото това е форма на насилие. Подобно поведение може да уплаши детето. А децата в никакъв случай не бива да се страхуват от нас. Затова е важно конфликтите да се решават спокойно. Така децата осъзнават адекватно цялата ситуация, а и приемат много по-добре последиците\", казва Марион Енекинг, директорка на държавна детска градина в Бон.\r\n \r\n", "date": "2018.09.16", "title": "Открийте разликите: За една обикновена детска градина в Германия"}
{"url": "https://www.dnes.bg/sofia/2018/09/16/ot-utre-otvariat-arsenalski-vasil-levski-car-simeon.387956", "text": "От утре ще бъде пуснато движението по бул. \"Арсеналски\", бул. \"Васил Левски\", ул. \"Цар Симеон\" и Източната тангента. Това каза заместник-кметът на Столична община Евгени Крусев пред Нова тв. \n\r\nКрусев уточни, че работата по тротоарната настилка ще продължи по определени участъци от бул. \"Арсеналски\".\n\r\n\"Действително инвестиционната програма на общината беше изключително амбициозна. Направили сме всички възможно от утре да бъде пуснато движението по бул. \"Васил Левски\" в участъка между Ректората и паметника на Апостола. Източната тангента ще бъде отворена. Ул. \"Цар Симеон\" ще бъде пусната за движение, така че да можем да посрещнем очаквания много натоварен трафик в утрешния ден заради първия учебен ден, а и като цяло заради края на летните отпуски на хората\", каза Крусев. \n                    \n                    \n                \r\nПо отношение на бул. \"Монтевидео\" Крусев уточни, че е положена първата част от асфалтовата настилка и се очаква до десетина дни да бъде пуснат за движение в участъка с ул. \"Боряна\". \n\r\n\"Бул. \"Пенчо Славейков\" очакваме в началото на октомври да бъде пуснат за движение. С това всички големи булеварди, които претърпяха рехабилитация и реконструкция, ще бъдат пуснати за движение\", уточни заместник-кметът на столицата. \n\r\nПо думите му най-сложният обект е ремонтът на ул. \"Граф Игнатиев\". \"Ще направим всичко възможно да бъдат пуснати трамвайните мотриси в началото на ноември\", заяви още Крусев.\r\n ", "date": "2018.09.16", "title": "От утре: Отварят \"Арсеналски\", \"Васил Левски\", \"Цар Симеон\" "}
{"url": "https://www.dnes.bg/obshtestvo/2018/09/16/triabva-da-sme-chestiti-che-sme-potomci-na-dostoini-bylgari.387958", "text": "На днешния ден сме честити, че сме потомци на достойни българи, каза във Варна Българският патриарх и Софийски митрополит Неофит. \n\r\nПо думите му съвременниците ни трябва да бъдат изпълнени с признателност към тези славни мъже, които организират Църковно-народния събор в Преслав преди 1125 години. За предците ни този ден е бил от огромно значение, а на нас носи вдъхновение, каза още Негово Светейшество.\n\r\nПо случай първия учебен ден утре патриархът пожела българите да говорим и мислим не за насилие, а за мир и любов, за просперитет на цялата ни скъпа родина.\n\r\nЧестването на 1125-годишнината от Преславския църковно-народен събор във Варненската и Великопреславска епархия започна с отслужването на Света Божествена литургия в Катедралния храм \"Успение Богородично\" във Варна. В богослужението участваха членове на Светия Синод, игумени на големи български манастири, свещеници от епархията. На литургията присъстваха кметът на града Иван Портних, областният управител Стоян Пасев, командирът на Военноморските сили контраадмирал Митко Петев, много миряни.\n                    \n                    \n                \r\nСлед литургията висшите духовници ще отпътуват за Велики Преслав, където ще бъде отслужен Благодарствен молебен в Дворцовата базилика в Националния историко-археологически резерват.\n\r\n ", "date": "2018.09.16", "title": "Трябва да сме честити, че сме потомци на достойни българи!"}
{"url": "https://www.dnes.bg/stranata/2018/09/16/spasiteli-pomognaha-na-tri-jeni-v-pirin-i-vitosha.387959", "text": "Екипи на ПСС са оказали помощ на три пострадали жени в Пирин и Витоша, съобщиха за „Фокус“ от Планинската спасителна служба (ПСС) при БЧК. \r\nВ последните 24 часа е имало 5 случая на инциденти с туристи. От ПСС са оказали помощ на 3. \r\nПри първия жена е получила травма на главата. Произшествието се е случило в Пирин в района на Муратово езеро. Там са се включили 6 души от отряда в Банско.\r\nВторият инцидент е станал в района на хижа „Безбог“, където жена е счупила крака си след падане. 4 планински спасители са оказали помощ.\r\nТретото произшествие се е случило в района на хижа „Момина скала“ във Витоша. Там жена на 48 години е получила травма на крака. Шестима спасители са ѝ оказали помощ.\r\n ", "date": "2018.09.16", "title": "Спасители помогнаха на три жени в Пирин и Витоша"}
{"url": "https://www.dnes.bg/sofia/2018/09/16/chasti-ot-sofiia-ostavat-bez-voda-na-17-septemvri-ponedelnik.387964", "text": "На 17 септември 2018 г. (понеделник), във връзка с подмяна на сградно водопроводно отклонение на ул. „Поп Грую“, кв. „Васил Левски“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на:\r\nул. „Поп Грую“ от ул. „Константин Фотинов“ до ул. „Княгиня Тамара“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Константин Фотинов“ на ъгъла с ул. „Поп Грую“.\n\r\nНа 17 септември 2018 г. (понеделник), във връзка с подмяна на сградно водопроводно отклонение на ул. „Сливница“, гр. Бухово, се налага спиране на водоподаването от 09:00 до 16:00 часа на клиентите на „Софийска вода”, живеещи в района на:\r\nул. „Стефан Витков“ от ул. „Захари Попов“ до ул. „Васил Левски“. \n                    \n                    \n                \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Захари Попов“ на ъгъла с ул. „Стефан Витков“.\n\r\nНа 17 септември 2018 г. (понеделник), във връзка с изграждане на сградно водопроводно отклонение на ул. „Бурел“, жк. „Иван Вазов“, се налага спиране на водоподаването от 10:00 до 17:00 часа на клиентите на „Софийска вода”, живеещи в района на:\r\nул. „Бурел“ от ул. „Янко Забунов“ до ул. „Забърде“ и ул. „Забърде“. \n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бурел“ на ъгъла с ул. „Забърде“.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n“Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.\r\n ", "date": "2018.09.16", "title": "Части от София остават без вода на 17 септември, понеделник"}
{"url": "https://www.dnes.bg/zvezdi/2018/09/16/iskreno-i-lichno-rodi-se-zvezda-leidi-gaga.387848", "text": "Лейди Гага – един истински феномен в поп музиката, който се издигна до икона. Певицата застава на корица на новия октомврийски брой на Vogue, за да разкаже искрено и лично за живота си.\n\r\nВ интервюто тя разказва подробности около новия филм, в който тя има главна роля - \"Роди се звезда\", в който си партнира с Брадли Купър.\n\r\n\"Знаех от първия момент: Този мъж може да изиграе рок звезда. Не мисля, че има много хора в Холивуд, които могат. В този момент разбрах, че този филм може да бъде нещо наистина специално\", коментира Гага за Брадли Купър.\n\r\nОсвен професионалните изповеди, Лейди Гага вдига завесите и над личния си живот, говорейки открито за травмата от сексуалното посегателство върху нея.\n                    \n                    \n                \r\nМодните ѝ любимци тя разказва с показване на личния си гардероб, в който преобладават изделия на Saint Laurent от Хеди Слиман, специално създадената пелерина от Alexander McQueen и любимите изделия на Versace от 90-те години, за които споделя, че не ги носи, а по-скоро ги колекционира, за да ги изложи един ден в музей.\n\r\nЗа самата корица на списанието, Лейди Гага е заснета от фотографското дуо Инес и Винууд, носейки черна рокля на Brandon Maxwell и обеци на Ana Khouri. В придружаващите кадри открояваме изделия от последните колекции на Chanel, Givenchy, Jimmy Choo и други.\n\r\nВсички кадри от фотосесията можете да видите в галерията на ", "date": "2018.09.16", "title": "Искрено и лично: Роди се звезда... Лейди Гага"}
