{"url": "https://www.dnes.bg/mish-mash/2018/05/01/po-sledite-na-myjete-zashto-prenebregvat-jena-koiato-haresvat.375178", "text": "\"Колкото повече пренебрегваме една жена, толкова повече тя ни харесва\" – някои хора активно използват тази формула, включително и тези, които наистина се интересуват от нея. Това е една, но не и единствената причина, с която се обяснява странното поведение на по-силния пол.\r\n\r\nЗащо мъж пренебрегва жена, която му харесва? Това може да се дължи на това, че е честен със себе си. Разбира, че не е готов за сериозен роман и увеличава разстоянието, за да „замрази“ чувствата си. Ясно е, че за да се справи с тази нелека задача, се изискват усилия, а дамата понякога не може да разбере какво се случва – симпатията е очевидна, но развитие на сюжета не настъпва. Друга причина, която също не решава проблема, е съмнението, че той не е твърде добър за вас. Страхът, че е безинтересен, рискът да не се конкурира, страх от недостатъчни финанси – всички тези фактори могат да превърнат потенциално гадже в предпазлив и студен мъж.\r\r\n                    \r\n                    \r\nТова включва страх от отхвърляне при ухажването, особено ако кавалерът е силно влюбен. Така че, чудейки се защо един мъж пренебрегва желана жена, не изключвайте възможността, че просто се страхува да не бъде разкаран. Страхът може да породи и пасивност. И най-често чака дамата да направи първата крачка.\r\nЗа останалите четете на ", "date": "2018.05.01", "title": "По следите на мъжете: Защо пренебрегват жена, която харесват? "}
{"url": "https://www.dnes.bg/obshtestvo/2018/05/01/izpisaha-bylgarite-raneni-pri-katastrofata-v-syrbiia.375236", "text": "Тримата по-тежко пострадали българи, които бяха приети за лечение в сръбския град Чуприя след катастрофа, са изписани.\r\nВ петък автобусът, с който пътуваха, се обърна на магистрала в Сърбия.\n\nОт 19-те пътуващи, 13 бяха лекувани в болницата в град Чуприя. \r\nЗаради случая българският посланик Радко Влайков изпрати благодарствено писмо до министъра на здравеопазването на Сърбия Златибор Лончар.\r\nВ него дипломатът изказва специална благодарност към екипа на болницата в Чуприя за професионализма и грижите за пострадалите български граждани.\r\n ", "date": "2018.05.01", "title": "Изписаха българите, ранени при катастрофата в Сърбия"}
{"url": "https://www.dnes.bg/mish-mash/2018/05/01/zvezdite-govoriat-top-5-na-nai-shtastlivite-zodii.375158", "text": "Всеки сам кове своята съдба, но според астролозите има значение и подредбата на звездите. Кои са най-щастливите зодиакални знаци? Вижте Топ 5 на класацията, с уговорката, че винаги има и изключения.\r\n\r\nРакът се старае много да бъде щастлив и през целия живот възпитава своя оптимизъм. Предвид вътрешните ресурси и способността да се фокусира върху задачите, които са му възложени – това е напълно възможно, но е изтощително. Да, представителите на този знак могат да видят във всичко само добро, но с немалко усилия! „Щастието е упорита работа“ – това е определението, идеално подходящо за Рака. Проблемът е, че представителите на този знак възприемат живота като борба с редица препятствия и наистина щастливите Раци са по-скоро рядкост.\r\r\n                    \r\n                    \r\nОвенът е целеустремен и знае как да върви напред през цялото време. „Движението е живот“ е сентенция, която ги описва напълно. Процесът на овладяване на реалността им дава сила и ги прави щастливи. Щастието за Овните е доста типичен набор от ценности и постижения – кариера, любов, престижна работа. Представителите на този знак не са безразлични към статута, поради което придават голямо значение на високите позиции. С възрастта предпочитанията на Овен започват да се променят радикално и радост им носят най-простичките забавления, като риболов и четене, например.\r\nКои влизат в челната тройка вижте на ", "date": "2018.05.01", "title": "Звездите говорят... Топ 5 на най-щастливите зодии"}
{"url": "https://www.dnes.bg/notifikacii/2018/05/01/bezredici-beliazaha-mitinga-na-1-mai-v-parij.375240", "text": "Хиляди хора излязоха днес на първомайско шествие в Париж и в други големи градове във Франция, съобщи Франс прес.\r\nОтделно от организираната от профсъюзите демонстрация във френската столица, в района на моста \"Остерлиц\" се събраха около 1200 души с тъмни дрехи, качулки и скрити зад маски лица.\r\nТе скандираха антифашистки лозунги, развяваха съветски знамена и издигнаха антиправителствени плакати, отбеляза Ройтерс. Някои започнаха да издигат барикади и да замерят с бомбички разположените на бул. \"Опитал\" сили за борба с безредиците, които отвърнаха с водни оръдия и сълзотворен газ.\r\nДемонстрантите изпотрошиха прозорците на ресторант \"Макдоналдс\" и хвърлиха вътре \"коктейли Молотов\". Пострада също така сервиз на \"Рено\", намиращ се на шосе до гара \"Остерлиц\", а строителна машина бе подпалена, се вижда на заснети от \"Ройтерс\" кадри.\rФренският вътрешен министър Жерар Колон написа в \"Туитър\", че \"силите на реда правят всичко възможно да сложат край на това нарушаване на обществения ред и да задържат виновните\". Кметицата на Париж Ан Идалго каза, че \"осъжда насилието, извършено днес в Париж от маскирани хора\", чиято единствена цел е \"да всяват хаос по улиците на града\", предаде ТАСС.\r\nВчера полицията предупреди за възможни сблъсъци с крайнолеви анархистки групировки, след като в социалните мрежи се появи призив за \"Революционен ден\".\r\nВ провинцията няколко десетки хиляди души участваха в демонстрации по призив на влиятелни профсъюзи и крайнолеви организации, които протекоха спокойно.\r\nФренският президент Еманюел Макрон, който бе избран през май 2017 г. с обещанието да съживи френската икономика и да подпомогне създаването на работни места, е в конфликт със синдикатите заради плановете му да либерализира регулациите в сферата на заетостта, отбеляза Ройтерс. (БТА)\r\n ", "date": "2018.05.01", "title": "Безредици белязаха митинга на 1 май в Париж"}
{"url": "https://www.dnes.bg/stranata/2018/05/01/slynce-dyjd-buri-mesec-mai-shte-ni-donese-i-jega-do-34-gradusa.375237", "text": "В началото на май ще преобладава слънчево време, в следобедните часове  над Западната България с купеста облачност, но само на отделни места ще  превали и прегърми. Преобладаващите максимални температури ще бъдат  предимно между 25 и 30 градуса.\r\nПрез периода 4-10 май въздушната маса ще  е неустойчива. Ще се развива купесто-дъждовна облачност и на много  места ще има краткотрайни валежи, придружени от гръмотевици и с временно  усилване на вятъра. Очакват се и градушки. Температурите слабо ще се  понижат, съобщи за БТА Красимир Стоев - синоптик в Националния институт по метеорология и хидрология при БАН.\r\nВ началото на второто десетдневие се очаква временно стабилизиране на  атмосферата. Ще има повече слънчеви часове, а превалявания се очакват  само на отделни места в планинските райони. Температурите слабо ще се  повишат. В средата и в края на десетдневието отново времето ще е  неустойчиво с развитие на купесто-дъждовна облачност, с краткотрайни  валежи, с гръмотевични бури и градушки.\r\r\n                    \r\n                    През третото десетдневие температурите относително ще се повишат. Ще се  задържи неустойчиво, с повече слънчеви часове преди обяд и с  краткотрайни превалявания и гръмотевични бури след обяд и преди полунощ.  По-значителни и на повече места ще са явленията в Западна и Централна  България и около 21, 24-26 май и в края на месеца.\r\nНай-ниските температури през май у нас ще са между 5 и 10 градуса, а най-високите - между 29 и 34 градуса.\r\nПо думите му през тази година през май се очаква средната месечна температура у нас да бъде около и над нормата, която в по-голямата част от страната е между 16 и 19 градуса, по Черноморието и във високите полета - 15 - 16 градуса, в планините - от 2-5 градуса по високите части над 2000 метра, а до 12-14 градуса - в по-ниските части на планините.\r\nМесечната сума на валежите ще бъде около и над нормата в западната половина от страната и около и под нормата - в източната. Месечна норма на валежите е между 50 и 70 литра на квадратен метър, по Черноморието и долината на река Струма - между 30 и 50 литра на квадратен метър, в планинските и припланинските райони - от 70 до 140 литра на квадратен метър.\r\nВ климатичната справка на НИМХ-БАН се посочва, че май е последният пролетен месец, през който слънчевото греене се увеличава и температурите се повишават чувствително. Климатично слънцето огрява страната ни 230-260 часа, в планините - 160-200 часа. В края на месеца температурата на морската вода обикновено достига 17-18 градуса.\r\nЗачестяват нахлуванията на влажен океански въздух от северозапад и валежите се увеличават значително, съпроводени често с гръмотевични бури и градушки. Средно веднъж на десет години се регистрират интензивни застудявания, при които в районите с надморска височина над 500-600 метра вали сняг. Във високите полета падат последните пролетни слани.\r\nСпоред астрономическата справка в началото на май слънцето изгрява в 6 часа и 22 минути, и залязва в 20 часа и 27 минути. Продължителността на деня е 14 часа и 5 минути. В края на месеца слънцето изгрява в 5 часа и 52 минути, и залязва в 20 часа и 57 минути. Продължителността на деня е 15 часа и 5 минути.\r\nФазите на луната през май са: на 8 май - последна четвърт, на 15 - новолуние, на 22 - първа четвърт, а на 29 май - пълнолуние.\r\n ", "date": "2018.05.01", "title": "Слънце, дъжд, бури... Месец май ще ни донесе и жега до 34 градуса"}
{"url": "https://www.dnes.bg/football/2018/05/01/vvs-vyv-vyzduha-za-70-g-cska-koi-shte-plati-smetkata.375239", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Остра обществена реакция срещу решението на Министерството на отбраната да вдигне в небето военни самолети по повод 70-годишнината на футболния клуб ЦСКА. Тържествата са на 5 май, когато червените играят с Лудогорец, предаде .\n\r\nНационалният клуб на привържениците на ФК \"Левски\" определи решението на военното ведомство като \"поредното безобразие в нашата държава\". Сините попитаха в декларация колко струва участието на ВВС в празника на ЦСКА и кой ще плати сметката?\n\r\nЦСКА е създаден през далечната 1948 г. и в събота чества 70 г. от учредяването си. Заради фалита на дружеството преди две години и преименуването му на ЦСКА-София обаче част от футболните фенове се отнасят резервирано към юбилея. \r\n                    \r\n                    \r\nНа въпроса дали вдигането на военната техника ще е за сметка на данъкоплатците, министърът на финансите отговори така: \"Клубът си поема финансирането, естествено\".\n\r\nВижте още във видеото!\r\n ", "date": "2018.05.01", "title": "ВВС във въздуха за 70 г. ЦСКА. Кой ще плати сметката?"}
{"url": "https://www.dnes.bg/obshtestvo/2018/05/01/mesec-jivot-v-kazarmata-hraniat-te-poiat-te-nabivash-krak-po-8-chasa.375195", "text": "Средно 700 лв. е сумата, която отделя МО, за да обучи желаещ да премине начална военна подготовка в учебните центрове на ведомството. Това става ясно от каталога на курсовете за 2018 г.\r\nАко учебните занятия са през пролетта и лятото, цената е 671,13 лв. В сумата е включена и храната за закуска, обед и вечеря за 229,33 лв. Останалите разходи са за ток, вода, транспорт, обучение и боеприпаси, пише \"Труд\".\r\nПрез есента и зимата, когато е необходимо и отопление, общата стойност е 749,13 лв.\n\n\n\r\nКурсовете са на доброволен принцип и са главно за студенти, но в тях може да се запише всеки желаещ, ако отговаря на условията.\r\r\n                    \r\n                    Продължителността на подготовката е един месец - 4 седмици по 8 учебни часа на ден. През това време мераклиите живеят на казармени начала – сутрин от ставане за физзарядка та чак до лягане след вечерна проверка.\r\nЗатова в обявата е посочено, че всеки одобрен кандидат трябва да си носи спортен екип, бельо, гуменки, носни кърпи, четка и паста за зъби, макара, игли за шиене, сапунерка, джобно ножче, гребен, тетрадка или тефтер, моливи или химикали, закачалки за дрехи.\r\nНакрая се полагат изпити и успешно представилите се ги зачисляват на отчет в резерва.\n\r\n ", "date": "2018.05.01", "title": "Месец живот в казармата: Хранят те, поят те… набиваш крак по 8 часа"}
{"url": "https://www.dnes.bg/world/2018/05/01/armenskiiat-parlament-glasuva-protiv-pashinian.375242", "text": "Арменският парламент отхвърли кандидатурата на опозиционния лидер Никол Пашинян за премиерския пост, съобщиха световните агенции.\nВ подкрепа на Пашинян гласуваха 45 депутати при 53 необходими да получи мнозинство в 105-местното Национално събрание.\r\nМинути преди това управляващата Републиканска партия на Армения обяви, че ще гласува против него.\r\nАрменският опозиционен лидер и единствен кандидат за премиерския пост призова по-рано днес своите привърженици да излязат на улицата, \"за да не бъде открадната победата от народа\" и заплаши с \"политическо цунами\", ако не бъде избран.\r\nПашинян поведе масови протести през последните две седмици в столицата Ереван, довели до оставката на тогавашния премиер Серж Саркисян, който преди това ръководи страната в продължение на десетилетие като президент. (БТА)", "date": "2018.05.01", "title": "Арменският парламент гласува против Пашинян"}
{"url": "https://www.dnes.bg/obshtestvo/2018/05/01/vmro-da-kupuvame-rodni-stoki-ne-na-dvoinite-standarti.375225", "text": "Да купуваме български стоки, за да преборим двойните стандарти и да защитим българското производство, призовават в позиция от ВМРО.\n\r\nТака ще бъде направена стъпка към откриване на повече работни места в България. Това ще донесе и ръст на икономиката, ще плащаме повече ДДС тук в страната си, а не пари, които ще изтичат от държавата през трети фирми.\r\nТака ще можем да разработим българските марки и ще направим крачка към преодоляване на демографския дисбаланс, заявяват от партията по повод скандала с двойните стандарти при храните в ЕС.\n\n\n\n\r\nВ позицията се припомня, че България е известна със своята култура в областта не само на хранителната промишленост.\r\r\n                    \r\n                    Плащайки за стока, произведена тук - в България, с български продукти,  всички ние внасяме пари в държавния бюджет, който в крайна сметка \"плаща\" за допълнителните социални, културни и всякакви други обществени  дейности на държавата. Това е бюджетът, от който се плащат парите за  здравеопазване, сигурност и отбрана, посочват от ВМРО.\r\nОт партията смятат да предприемат законодателна инициатива за подкрепа на българските производители.\r\n\"Да направим своя еврореалистичен избор, без да се самозалъгваме, че мегапроизводителите в световен мащаб ще променят политиката си и това даже няма да се отрази на цените\", пишат те в позицията си. \n\r\n ", "date": "2018.05.01", "title": "ВМРО: Да купуваме родни стоки, не на двойните стандарти!"}
{"url": "https://www.dnes.bg/stranata/2018/05/01/sys-100-km-ch-25-godishnata-vilislava-se-razmazala-s-atv-to.375223", "text": "С близо 100 км в час е карала АТВ 25-годишната Вилислава Русева, която в понеделник загина на обходния път на пловдивското село Белащица, твърдят разследващи. Назначена е техническа експертиза за скоростта на машината.\r\n\"Въпросното шосе е извън регулация. Беше направено преди години, за да бъдат изведени от населеното място тежкотоварните камиони от близката кариера. Белащица обаче се разрасна и в момента трафикът по същото трасе е оживен\", казва пред \"\" кметицата Цветанка Читакова.\n\r\nПо думите й ограничение за шофьорите по този път нямало и те профучавали като куршуми. Отсечката е под наклон и предразполага към висока скорост.\r\r\n                    \r\n                    Във фаталния ден Вилислава се качила на нерегистрирано АТВ без каска, нямала и книжка.\r\nПолицаите предполагат, че е загубила контрол над возилото, прелетяла е с него над канавка и се е забила в дърво. От удара машината се е преобърнала. Водачката й е издъхнала на място.\r\nЖителите на Белащица са потресени от трагедията с красавицата. Описват я като позитивна личност, кипяща от енергия.\r\nТя оставя сираче момиченце на 2 г. С бащата на детето си, с когото живеела в Перущица, се разделила и отскоро се пренесла при баба си и дядо си в Белащица. Възрастните помагали на внучката в отглеждането на хлапето. Родителите на загиналата шофьорка са разведени. Майка й от дълго време работела в чужбина. Баща й си имал втора жена. В нейното магазинче за дрехи Вилислава ходела да продава, за да изкара някой лев, докато е в майчинство.\r\n\"От седмица фучеше с машината по улиците. Правехме й забележки за бързото каране, но не вземаше от дума\", обясняват местните.\r\nБившият й колега Иван Георгиев, с когото Вилислава е работела в миналото в пловдивско заведение като сервитьорка, е изненадан, че е подкарала АТВ. Според него красавицата била по-плаха и по тази причина не си извадила шофьорска книжка.\r\n ", "date": "2018.05.01", "title": "Със 100 км/ч… 25 годишната Вилислава се размазала с АТВ-то"}
{"url": "https://www.dnes.bg/mish-mash/2018/05/01/bodlivite-taini-na-rozata-veche-sa-razgadani.375232", "text": "Международен екип с участието на специалисти от университета на Лион, Франция, е разгадал \"бодливите\" тайни на розата, предаде Франс прес, позовавайки се на публикация в сп. \"Нейчър джинетикс\".\r\nДешифрирането на генома на цветето на любовта може да доведе до създаването на \"розови блокбастъри\" - разновидности с по-наситени багри и ухание, които са по-устойчиви на суша, болести и вредители, и имат по-дълъг живот след отрязване.\r\nСъздадената от учените генетична карта - една от най-подробните на растителен вид, е базирана върху генома на Китайската роза (Rosa chinensis).\r\nСмята, че тя е първата източноазиатска роза, достигнала до Европа през 18-и век. За да изследват произхода и еволюцията й, специалистите са сравнили генома на розата с този на други растения от семейство Розови като ягода, кайсия и праскова.\r\r\n                    \r\n                    Учените са идентифицирали над 36 000 гена, кодиращи протеини, и биохимичен механизъм с роля в координирането на уханието и цветовете на розата.\r\nКитайската роза се смята за един от основните предшественици на съвременните десетки хиляди култивирани разновидности, произлезли от известните около 200 вида диви розови растения. (БТА)", "date": "2018.05.01", "title": "\"Бодливите\" тайни на розата вече са разгадани "}
{"url": "https://www.dnes.bg/stranata/2018/05/01/chudesata-ne-sekvat-22-g-sled-smyrtta-na-vanga-ima-izcelenie.375194", "text": "\n\r\n22 години след смъртта на българската пророчица Ванга в къщата и в Петрич продължават да се случват чудеса. Това твърдят вярващи, които са посетили дома. И са описали чудесата в книгите за впечатления, които стоят там. За 10 години те са станали 8 дебели книги.\r\n\"Имах огромно желание за второ дете, но лекарите ми казаха, че заради здравословните ми проблеми, това няма как да се случи. Започнах да идвам в къщата на леля Ванга и се молих дни наред в нейната молитвена стая пред иконите и. И о, Боже, чудото стана, след една година аз вече имам второ дете. И съм благословена и благодарна на светицата\"… Това е само една от много истории, които са описали хората дошли в къщата – музей на Ванга.\n\n\n\r\r\n                    \r\n                    На 5 май тази година се навършват точно 10 години откакто къщата на пророчицата бе превърната в музей. Нейното завещание, отворено след смъртта й, предизвика доста бурни реакции сред роднините й, но последната воля на пророчицата бе всичко, което тя притежаваше да се дари на държавата. Дарението завари и държавата неподготвена.\r\nЦели 10 години тя се чудеше какво да прави с имота на пророчицата в Петрич. Къщата стоеше залостена, мухъл и течове я съсипваха, докато накрая министерство на финансите намери най-точното решение – да превърне в музей дома на пророчицата, който се води филиал към градския музей.\r\nБългарите приветстваха това решение и сега къщата на Ванга е едно от най-посещаваните и емблематични места в Петрич. Привлечени от мистерията, загадката и необяснимото, тук идват всякакви хора от всички краища на света.\r\nВсеки прекрачва прага на този дом с любопитството да види как е живяла пророчицата, да разбере какво е било ежедневието и да се потопи в атмосферата на нейната загадъчност.\r\nПриживе нито един учен не успя да разбере как Ванга вижда в бъдещето и миналото, как разговаря с мъртвите, въпреки че е била изследвана. Но и до ден днешен книгите за Ванга се множат, както и разказите за нейните пророкувания.\r\nЗаради все още сбъдващите се предсказания, интересът на туристите и вярващите към дома на Ванга не стихва. За година само през музея в Петрич преминават над 16 хиляди души.\r\nА молитвената стая на пророчицата буквално е станала като църква, хората всеки ден идват и влизат да се молят в нея и да запалят свещ. Затова и това е единственото помещение в музея-дом, което няма ограничително въже и достъпа свободен, разказва \"Труд\".\r\nИ всичко е подредено така,както някога го е оставила Ванга. В нея са изложени над 3000 предмета – икони, произведения на изкуството, дрехи, лични вещи, снимки, подаръци.\r\nВсяка вещ в дома на пророчицата има своята история и носи нейната енергия. В къщата могат да се видят дрехите и, обувките, чантите и, които говорят за една доста суетна жена.\r\nВ къщата е наредена и експозиция от снимки на Ванга от живота и. Градината на къщата също е имала огромно значение за пророчицата. Тя винаги е била отрупана с цветя, а за тях тя казваше, че са живи и затова мразеше някой да и подарява цвете без корен.", "date": "2018.05.01", "title": "Чудесата не секват! 22 г. след смъртта на Ванга – има изцеление"}
{"url": "https://www.dnes.bg/stranata/2018/05/01/strelba-po-budka-v-burgas-diriat-izvyrshitelia-po-zapis.375233", "text": "Мъж стреля по будка на велостанция в Бургас. Инцидентът е станал до спортния комплекс в квартал \"Славейков\". \r\nВластите са свалили записите от камерите и призовават гражданите, ако разпознаят извършителя, да уведомят полицията или да се обадят на дежурните телефони на Община Бургас. \r\nКъм момента няма яснота дали има пострадали, както и какво е провокирало стрелбата. Инцидентът се е случил на 29 април, предаде Bulgaria ON AIR.\r\nДен преди това - на 28 април, е регистриран подобен случай с повреден киоск на ул. \"Транспортна\". Предполага се, че става въпрос за един и същ извършител.\r\n ", "date": "2018.05.01", "title": "Стрелба по будка в Бургас. Дирят извършителя по запис"}
{"url": "https://www.dnes.bg/akoshtete-vqrvaite/2018/05/01/lesno-li-privlichate-pari-spored-imeto-i-datata-na-rajdane.375175", "text": "Способността ни да привличаме пари, а също и начините на печелене са закодирани в собственото ни име и рожден ден. Сумарно двете числа показват как най-лесно привличате пари и можете да забогатеете и да придобиете по-добра финансова сигурност.\r\nАко сте родени на 30-о число, тогава редуцирате: 3 + 0 = 3\r\nПримерно име – Ива: И (9) +В (3) + А (1) = 13; 1 + 3 = 4\r\nНакрая събираме редуцираната числена стойност на името и деня според примера: 3+4=7\r\nЧислена стойност на буквите:\r\n1 - А, Й, Т, Ь \r\n2 - Б, К, У, Ю \r\n3 - В, Л, Ф, Я\r\n4 - Г, М, Х \r\n5 - Д, Н, Ц \r\n6 - Е, О, Ч\r\n7 - Ж, П, Ш \r\n8 - З, Р, Щ \r\r\n                    \r\n                    9 - И, С, Ъ\r\nЗначение на числата:\r\n1. Имате отлични качества на предприемач и лидер, така че се развивате най-добре, когато имате възможност да проявите тези качества като мениждър в чуждо предприятие или в собствен бизнес.\r\n2. Работите отлично в екип, можете да преуспеете чрез съдружие. Може да сте добри в дипломацията, да имате ораторски способности, които да развивате. Трябва да обичате работата си, да сте в приятна творческа среда с колеги.\r\n3. Имате несериозно отношение към парите, защото ги печелите с лекота или късмет, например от наследства, подкрепа от партньори, заеми… Може да привличате пари повече на „случаен принцип”, отколкото като работите.\r\nЗа останалите четете на ", "date": "2018.05.01", "title": "Лесно ли привличате пари според името и датата на раждане?"}
{"url": "https://www.dnes.bg/stranata/2018/05/01/motocikletist-katastrofira-fatalno-na-trakiia.375234", "text": "Мотоциклетист загина при катастрофа на магистрала \"Тракия\". Инцидентът е станал около 60 км в платното по посока Пловдив.\r\nСмъртта му е установена от медицинския екип, пристигнал на местопроизшествието. Няма данни за участие на друго превозно средство в катастрофата.\r\nКакви са причините, довели до самокатастрофирането на 33-годишния Г.Й. от София, тепърва ще се изяснява от разследващите. На мястото се извършва оглед, съобщи \"Фокус\".\r\n ", "date": "2018.05.01", "title": "Мотоциклетист катастрофира фатално на \"Тракия\""}
{"url": "https://www.dnes.bg/stranata/2018/05/01/haide-na-more-rumynci-i-izraelci-idvat-v-slynchev-briag.375235", "text": "Румънци и израелци са първите организирани групи туристи в курортния комплекс Слънчев бряг. Повечето хотели все още са затворени, но от днес започват да работят всички търговски обекти и заведения. \r\nРемонтите по инфраструктурата в курорта са приключили, но довършителните работи по хотелите и почивната база продължават, каза заместник-председателят на Съюза на частните собственици Веселин Налбантов.\r\n\"Впечатлението е, че има вече стотици работници  и то от януари месец - подменят се мебели, подменят се външни мазилки, вътрешни мазилки. Тук няколко хотела се обличат в камък. Хотелите стават прекрасни\", каза той, цитиран от БНР. \r\nОт 1-ви юни на плажните ивици ще има водни спасители и медицински екипи. И тази година като един от сериозните проблеми за туристическия сезон се очертава недостигът на кадри, каза още Веселин Налбантов.", "date": "2018.05.01", "title": "Хайде на море! Румънци и израелци идват в Слънчев бряг"}
{"url": "https://www.dnes.bg/obrazovanie/2018/05/01/mon-mydri-feiletonite-na-aleko-vyn-ot-uchebnicite.375209", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nФейлетоните на Алеко Константинов, както и целият Емилиян Станев ще бъдат изхвърлени от учебниците по български език и литература. Това става ясно от новите учебни програми, които Министерството на образованието и науката публикува за обсъждане.\r\nПромените касаят основно 11 и 12 клас. Вместо публицистиката на Щастливеца, в 11 клас ще се изучава неговият \"Бай Ганьо на гости\", а Емилиян Станев изпада като задължителен автор изобщо от образователната програма за средните училища.\r\n\"До подобно предложение се е стигнало след множество дискусии, продължили месеци и дори години наред, съвместно с учителите. В учебната програма са включени твърде много неща, докато в същото време други важни ги няма\", коментира пред  бившият министър на образованието и науката проф. Тодор Танев.\r\r\n                    \r\n                    По думите му, мнението на специалистите е, че фейлетоните не са жанра, намиращ се в центъра на предмета литература.\r\n\"Алековите фейлетони може би биха подхождали на един друг предмет, който вече не се изучава в училище - гражданско обучение. Трябва да се има предвид обаче фактът, че опресняването на материала ще откъсне учениците от четенето\", допълни още Танев.\r\nЗапазва се, както досега, изучаването в последните две години в клас само на български автори. Някои от текстовете са орязани за сметка на нови произведения на съвременни автори като Виктор Пасков и Борис Христов.\r\n\"Всяка крайност е груба грешка. Тъй като няма специален предмет, в който да бъдат изучавани, Алековите фейлетони, както и на тези на другите автори, трябва да намерят място в учебната програма\", подчерта журналистът Нора Стоичкова.\r\nТя бе категорична, че има произведения, които колкото и архаично да звучат, не трябва да отпадат от учебния материал.\r\nПисателят Христо Раянов пък отбеляза, че прекаленото генериране на идеи никога не води до нищо добро в дългосрочен план.\r\n\"Има творби, които са непреходни и с добра работа от страна на учителите всички ученици ще могат да разберат архаичния език, на който са написани. Надявам се готвените промени в учебната програма да са добре обмислени, защото все пак става въпрос за образование на деца, които трябва да се научат да мислят критично, да подлагат на съмнение всичко, без значение дали им харесва или не. А това може да стане единствено чрез литературата\", посочи той.\r\nОт Министерството на образованието посочват, че за да няма реакции срещу отпадането на автори и произведения, учителите ще имат право сами да подбират допълнителни текстове. Преподавателите обаче са на мнение, че и сега часовете не стигат за всичко, още повече за допълнителна литература.\r\nПромяната към момента е обект на дискусии в МОН.\r\n ", "date": "2018.05.01", "title": "МОН мъдри: Фейлетоните на Алеко – вън от учебниците!"}
{"url": "https://www.dnes.bg/obshtestvo/2018/05/01/socialisti-na-pripek-i-s-plakati-da-jivei-jivei-truda.375220", "text": "\n\r\nХиляди социалисти от цялата страна се включиха в протеста срещу корупцията и бедността, който Столетницата организира на днешния 1-ви май – Международен ден на труда.\r\nПо пътя си към Министерския съвет социалистите скандираха: \"Мафия\" и \"Оставка\".\r\nПо данни на организаторите в шествието са се включили около 15 000 души, 70 автобуса от цялата страна са довели симпатизанти на БСП за протеста, оглавяван от лидера на червените Корнелия Нинова.\r\n\"Благодаря ви, че имате смелостта днес да се съберем и нашият глас да бъде чут\", обърна се тя към множеството на шествието, което е под наслов: \"Срещу мизерията и грабежа\" и акцент на червените изказвания бе нуждата от адекватна политика срещу бедността и корупцията.\r\r\n                    \r\n                    По думите й днешната власт в България крепи управлението си със страх, репресии, цензура и агресия срещу народа си. \r\n\"Смелост е да дойдете тук, с лицата си, с гласа си да кажете: \"Искаме справедливост\". Тук сме обединени и заедно, защото ни води една идея – искаме справедливост\", повтори отново тя.\r\nНинова призова управляващите да изпълнят призива на президента Румен Радев \"и да пуснем прожекторите, и да осветим паралелната държава\".\r\n\"С вас сме, г-н Радев. Този народ ви подкрепя тук. Продължавайте така. Нека да осветим онова лице на управлението, истинското, а не другото, което всеки ден от телевизорите ни убеждава, че държавата цъфти, а народът живее в благоденствие\", каза соцлидерката.\r\nПо обед, заради шествието, затворени за движение бяха ул. Г.С. Раковски, бул. \"Ал. Дондуков\" и района около храм-паметника \"Ал. Невски\".\n\r\n\r\n ", "date": "2018.05.01", "title": "Социалисти на припек и с плакати… Да живей, живей, труда!"}
{"url": "https://www.dnes.bg/mish-mash/2018/05/01/udivitelnoto-imenie-na-mishel-pfaifyr-v-san-francisko.375174", "text": "Холивудската икона Мишел Пфайфър е решила да се раздели с удивителното си имение в Сан Франциско. Легендарната актриса иска сумата от 29,5 милиона долара за своя луксозен имот, в който живееше през последните 14 години заедно със съпруга си Дейвид Кели и двете им деца Клаудия и Джон.\r\nПфайфър купува къщата, решена в средиземноморски стил, през 2004 г. за 12 млн. долара, а през 2008 година купува и имота в съседство и го обединява към имението си, което сега разполага с общо пет къщи.\r\nОсновната къща е с площ от 640 квадратни метра, построена е през 1940 година и е закътана в края на малък, тих хълм. Имотът може да се похвали с три студия и апартаменти за гости, с фитнес зала, тенис корт, затворен плувен басейн, джакузи и спа център, ябълкова градина, плевня, както и с оградени и покрити зеленчукови лехи.\r\r\n                    \r\n                    59-годишната актриса подготвя своето завръщане на големия екран с филма на Marvel \"Ant-Man and the Wasp\". Лентата е режисирана от Пейтън Рийд и се очаква да тръгне по кината в САЩ на 6 юли 2018 г.\r\nВижте снимките на имението на звездата в галерията на", "date": "2018.05.01", "title": "Удивителното имение на Мишел Пфайфър в Сан Франциско"}
{"url": "https://www.dnes.bg/sofia/2018/05/01/kulturniiat-kmet-na-mladost-napuska-ne-shta-da-se-capam.375221", "text": "Временно изпълняващият длъжността кмет на столичния район \"Младост\" - Владимир Клисуров обяви, че подава оставка.\r\nТова се случва няколко дни, след като Столичният общински съвет го избра на поста, на мястото на Десислава Иванчева, която бе арестувана за получаване на подкуп.\r\nВ профила си във Facebook, Клисуров посочва, че не може да се справи със задачата на кмет и е уведомил за това екипа на районната администрация и кмета на София Йорданка Фандъкова.\r\nСпоред Клисуров, кмет на район \"Младост\" трябва да стане досегашният заместник на Иванчева - Румен Русев.\n\r\nЕто и цялата публикация:\n\r\n\r\n                    \r\n                    \r\nИскам да Ви информирам, че в качеството ми на зaместващ кмета на „Младост”, г-жа Десислава Иванчева, смятам да използвам свое законово право и да внеса в Столичен общински съвет предложение за провеждане на референдум срещу презастрояването. То включва същите онези въпроси, под които се подписаха 14 000 граждани и които СОС с лека ръка отхвърли. Делото срещу това решение още е в съда. Сега се надявам съветниците да загърбят партийните си пристрастия и да разгледат в най-кратки срокове предложението. Въпросите към гражданите са модифицирани, според предишните забележки, но и общинарите могат да използват правомощията си и да ги коригират, без да променят смисъла им. За обикновения човек е важно този референдум да се проведе. Преди и последната градинка в „Младост” да е изчезнала. Въпросите са формулирани по следния начин: \r\n\r\n\r\n\n\r\nВзех и едно друго решение. Вече го обявих на екипа на районната администрация и на кмета на София г-жа Йорданка Фандъкова. То касае моята оставка. Тук ще се опитам да обясня мотивите за нея. Накратко, аз съм член на инициативата „Зелен Младост” и отказвам да си „цапам“ ръцете с унищожаването на зелените площи на „Младост”. Столичен общински съвет не се съобрази с основно мое право – да откажа определен пост или длъжност, което направих с декларирания ми самоотвод. Още повече, че с колегата арх. Румен Русев отправихме консенсусно предложение той да поеме кормилото на районната администрация. Мнението ни не бе зачетено. Всъщност нещо нормално за тази „правова” държава. Но в тази политическа игра аз не желая да съм пионката. Пионката, която като член на „Зелен Младост” да пусне строежите, които г-жа Иванчева успя да стопира. И заради които видяхте какво й се случи, по сценарий, за чието авторство всички дълбоко в себе си се досещате. Не искам да преча и на разследването и в един момент да бъда обвинен, че съм останал, за да замитам следи. \r\n\r\n\r\n\r\n\r\n\r\n\r\n", "date": "2018.05.01", "title": "Културният кмет на \"Младост\" напуска: Не ща да се цапам!"}
{"url": "https://www.dnes.bg/stranata/2018/05/01/mvr-bdi-nad-buzludja-mladeji-idvat-za-selfita-ama.375222", "text": "Денонощна охрана от снощи има на Паметника на Бузлуджа, съобщават от пресцентъра на областната администрация. Инициативата за поставяне на кабина и полицейски пост на МВР е на областния управител на Стара Загора Гергана Микова, предаде БТА.\n\r\nСнощи първи дежурство е застъпил младши полицейски инспектор Стефан Димитров. Още след началото на смяната му на паметника пристигнали с няколко коли младежи, които напористо са настоявали да влязат вътре, но им е било обяснено, че това е забранено.\r\nРазочарованите любители на екстремните преживявания са били принудени да се върнат обратно, се посочва в съобщението.\r\nГергана Микова инициира и обследване на сградата: \"Надявам се това също да се случи скоро. След като имаме яснота дали и доколко е компрометирана конструкцията, може да се помисли за разчистване и обезопасяване на определен участък вътре в паметника и осигуряване на достъп на туристи до него\".\r\n ", "date": "2018.05.01", "title": "МВР бди над Бузлуджа! Младежи идват за селфита, ама…"}
{"url": "https://www.dnes.bg/health/2018/05/01/anemiia-moje-li-da-se-lekuva-s-bilki.375182", "text": "Анемия се развива в резултат на дефицит на червени кръвни клетки (еритроцити) или при нисък хемоглобин. И двете състояния водят до намалено свързване и пренасяне на кислород към телесните клетки. Състоянието се проявява с характерни симптоми като бледа кожа, задух, обща отпадналост, главоболие. Най-честа подлежаща причина за ниски еритроцити и нисък хемоглобин е хроничният дефицит на желязо в организма, водещ съответно до желязодефицитна анемия. Основен метод за нейното лечение е приемът на повече желязо. Много полезно допълващо действие при лечение на желязодефицитна анемия може да окажат и някои билки. \r\nВ разгара на пролетта някои от тези билки растат повсеместно и може да се набавят много лесно точно в периода, когато са най-свежи и полезните съставки в тях са с най-висока концентрация за постигане на оптимален лечебен ефект при анемия.\r\n \r\n\r\n \r\nОт всички пролетни билки копривата е най-широкоспектърна. Тя действа много добре за превенция и допълващо лечение на пролетната алергия, а високото съдържание на желязо осигурява мощен ефект и срещу анемия. По съдържание на желязо трудно може да бъде намерена алтернатива на копривата в билковото царство. Освен желязо тя съдържа и високи дози витамин К, който подобрява усвояването на желязото в организма. В допълнение копривата осигурява и витамин С, и витамин А за тонизиране и по-бързо овладяване на придружаващите симптоми на анемия – отпадналостта и хроничната умора.\r\n\r\n\r\n \r\nТова е друга билка, която расте буйно през пролетта. От фармакологича гледна точка най-голям интерес будят цветът и коренът на глухарчето. Те са много богат източник на желязо. За благоприятното действие на глухарчето при лечение на анемия помага и високото съдържание на витамините С и А. Общият ефект на билката е свързан с подобряванен а имунитета и тонизиране на организма. В допълнение глухарчето е и сред билките с най-благоприятно действие за пречистване на кръвта.\r\n \r\n", "date": "2018.05.01", "title": "Анемия: Може ли да се лекува с билки?"}
{"url": "https://www.dnes.bg/notifikacii/2018/05/01/bylgarka-e-sred-zaginalite-pri-buria-v-shveicarskite-alpi.375224", "text": "Осем туристи са загинали при буря в швейцарските Алпи в неделя. Сред тях е и една българка, предаде Франс прес, като се позова на местната полиция.\r\nЖената, на 52 години, е починала днес в болница, след като е получила хипотермия.\r\nОсвен българката, са загинали и петима италианци. Жертвите са били част от две групи от общо 14 туристи.\r\n59-годишен италиански водач е загинал на място при падане. Две италиански двойки и българката са починали от хипотермия в болница.\r\nТрима души - швейцарец, французойка и италианка, са хоспитализирани в тежко състояние. Останалите петима туристи от двете групи също са получили хипотермия, но са пострадали по-леко.\r\nИзненадани от бурята, 14-те човека са били принудени да прекарат нощта на неделя срещу понеделник на открито на височина от 3270 метра. Сигналът за тревога е бил подаден вчера рано сутринта от стопанина на заслон, където двете групи е трябвало да прекарат нощта.\rДвама швейцарски алпинисти, съответно на 21 и на 22 години, са починали от измръзване и изтощение на съседен масив. (БТА)", "date": "2018.05.01", "title": "Българка е сред загиналите при буря в швейцарските Алпи"}
{"url": "https://www.dnes.bg/mish-mash/2018/05/01/prouchvane-razkri-myjete-sa-nai-stilni-na-30-godini.375227", "text": "Мъжете достигат върха на своите стил и елегантност, когато навършат 30 години, установи британско проучване, публикувано във в. \"Метро\".\r\nНа тази възраст представителите на силния пол са най-уверени в своята външност и вече са утвърдили своите най-важни модни предпочитания.\r\nИзследването е поръчано от фирмата за електрически самобръсначки \"Браун\". До навършването на 30 години мъжете вече са изпробвали три вида лицево окосмяване, четири различни прически и пет модни тренда на обличане.\r\nАко вярваме на предишни проучвания, дамите не отдават прекомерно значение на външния вид на партньора, като за тях най-секси са честността, интелигентността и успехът в службата.\r\nСпоред данните от анкетата, обхванала 2000 мъже, за най-модни се считат футболистите на Острова. Това се отнася не само до техните прически и бради, но и до начина им на обличане.\r\nОт анкетите проличава, че средностатистическият британец харчи по 310 лири при всяка промяна на външния си вид. (БТА)", "date": "2018.05.01", "title": "Проучване разкри: Мъжете са най-стилни на 30 години!"}
{"url": "https://www.dnes.bg/obshtestvo/2018/05/01/diado-venko-ot-sofiia-bezdomnik-ne-go-podminavai-ne-izvryshtai-glava.375215", "text": "Това е дядо Венко. Дошъл е в центъра от кв. \"Дружба\", където е живял в общинско жилище, но не е могъл да плаща наема и е останал на улицата. Няма близки. Има лична карта и получава пенсия.\r\nВсеки ден разхождам кучето си и минавам през градинката до кафене \"Мементо\" на ул. \"Г.С. Раковски\", през която на ден от там минават стотици хора, разказва в профила си във Facebook Ива Ганчева и споделя с всички историята на възрастния мъж.\r\nПоследните дни ми направи впечатление, че този човек не става от пейката. Не просеше и не пиеше. Просто лежеше. Започнах да го заглеждам - изпит поглед, жив скелет. В събота - 28.04.2018 г., мъжа ми отиде и го заговори. Оказа се, че не е ял от месец. Причината - болка в гърлото и не може да преглъща храна. Купи му кока кола, за да може да се вдигне малко. Започнах да му нося чай и бульон.\r\r\n                    \r\n                    Помоли ме да му потърся мазе, за което да заплаща наем, за да може да спи там нощем, имал пари. Помоли ни и за едно одеяло. В неделя, 29.04.2018 г., му занесох чай и бульон. Помоли да му купя 3 банана и искаше да ми даде пари. Купих му банани и естествено отказах да взема парите - казах му, че съм имала банани вкъщи, за да не го обидя.\r\nНа 30.04.2018 г. се свързах със Столичната община - директно с г-жа Минка Йовчева от Дирекция ''Социални услуги за деца и възрастни''. Номерът взех от сайта. Тя веднага се свърза с район \"Средец\".\r\nСлед това ми звънна да ми каже, че на място е отишъл екип и веднага са започнали да подготвят документите на дядо Венко за прием в дом за социално слаби. На обяд отидох да го видя. Той не беше разбрал как точно ще стигне до там. Казал им, че има пари и ще хване такси или пък те щели да викнат такси.\r\nТъй като той е изключително слаб и едвам говори разбрах, че не са се разбрали. Да хване такси е повече от абсурдно. Звъннах отново на г-жа Йовчева. Тя веднага се зае и след малко отново ми върна обаждане, че към него тръгва Общинска полиция. След малко пристигнаха.\r\nИзключително любезни и мили мъже. Като го видяха, веднага изнесоха носилка, хванаха още две момчета и качиха дядо Венко в буса. Питах го има ли още багаж, освен якето и шапката и той погледна одеялото. Казах му - то си е твое. Усмихна се и го постлахме върху носилката.\r\nИзпратих го до полицейския бус, пожелах му да е здрав. Той ми каза: \"Ех, момиче, само лоши работи ти направих като се занимаваш с мен\".\r\nДядо Венко, нищо лошо не си ми направил. Радвам се, че те срещнах. Надявам се да оздравееш и да се оправиш!\r\n\r\nТози пост е за дядо Венко и всички хора, които днес му помогнаха!\r\nНе трябва да извръщаме глави. Не трябва да подминаваме. Спрете и разпитайте - човекът срещу вас може да има нужда от помощ. Не коства нищо.\r\nДядо Венко е на 73 години. На толкова е и баща ми...\r\nИмаше един прекрасен филм \"Предай нататък\".\r\nПредайте нататък! Дори и един човек да помогне на друго живо същество, ще си заслужава.\r\nБъди здрав, дядо Венко!\r\n", "date": "2018.05.01", "title": "Дядо Венко, от София, бездомник… Не го подминавай, не извръщай глава"}
{"url": "https://www.dnes.bg/notifikacii/2018/05/01/bylgarkata-kalina-i-italianskiiat-i-syprug-zavinagi-v-snejniia-kapan.375229", "text": "52-годишната Калина Дамянова е загиналата българка в швейцарските Алпи.\r\nОбщо осем души загинаха при планинския преход - в планината и в болница от измръзване.\nПочинал е и съпругът на българката италианецът Марио Кастильони, който е бил водач на групата, предаде .\r\n14 туристи тръгнали по дългия 180 километра и проходим за няколко дни маршрут от френския град Шамони до швейцарския Цермат.\r\nМаршрутът е смятан от ски алпинистите за \"царица\" на зимните преходи, тъй като е изключително труден.\r\nВчера спасителните екипи откриха групата, попаднала в капана на лошото време. Жертвите са италиански, френски и немски граждани. Последва мащабна спасителна акция, в която се включиха 7 хеликоптера.\r\nШестима скиори са спасени. \r\n ", "date": "2018.05.01", "title": "Българката Калина и италианският й съпруг - завинаги в снежния капан"}
{"url": "https://www.dnes.bg/stranata/2018/05/01/sreshtu-stroejite-v-sinemorec-ekolozi-na-protest.375226", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Природозащитници излязоха на протест срещу застрояването край Синеморец. Хората се обявиха против новия Общ устройствен план на Община Царево, който предстои да бъде приет. Според него се предвижда близо 20% урбанизация на парка, предаде Bulgaria ON AIR.\r\nПротестът започна на река Велека, но протестиращите не планират блокада на пътя.\r\n\"Притеснението е, че по план Синеморец ще се застрои общо 54%. Притеснени сме за местностите \"Поляните\" и плаж \"Бутамята\". Против сме общинските земи да бъдат застроявани\", обясни Владимир Наумов. \r\nХората не са против приемането на Общия устройствен план на Царево, но настояват да бъде преразгледан, предаде Стиляна Георгиева.\r\n ", "date": "2018.05.01", "title": "Срещу строежите в Синеморец! Еколози на протест"}
{"url": "https://www.dnes.bg/stranata/2018/05/01/turski-tiradjiia-e-v-bolnica-sled-sblysyk-s-nash-kamion.375228", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Тежка катастрофа блокира пътя Русе-Бяла. Ударили са се два ТИР-а – турски и български. Тежко е пострадал единият от шофьорите, който е откаран в болница в Русе. \r\nДвижението в района е затруднено. Инцидентът е станал в края на село Волово, в участък с много завои. Българският ТИР, натоварен със санитарен фаянс, е пътувал към Петрич, когато странично е бил ударен в ремаркето от турски камион, предаде Bulgaria ON AIR.\r\nПо първоначална информация шофьорът на чуждестранния ТИР е заспал зад волана. Имало е опасност камионът му да се запали, но ситуацията е овладяна на място. \r\nПри удара турският шофьор е получил гръдна травма. Причините за инцидента се изясняват.\r\n ", "date": "2018.05.01", "title": "Турски тираджия е в болница след сблъсък с наш камион"}
{"url": "https://www.dnes.bg/index/2018/05/01/goreshto-14-krasavci-na-mistyr-sofiia-2018.375230", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Преди броени дни се проведе един от най-горещите конкурси в София.\r\n14 красавци се бориха за титлата \"Мистър София 2018\". Пред камерата на \"околоСВЕТСКО\" и Димана Мирчева момчетата разказаха непознати истории от дебрите на техния личен живот.\r\nНетърпеливи ли сте? Вижте във видеото!\r\n ", "date": "2018.05.01", "title": "Горещо: 14 красавци на \"Мистър София 2018\" "}
{"url": "https://www.dnes.bg/obshtestvo/2018/05/01/ministri-ostavkata-ne-e-problem-ima-liderski-deficit-v-opoziciiata.375231", "text": "Преди празника на Българската армия - 6 май, усилено се обсъждат проектите за модернизация. \n\r\nМинистърът на отбраната Красимир Кракачанов съобщи на пресконференция, че двата проекта на ведомството за нова бронирана машина и нови изтребители са на междуведомствено съгласуване, като тече двуседмичният срок. \n\n\nНа следващото заседание на МС, ако всички министри са готови с позициите на ведомствата си, проектите ще могат да влязат в дневния ред. Проектите са на стойност съответно 1,220 млрд. лева и 1,5 млрд. лева.\r\nКаракачанов съобщи, че вчера и днес е имало заседание с премиера Бойко Борисов, вицепремиера Томислав Дончев и финансовия министър Владислав Горанов за проектите за модернизация на армията.\r\r\n                    \r\n                    По проекта за новите изтребители министърът напомни, че е направена промяна, като в предишния проект за инвестиционни разходи от 2016 г. са били посочени осем самолета, а сега - минимум осем. Нашата основна амбиция е да снабдим авиацията с нови изтребители, за да могат те да изпълняват в пълен обем ангажиментите, ще продължим да поддържаме и съществуващата авиационна техника, каза Каракачанов.\r\nВ отговор на въпрос той изрази надежда \"Грипен\" да участва в конкурса за нови изтребители, предаде БТА.\r\nКаракачанов напомни, че към момента е сключен договор за поддръжка на МиГ 29 с РСК МиГ за 81,5 млн. лева.\r\nЕдин от хеликоптерите Ми 17 изпълнява функции по гасене на пожари, амбицията ни е да \"вдигнем\" още един такъв хеликоптер, каза още министърът на отбраната.\r\nПо въпроса с хеликоптерите \"Кугър\" Каракачанов съобщи, че междуведомствена работна група обсъжда дали може поне два от тях да се приспособят за медицински цели в Северна и в Южна България само за спешни случаи.\r\nГолямото ни желание, освен да говорим за придобиване на нова бронирана машина за сухопътните войски, е да се видят и възможностите от техническа и финансова гледна точка за модернизация на съществуващите, каза Дончев и добави, че сега голяма част от машините, които са на въоръжение, подлежат на модернизация.\r\nВ отговор на уточняващ въпрос за бронираната машина Каракачанов каза, че се говори за \"нови машини, които ще се сглобяват в България\", като по този начин в процеса ще може да участват и български фирми, ще има нови работни места и поддръжката на тази техника ще става в страната.\r\nМинистърът на финансите Владислав Горанов коментира по повод организирания от БСП протест срещу корупцията и бедността в рамките на отбелязването на 1 май и предстоящата година от управление на кабинета \"Борисов\", че добрата новина е, че вече една година страната се движи в правилна посока, като визира ръста на БВП, намаляването дълга, ръста на доходите. Той посочи, че икономиката се развива с много добри темпове и каза, че резултатите за тази година ще са по-добри от предходната.\r\nТова, което се случва в държавата, независимо от възприятието в главите на опозицията, е положително и може да се измери чрез макроиндикатори, заяви финансовият министър и отбеляза, че има лидерски дефицит в опозицията.\r\nКаракачанов изтъкна по темата за митинга на БСП, че не е хубаво да се руши държавността. Когато ти си разрушавал основите на властта, утре на теб ще ти е трудно, каза той. Сред постигнатото досега от кабинета вицепремиерът изтъкна факта, че 22 000 деца повече са в училищата, увеличаването на заплати в сектор \"сигурност\", покупката на нова отбранителна техника. Той съобщи, че от следващата година отново ще има пари за увеличение на заплатите на военнослужещите.\r\nВицепремиерът Томислав Дончев посочи по темата за митинга, че влизането в МС не става със засилване по \"Дондуков\", а през избори и изтъкна, че оставката за правителството никога не е била проблем. Но година след изборите, някой да призовава за оставка, това е призив за някакъв друг вид демокрация, посочи Дончев. Той пое ангажимент в ускорени срокове, при спазване на всички закони, да бъдат довършени всички транспортни артерии и първо коридор 4.\r\nПо темата за социални искания Дончев каза, че голямата задача, която стои пред правителството, \"е да се идентифицират тъмните и сивите зони в социалната система\". \"Сивите зони\" са хората с безспорна нужда и те не са обхванати адекватно от социалната система и това ни е приоритетна задача, заяви вицепремиерът и добави, че трябва да се видят и \"тъмните зони\", в които потъват пари, без някой да има право на тях. За да има адекватно работеща социална система, не трябва да разрушаваме институциите и крепежните елементи в обществото, както и да се поставят разделителни линии в обществото, добави още той.\r\n ", "date": "2018.05.01", "title": "Министри: Оставката не е проблем, има лидерски дефицит в опозицията! "}
{"url": "https://www.dnes.bg/akoshtete-vqrvaite/2018/05/01/pelikani-nagleiat-v-malibu-iskat-diplomi-a-ne-sa-uchili.375218", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДва пеликана предизвикаха истински хаос по време на церемонията по завършването на студентите в университет в Малибу. \r\nЕдна от птиците кацна сред тълпата родители, дошли да видят как децата им получават дипломите си, а другата се разхождаше необезпокоявано по червения килим пред трибуната.\r\nГостите на тържеството реагираха с усмивка докато наблюдаваха как охранителите се опитват да прогонят птиците, разказва .\r\n ", "date": "2018.05.01", "title": "Пеликани наглеят в Малибу, искат дипломи, а не са учили!"}
{"url": "https://www.dnes.bg/akoshtete-vqrvaite/2018/05/01/haresvate-li-rabotata-si-eto-i-znacite.375211", "text": "Много хора не осъзнават, че всъщност са доволни от работата и кариерата си и продължават да смятат понеделника за тежък ден. \r\nРазбира се, работата си е работа, но ако човек наистина обича това,  което прави, той наистина е щастливец и трябва да е благодарен на  съдбата.\r\n \r\nАко сте заобиколени от колеги, които все се оплакват и са недоволни  я от работата, я от фирмата, докато вие не усещате как минава времето  ви в офиса, може би всъщност обичате професията си и то много.\r\n \r\nЕто и 20 знака, че това е така:.\r\n \r\n1. Вашето бюро е чисто и подредено бюро, а вие сте го декорирали по  свой вкус. Столът ви е удобен, а обстановката на работното място ви  допада.\r\n \r\n2. Не се нуждаете от няколко чаши кафе, за да си свършите работата, дори в тягостните понеделници.\r\n \r\n3. Усещате, че си падате малко работохолик. С всяка изминала година  забелязвате, че работата ви минава на предно място сред приоритетите  ви.\r\n \r\nВижте останалите в ", "date": "2018.05.01", "title": "Харесвате ли работата си? Ето и знаците!"}
{"url": "https://www.dnes.bg/eu/2018/05/01/voinata-sasht-es-otlojena-trymp-ia-drypna-za-1-iuni.375191", "text": "Президентът на САЩ Доналд Тръмп реши да удължи решението си за налагане на митнически тарифи за стомана и алуминий върху Европейския съюз до 1 юни, заяви представител на администрацията на Тръмп, цитиран от \"The Wall Street Journal\".\n\r\nИнформацията идва само часове преди изключенията за тарифите да изтекат в полунощ за ЕС, Канада, Мексико и други, след което големите вносители щяха да се изправят пред вносни мита от 25 процента за стомана и 10 процента за алуминий.\r\n1-месечното отлагане ще остави изключението в сила.\r\nМиналата седмица Брюксел започна да следи вноса на стомана и алуминий в Европа, който се очаква да залее континента след затварянето на американския пазар. Синдикатите се опасяват, че по-евтините метали ще доведат до масови фалити на производители и уволнения на работници. ЕС заплаши да внесе иск и пред Световната търговска организация срещу американските тарифи, който заплашва с колосални глоби САЩ.\r\n ", "date": "2018.05.01", "title": "Войната САЩ – ЕС отложена! Тръмп я дръпна за 1 юни"}
{"url": "https://www.dnes.bg/kino/2018/05/01/blizo-do-jivotyt-na-nelsyn-mandela.374552", "text": "Борбата срещу жестокия режим на апартейда в Южна Африка може да проследим в биографичния филм \"Животът на Нелсън Мандела“.\r\nАвстралийската продукция за живота на една от най-емблематичните политически икони ще бъде излъчен на националния ден на труда 1 май.\r\nЗаздравяването на Южна Африка започва с унищожението на апартейда, инициирано от емблематичния Нелсън Мандела – най-известният бивш затворник на целия континент, избран за президент на страната между 1994 и 1999 година.\r\n\"Животът на Нелсън Мандела\" пресъздава не само личния живот и трудностите на един истински революционер, който се превръща в икона в световната политика, но и разказва полемичната история за расизма в Южна Африка: от пристигането на африканците, през сегрегацията по време на апартейда, до събарянето на жестокия режим през 90-те години на миналия век.\r\r\n                    \r\n                    Документалната продукция може да гледаме  на 1 май в 9:30 часа по телевизия \n\r\n ", "date": "2018.05.01", "title": "Близо до \"Животът на Нелсън Мандела\""}
{"url": "https://www.dnes.bg/snimka-na-denia/2018/05/01/liatoto-prodyljava-s-pylna-para-temperaturite-do-30-s.375198", "text": "Лятното време продължава с високите за сезона температури. Над по-голямата част от страната ще бъде слънчево, но на места ще има купеста облачност. Ако завали, то ще бъде за кратко. Валежите през следващите дни ще бъдат далеч, прогнозира климатологът на  Симеон Матев.\r\n\"В Западна България се очаква да превали в следобедните часове. Източната част на страната е покрита с облаци. Те ще се стопят към средната част на страната. Към събота и неделя временно ще дойде краят на лятното време, което ни огря през април\", посочи той в студиото на \"България сутрин\".\r\nТемпературите в източните райони ще се задържат по-ниски, но в останалата част от страната дневните ще достигат 25°-30°С.\rДнес по Черноморието сутринта ще има ниска слоеста облачност или мъгла, които около обяд ще се разсейват и ще се установи предимно слънчево време. Ще духа слаб до умерен източен вятър. Максималните температури ще са 17°-21°. Температурата на морската вода е 15°-18°. Вълнението на морето ще е 1-2 бала.\r\nВ планините ще е предимно слънчево. В следобедните часове ще се развива купесто и купесто-дъждовна облачност и в масивите в Западна България ще превали и прегърми. Ще духа до умерен вятър от изток-югоизток. Максималната температура на височина 1200 метра ще е около 19°, на 2000 метра – около 12°.\r\n ", "date": "2018.05.01", "title": "Лятото продължава с пълна пара! Температурите до 30°С"}
{"url": "https://www.dnes.bg/politika/2018/05/01/kan-kubrat-bez-registraciia-profesoryt-umislen.375192", "text": "Получихме отказ да бъде регистрирано в Агенцията по вписванията нашето професорско надпартийно движение \"Кан Кубрат\". Г-жа Елена Ангелова се е подписала под следните аргументи за отказа - смятали сме да променим конституционния ред и формата на управление.\n\n\r\n\"Адвокатът ни припадна от смях. Че конституцията да не е свещена крава!\", скочи професор Божидар Димитров и настоя, че това решение ще се обжалва.\r\n\"Всъщност това е разбираемо. БатСалитата и фризьорките, които са във властта, със зъби и нокти биха попречили на професорско правителство - неравна и несравнима би била битката между тях и професорите и те го съзнават. А и народът добре го знае. А не се ли сещат, че във всички видове избори може да се участва и с инициативен комитет - пример е Румен Радев\", не се впечатлява от решението на Агенцията по вписванията проф. Димитров.\r\r\n                    \r\n                    Видният историк добавr с характерното си чувство за хумор: \"Направиха ни услуга с този отказ. Хората се ядосаха\".\r\n\"Основната ни цел беше да сменим формата на управление на България от парламентарна на президентска република, смятайки нея за по-добра по ред показатели. Такава форма съществува в други демократични страни като САЩ, Русия, Франция, Турция и т.н. Най-неочаквано получихме отказ. Аргументите за това са от няколко изречения, за които, честна дума, се чудех дали да се смея или да плача. Аргументите са, че ние желаем да променим конституционния ред в България, а това е незаконно и, едва ли не, ще извършим държавен преврат или държавна измяна\", подчерта историкът пред \"Фокус\".\r\n ", "date": "2018.05.01", "title": "\"Кан Кубрат\" без регистрация! Професорът – умислен!"}
{"url": "https://www.dnes.bg/sofia/2018/05/01/vnimanie-niskoprelitashti-mig-ove-trenirat-za-6-ti.375193", "text": "От 3 до 6 май 2018 г. са планирани полети на вертолети и самолети на българските ВВС, с прелитане на малка височина над град София, площад \"Княз Александър I\", във връзка с подготовката и провеждането на военния парад в Деня на Храбростта и празника на Българската армия.\r\nТренировъчни полети над София ще бъдат изпълнявани в следните времеви интервали:\n\r\nот 10:00 ч. до 11:00 ч. на 3 май 2018 г., с прелитане над площад \"Княз Александър I\";\r\nот 10:00 ч. до 11:00 ч. на 4 май 2018 г., с прелитане над площад \"Княз Александър I\";\r\nот 10.00 ч. до 11.00 ч. на 5 май 2018 г., с резервен времеви интервал от 14:00 ч. до 15:00 ч. същия ден, с прелитане над площад \"Княз Александър I\", за участие в генералната репетиция за парада; \r\nот 18:00 ч. до 20:00 ч. на 5 май 2018 г., с прелитане над Националния стадион \"Васил Левски\", за участие в тържественото отбелязване на 70-ата годишнина от основаването на Централния Спортен Клуб на Армията (ЦСКА).\r\r\n                    \r\n                    В Деня на Храбростта и празник на Българската армия, на 6 май 2018 г. вертолети и самолети на българските ВВС ще прелетят над площад \"Княз Александър I\" в София от 10.00 ч. до 11.00 ч., за участие във военния парад.\r\nМинистерството на отбраната уведомява медиите и гражданите, че е забранено използването на въздушното пространство от дистанционно управляеми летателни системи (дронове) в периода на провеждане на тренировките на ВВС и по време на военния парад.\r\nЗабраната е въведена с цел гарантиране на безопасността на участващите военни вертолети и самолети, както и за да бъде предотвратен възможен нежелан инцидент в район със струпване на много хора.\n\r\n ", "date": "2018.05.01", "title": "Внимание! Нископрелитащи МИГ-ове – тренират за 6-ти!"}
{"url": "https://www.dnes.bg/za-da-se-razbirame/2018/05/01/decata-ot-zodiia-ribi-chuvstvitelni-mechtateli.375171", "text": "Родителите на деца, родени под знака на Риби са щастливи с едни много чувствителни, доверчиви и мечтателни слънчица, които озаряват дома им.\r\nДецата Риби са с огромно въображение и идеалисти още от съвсем малки. Вижте кои са техните 5 характерни черти.\r\n\r\nДецата Риби не искат нищо по-малко от съвършенство в живота си. Това, което може да нарани тяхната чувствителна душа е всичко, което не отговаря на високите им очаквания за света и заобикалящата ги реалност. Вашата мисия като родители ще е да сте винаги до тях и да ги утешавате в неизбежните им сблъсъци с несъвършената, за съжаление, действителност.\r\n\r\r\n                    \r\n                    Тъй като Рибите са добряците на зодиака, от съвсем малки те проявяват своето добродушие и са позитивни към абсолютно всеки. Това обаче, както знаем, не е винаги най-правилната реакция, защото има хора, които нямат чисти намерения. А Рибите и особено децата с този зодиакален знак, са склонни да се предоверяват и после да се чувстват излъгани. Внимавайте в тази посока с тях и се опитвайте да им обясните, че има хора, които не са толкова добронамерени, за жалост, и трябва да се учат как да ги разпознават и защитават.\r\n", "date": "2018.05.01", "title": "Децата от зодия Риби: Чувствителни мечтатели!"}
{"url": "https://www.dnes.bg/notifikacii/2018/05/01/sporyt-v-bulgaria-on-air-uvrejdat-li-vaksinite.375203", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИскра Хотнишка е родител, която не желае държавата и здравната система да я притиска да ваксинира децата си. Тя е един от тези повече от 4000 души, които са се подписали срещу готвените промени в имунизационния календар и задължителните ваксини. На това здравните власти пък отговарят с финансови санкции.\r\nХотнишка обясни, че е против натиска за ваксиниране, защото децата са с различна имунна система и не трябва да бъдат поставяне под общ знаменател.\r\n\"В България масово лекари и здравни власти отричат, че ваксините могат да причинят усложнения\", каза тя в студиото на \"България сутрин\".\r\nД-р Георги Миндов от Дружеството на софийските общопрактикуващи лекари пък отбеляза, че фактът, че майките смятат, че детето им е увредено от ваксина, не значи, че това наистина е така.\rТой беше категоричен, че не знае за такъв случай от неговите колеги, а той самият също не е имал подобен в своята дългогодишна практика.\r\n\"Ако имаше и най-малкото съмнение за нещо такова ние щяхме да обявим бунт да не слагаме ваксините. Ние сме някаква мафия, която срещу някакви пари, някакви ни притискат от горе, заплашват ни - Няма такова нещо! Това е абсурдно, да увреждам хората за 4.50 лв., които ми плаща НЗОК\", категоричен беше той пред .\r\nД-р Миндов обясни също, че при масова неимунизация пада общият имунитет на обществото и следват взривове от болни от предотвратими заболявания.\r\nИскра Хотнишка пък беше категорична, че е по-добре държавата да стимулира кърменето, което е по-добрият и естeствен начин за имунизация на децата.\n\r\n ", "date": "2018.05.01", "title": "Спорът в Bulgaria ON AIR: Увреждат ли ваксините? "}
{"url": "https://www.dnes.bg/televizia/2018/05/01/mnogobroini-aresti-v-edno-frensko-selo.374529", "text": "В единадесети епизод от пети сезон на сериала \"Едно френско село\" съпротивата се радва на успеха от организирания парад, но германците не чакат дълго за да отвърнат на удара.\r\nНемските и френските власти нареждат многобройни арести и се обвиняват взаймно за невниманието на другия. Хайнрих се възползва от създалата се ситуация за да отмъсти на Шасань. Заловен и пратен в затвора, той открива Марсел, чиято екзекуция е насрочена за следващия ден.\r\nБерио, междувременно завърнал се от Лион, научава за цялата операция от Маргюрит и Люсиен.\r\nГледайте \"Едно френско село\" всеки делник от 20&30 часа по телевизия ", "date": "2018.05.01", "title": "Многобройни арести в \"Едно френско село\""}
{"url": "https://www.dnes.bg/stranata/2018/05/01/topcheto-pukna-142-godini-ot-aprilskoto-vystanie.375196", "text": "Започват честванията за 142-рата годишнина от избухването на Априлското въстание.\r\nАприлското въстание избухва на 20 април стар стил (1 май нов стил) 1876 г. в Копривщица и е организирано от Българския революционен централен комитет.\r\nПо план въстанието е трябвало за започне на 1 май, но поради предателство избухва по-рано.\r\nПодготовката му е осуетена от османските власти. От 95 въстанали села и градчета във въстанието участват едва около 10 000 мъже, въоръжени с огнестрелно оръжие.\r\nПрибързаното обявяване на въстанието, подготвеността на османските власти за евентуален бунт след старозагорския опит за въстание и след Босненско-Херцеговинското въстание, крайно недостатъчното снабдяване с оръжия и не на последно място неопитността на апостолите, тяхната несъгласуваност и пълната липса на международна заинтересованост обясняват бързият му и кървав край.\r\r\n                    \r\n                    В различни части на страната са организирани поклонения и възпоменателни инициативи, почитащи героизма и саможертвата на участниците в Априлската епопея.\r\nКулминацията на тържествата ще бъде в Копривщица и Панагюрище.\r\n ", "date": "2018.05.01", "title": "Топчето пукна… 142 години от Априлското въстание"}
{"url": "https://www.dnes.bg/stranata/2018/05/01/rabotim-pechelim-a-se-lishavame-ot-meso-more-bedni-li-sme.375199", "text": "Близо 30% от населението живее в материални лишения, обявиха от НСИ. Тези хора се ограничават в потреблението на поне 4 от общо 9 основни стоки и услуги. Най-много българи (53,2%) нямат възможност да посрещнат неочаквани разходи със собствени средства като например за неотложен ремонт на жилището или колата, подмяна на пералня или хладилник, внезапно заболяване и др.\n\r\nТова означава, че семейството няма никакви спестявания и при внезапна нужда от по-голям разход от около 500-1000 лв. като например за подмяна на голям домакински уред ще трябва да вземе кредит, пише \"Труд\".\r\nВсеки втори (52,6%) не може да си позволи почивка извън дома поне една седмица в годината, сочат още данните на НСИ. Успоредно с това 2,7% от хората не могат да си позволят телефон, вкл. мобилен, 1,6% – цветен телевизор, 8,3% – пералня.\r\r\n                    \r\n                    Всеки трети българин (31,6%) по финансови причини не може да яде месо, пиле или риба всеки втори ден. Една трета от домакинствата изпитват затруднения при плащането навреме на разходите, свързани с жилището, а 36,4% се ограничават при отоплението на жилището си, което означава че през зимата държат някои от стаите студени, или намаляват радиаторите.\r\nПрез 2017 г. линията на бедност за страната e 351,08 лв. на човек от домакинство. А под линията на бедност са 1,665 млн. души, или 23,4% от населението. Линията на бедност се определя като 60% от средния разполагаем доход на домакинствата. Спрямо 2016 г. линията на бедност нараства с 13,9%, а делът на бедното население се увеличава с 0,5%.\r\nАко от доходите на домакинствата се изключат социалните плащания като обезщетения, социални помощи и добавки, равнището на бедност се повишава до 29,2%. А ако от доходите се изключат и пенсиите, то делът на бедните нараства до 44,8% от населението.\r\nЕдин от факторите, който има решаващо значение за това дали човек е беден, е дали има работа. 58,7% от безработните влизат в групата на бедните. Но много хора работят и получават толкова малко пари, че също попадат под линията на бедност – т.е. членовете на семействата им разполагат с под 351 лв. на месец. През 2017 г. делът на бедните сред работещите е 10%.", "date": "2018.05.01", "title": "Работим, печелим, а се лишаваме от: Месо, море… Бедни ли сме?"}
{"url": "https://www.dnes.bg/notifikacii/2018/05/01/programist-sreshtu-servitior-neravna-bitka-v-zaplashtaneto.375202", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОколо 5 и половина пъти по-висока средна заплата получават компютърните специалисти в България спрямо работещите в хотелите и ресторантите. Това показва докладът на Конфедерацията на независимите синдикати в България (КНСБ) за договарянето на заплатите през 2017 г., по-известен като Докладът за доходите.\r\nПо-конкретно, един IT специалист взима средно около 3150 лева, а работещите в туризма получават по 580 лв., показват обявените данни.\r\n\"Огромна част от хората в България живеят в тежки материални лишения. На проблема с неравенството, т.е. разликата между най-богатите и най-бедните в страната ни също трябва да се обърне внимание\", коментира пред  Ваня Григорова от КТ \"Подкрепа\".\n\n\rСпоред нея най-голямото предизвикателство, което стои пред това тези проблеми да бъдат решени, е липсата на политическа воля.\r\nИкономистът Юлиан Войнов е на мнение, че основните причини за разликата в доходите на българите са, по думите му, олигархичният тип икономика у нас, който подтиска развитието на бизнес средата и липсата на инвестиции.\r\n\"През последната година страната ни беляза рекорд по ниски инвестиции. А това от своя страна предопределя бавния ръст на българската икономика\", отбеляза той.\r\nСравнено с другите европейски държави, възнагражденията в България изостават номинално между 5 и 10 пъти спрямо старите държави членки в ЕС.\r\nПрез 2017 г. компенсацията за един отработен час в България е 5,1 евро, при 23,1 евро средно за ЕС. Номиналната разлика е 4,5 пъти. Преди 10 години, през 2007 г., нивата са били съответно 2,3 евро и 19,5 евро, а разликата спрямо старите членки 8,5 пъти, пресмятат синдикатите.\r\n\"Ситуацията, изградена в страната ни, се дължи на сериозната регулативна рамка, която съществува в българската бизнес среда и високата корумпираност на българските институции, които пък притискат развитието на предприемачеството. Това води до намаляване на инвестициите и съответно до по-ниско заплащане\", обясни икономистът.", "date": "2018.05.01", "title": "Програмист срещу сервитьор. Неравна битка в… заплащането"}
{"url": "https://www.dnes.bg/notifikacii/2018/05/01/700-bylgari-s-virusa-na-spin-bez-lekarstva-zashto.375201", "text": "Повече от 700 с ХИВ са застрашени да останат без лекарства и да развият усложения.\r\nПричината е обжалване на обществената поръчка за медикаментите, съобщиха от Националната пациентска организация. За това алармират още от фондация \"И\" и сдружение \"Здраве без граници\" в писмо до МЗ.\r\n\"За нас е изключително притеснителен фактът, че към момента на обжалването е налице опасност лекарствените форми, за които е налице обжалване, да бъде изчерпани от аптеките в инфекциозните отделения\", пишат в писмо до МЗ трите организации.\r\nТе настояват Комисията за защита на конкуренцията да проведе спешно заседание, на което да обсъди казуса и да вземе решение, за да не се протака процедурата.\rКЗК е образувала две производства срещу решение № РД-11-99/02.04.2018 на МЗ за доставка на лекарствени продукти за 2018 г., отпускани по реда на Наредба № 34 от 25.11.2005 г. за реда за заплащане от републиканския бюджет за лечението на български граждани за заболявания извън обхвата на задължителното здравно осигуряване, за лечение на пациенти със СПИН, туберкулоза, психични и поведенчески разстройства, дължащи се на употреба на опиоиди, синдром на зависимост“.\n\r\n\r\n ", "date": "2018.05.01", "title": "700 българи с вируса на СПИН – без лекарства! Защо?"}
{"url": "https://www.dnes.bg/za-da-se-razbirame/2018/05/01/znaci-che-vryzkata-vi-shte-ustoi-na-razstoianieto.375173", "text": "Връзките от разстояние са трудни. Казват, че „очи, които не се виждат, се забравят“. Може би има нещо вярно, но то не важи за всички двойки. Някои партньори в любовта са създадени един за друг, имат общи виждания и никоя сила, дори разстоянието не може да ги раздели.\r\nАко по някаква причина ви се налага да прекарате известно време разделени, има признаци, по които си личи дали връзката ви ще издържи изпитанието на разстоянието.\r\nВие и партньорът ви сте отличници в комуникацията\r\nВинаги имате електронна джаджа в себе си. Пишете си постоянно, въпреки часовите разлики. Намирате начин да се видите на живо по скайп, изобщо използвате всяка възможна мобилна платформа за комуникация.\r\r\n                    \r\n                    Имате сходни цели в живота\r\nКогато партньорите са обединени от общи цели, които виждат като свои в бъдещето, разстоянието не може да ги раздели, още повече ако е временно.\r\n", "date": "2018.05.01", "title": "Знаци, че връзката ви ще устои на разстоянието"}
{"url": "https://www.dnes.bg/televizia/2018/05/01/ekstravaganten-blagotvoritel-richard-bransyn-surov-instinkt.374914", "text": "Личната история на екстравагантният предприемач и благотворител сър Ричард Брансън може да видим във филма за него \"Ричард Брансън: Суров Инстинкт“.\r\nБрансън е ектравагантен британски предприемач, известен с марката \"Virgin\", начисляваща 360 компании. Той е един от най-богатите хора в света, с измерени приходи на стойност от 4,4 милиарда долара.\r\nБрансън е изключително модерен индустриалец, а империята  \"Virgin\" е един от най-разпознаваемите и разнообразни брандове, включващ “Virgin Atlantic Airways”, “Virgin Megastore” и “Virgin Trains”.\r\nВъпреки това емблематичният предприемат притежава много повече от влакове, самолети и автомобили. Едно от нещата, които малко хора знаят за Брансън е, че освен управлението на собствени инвестиции за милиони долари, той активно се занимава и с опазване на околната среда и щедро дарява средства на множество благотворителни каузи.\r\r\n                    \r\n                    Станете част от живота на ектравагантния предприемач и благотворител с филма \"Ричард Брансън: Суров Инстинкт\" – на 2 май в 9:30 часа по телевизия .\r\n ", "date": "2018.05.01", "title": "Екстравагантен благотворител: \"Ричард Брансън: Суров Инстинкт\""}
{"url": "https://www.dnes.bg/sofia/2018/05/01/trotoarno-pravo-li-sergiite-sa-opynati-iz-sofiia.375200", "text": "Столичният инспекторат залавя дневно по 18 търговци, използващи тротоарното право нелегално. От началото на годината до средата на април са извършени 2429 нарушения, а наложените глоби са над 33 хил. лв.\r\nСанкциите на едноличните търговци варират от 100 до 1000 лв., става ясно от данни на инспектората предоставени на \"Монитор\".\r\nНай-срещаните нарушения са за използване на тротоарно право без заплащане, или ако имат разрешения за продажба на стоките си, търговците се разпростират на по-голямо пространство.\r\n\"Нарушението е функция на потребителя т.е. колкото повече потребители има, толкова повече нарушения има. В този смисъл най-често се срещат нарушители в район \"Триадица\", район \"Средец\", обясниха от инспектората.\r\r\n                    \r\n                    През 2017 г. в софийската каса са влезли над 2 млн. лв. от раздаденото тротоарно право. Година по-рано от \"Московска\" 33 са сърбали почти 1,9 млн. лева.\r\nСтоличани срещат проблеми със заетите тротоари най-много в летните месеци. Тогава са и масовите нарушение на търговците и собствениците на заведения, които използват тротоарите и пешеходните пространства да разполагат повече маси с цел привличане на повече клиентела.\r\nВсеки, който иска да ползва повече тротоар, трябва да представи проект и да иска разрешително от районното кметство. В интернет все по-често може да се срещнат обяви за изготвяне на проекти за ползването на тротоарното право.\r\nСрещу 90 лв. експерти са готови да съставят схеми с пълна проектантска правоспособност.\r\nВ момента обаче от общината подготвят промени в наредбата за преместваемите обекти и рекламна дейност. В нея е заложено да не се допуска поставяне на хладилни витрини, сергии и други в първа зона на центъра, която обхваща участъка между бул. \"Цар Освободител\", бул. \"Васил Левски\", ул. \"Екзарх Йосиф\", ул. \"Позитано\", \"Лавеле\" и площадите \"Света Неделя\", \"Народно събрание\", \"Орлов мост\" и \"Паметник Васил Левски\".\r\n ", "date": "2018.05.01", "title": "Тротоарно право ли? Сергиите са опънати из София"}
{"url": "https://www.dnes.bg/notifikacii/2018/05/01/24-mai-premieryt-pri-papata-na-audienciia.375204", "text": "Премиерът Бойко Борисов ще бъде на аудиенция във Ватикана при Негово Светейшество папа Франциск по случай 24 май - Деня на българската просвета и култура и славянската писменост. \r\nТова ще е втората среща на Борисов с папа Франциск. Последната му визита във Ватикана бе преди три години, като в делегацията си тогава той взе двама министри и седем депутати. \r\nТогава Борисов занесе на папата хранителница с изобразено успението на Свети Иван Рилски, в която от филигранно сребро бе поставен камък от гроба на светеца.\r\nНа свой ред папа Франциск поднесе на премиера плакет с изобразен ангел, държащ двете земни полукълба.\r\nПрограмата на премиера още не е уточнена. Традиционно обаче българските държавни лидери се срещат с нашата общност в Рим. По време на предишната си визита Борисов поднесе венец пред паметника на Иван Вазов и участва в поклонение пред мощите на свети Кирил в базиликата \"Сан Клементе\", където е погребан светецът. \rПодобна бе програмата и на държавния глава Румен Радев миналата година, когато той подари на папа Франциск икона на светите братя Кирил и Методий.\r\nПрез 2010 година Борисов бе приет от папа Бенедикт XVI, а през 2002 година като главен секретар на МВР се срещна с папа Йоан Павел II, когато той бе на посещение у нас.\r\n ", "date": "2018.05.01", "title": "24 май: Премиерът при папата, на аудиенция"}
{"url": "https://www.dnes.bg/stranata/2018/05/01/smyrtonosna-igra-dete-visi-ot-16-etajen-blok-v-plovdiv-18.375190", "text": "Хлапета от пловдивския квартал \"Кючук Париж\" се правят на герои, рискувайки живота си, за да заснемат интересни за представите им видеоклипове.\r\nТе качват кратките филмчета, от които родителите им може да изпаднат в шок, в интернет. На едно от последните, които са заредили в Youtube, се вижда как момче на видима възраст около 12-13  години, увисва на ръце от козирката на 16-етажен блок.\r\n\"Ще увиснеш ли първи?\", се чува въпрос от клипчето. Вместо отговор, момчето, към което е зададен въпросът, провесва краката си от покрива на високия блок. Преди това хлапетиите хвърлят от покрива плюшено мече и топка.\r\n\"Не бе, брат, ако стане нещо. Брат, недей бе\", се чуват ужасените възгласи на останалите от компанията му. В това време главният герой на клипа не отговаря нищо. Вместо да се вразуми и да престане, момчето се хваща с длани за ръба на покрива и увисва с цялата си тежест от 16-етажна височина.\r\r\n                    \r\n                    Единственото, което казва е: \"Снимайте ме, бързо\". \"Брат, ако паднеш, кво праим бе?\", продължават да възклицава дете от компанията, докато останалите се смеят доволно.\r\nУвисването от високото продължава няколко секунди, след което \"героят\" се изтегля обратно на покрива не без помощта на друго момче от компанията. Авторът на клипа се опитал да замаже лицето на приятелчето си, което се провесва от високото, но не е успял напълно.\r\nВ този момент друго момче казва: \"И аз искам\", но самоукият \"оператор\" му отказва с думите: \"Ти по-добре недей, че те знаем какъв си некадърник\".\r\nОт клипа става ясно още, че момчетата, някои от които изглеждат и около 10-годишни, се опитват да имитират популярни филми, които рекламират градския спорт \"паркур\".\r\n\r\n from  on .\r\nНа друго видео хлапетиите са отишли на ж.п. релсите на Централна гара и там също правят дивотии.\r\n\"Добро утро, хора, ние сме Кючука бойс и днес сме дошли на едни влакове и ще се катерим по осветлението\", започва представянето на клипа, който е сниман през зимата.\r\n\"Операторът\" е един и същ хлапак за всичките публикувани видеа, който явно се изживява като телевизионен репортер. От обясненията му става ясно, че клипът е стар, но е бил качен в интернет едва преди дни.\r\nОт други техни изяви в интернет пък става ясно още, че момчетиите обичат да ходят и в стари, изоставени и видимо опасни сгради.\r\nВ коментарите под клиповете в интернет на момчетата от Кючука много хора се опитват да им налеят разум в главите да не рискуват живота си заради глупости.\r\nПо случая със скандалните видеоклипове на момчетата от кв. Кючук Париж от полицията са започнали предварителна проверка, пише \"Монитор\". Уведомена е и районната прокуратура в Пловдив. Целта е да се установи самоличността на децата и защо са били оставени без родителски надзор.", "date": "2018.05.01", "title": "Смъртоносна игра! Дете виси от 16-етажен блок в Пловдив (18+)"}
{"url": "https://www.dnes.bg/temida/2018/05/01/kmetyt-svodnik-v-aresta-oshte-6-ma-sa-obvineni.375197", "text": "Специализираният съд остави в ареста кмета на село Тъжа и още 6-ма души. Те бяха задържани при спецакция на ГДБОП. Обвинени са към склоняване на момичета към проституция.\r\nСпоред разследващите кметът на старозагорското село Цвятко Балабуров бил тарторът на бандата, която оплела в мрежите си 20 момичета, съобщи .\n\r\nМагистратите решиха да оставят и останалите шестима задържани по случая с аргумента, че няма опасност да се укрият, но могат да извършат друго престъпление.\r\nГрупата е работила близо година, а разследващите установили, че те давали кредити с високи лихви на момичета. А като не можели да си платят, били принудени да проституират.\r\r\n                    \r\n                    Голяма част от срещите ставали в столичния \"Бар 10\", където дори работещите там били част от проституиращите.\r\nМомичетата търсили с обяви във вестник под предлог, че се предлага работа за сервитьорки и танцьорки.\r\nВсеки един от обвиняемите има право да обжалва своята мярка за отклонение и тя да се гледа след седмица от Апелативния специализиран съд.\r\n ", "date": "2018.05.01", "title": "Кметът – сводник в ареста! Още 6-ма са обвинени"}
{"url": "https://www.dnes.bg/akoshtete-vqrvaite/2018/05/01/polski-ekstrasens-zove-pri-treta-svetovna-biagaite-v-bylgariia.375169", "text": "\"Поляци, бягайте в България и Румъния!\". С такъв призив към сънародниците си се обърна от канала си в YouTube един от най-известните полски ясновидци Кшищоф Яцковски.\r\nСпоред екстрасенса България и Румъния ще бъдат най-безопасните страни, където поляците могат да се скрият в случай на избухване на Трета световна война. Яцковски е известен с мрачните си прогнози, в частност за случилата се наистина тежка икономическа криза в Европа. През 2003 година излезе като победител от турнира за ясновидци, организиран от японската телевизия Asahi.\r\nВ аудиоклип с продължителност 9 минути и 26 секунди Кшищоф Яцковски, говорейки за себе си в трето лице, съветва съотечествениците си как да постъпят в ситуация на нова глобална война, пише \"Монитор\".\r\r\n                    \r\n                    \"Това е абсолютно невероятно пророчество за това къде поляците могат да намерят спасение, ако избухне война, ако избухне Трета световна война!\" - обявява мъжки глас. \"Кшищоф Яцковски ви казва така: Бягайте в Румъния и България, бягайте в Румъния и България, бягайте в Румъния и България!\" След това разказва за контекста, от който се е родил призивът му.\r\nПрез декември 2007 ясновидецът дал мрачни предсказания за Европа на репортерите, които поискали коментар за следващата година. На 15 септември 2008 банкрутът на Лемън Брадърс превръща пророчествата във факт, а заради нестабилната ситуация в Европа, Близкия изток и целия свят Яцковски трябвало да отговори на въпрос, който още през 2008 година му задала неговата дъщеря - какво би станало, ако се случи катастрофа или въоръжен конфликт.\r\n\"Ако се стигне до война и сражения, единственото убежище за поляците, безопасно място, където могат да избягат, са България и Румъния\".\r\nСамият Яцковски признава, че никой в Полша не свързва тези две страни с понятието сигурност и мнозина българи напускат родината си в търсене на късмета си в чужбина, а се смята, че сигурни във военно отношение са могъщи и богати държави като САЩ или Германия.\r\nОбявилият се за жив пророк поляк прогнозира, че \"в Полша ще се диша трудно, войната ще я заобиколи, но няма да може да се диша\" и прави връзка с влиянието върху страната и населението при аварията в Чернобил.\r\n\"Не плаша и не гоня поляците от страната им, само казвам какво би станало, ако се случи катастрофа или въоръжен конфликт\" - допълва ясновидецът.\r\nРоденият през 1963 Кшищоф Яцковски е стругар по професия, бил е кандидат за депутат в полския Сейм и води собствена регистрирана стопанска дейност \"паранормални услуги\". През 2000 година става герой на документалния филм \"Ясновидецът\", а през 2003 година участва и печели турнира на японската телевизия Asahi, в който участваха екстрасенси от цял свят.\r\nПрез същата година стана особено популярен в родината си покрай сътрудничеството си с полската полиция и участието в телевизионното предаване \"Експериментът ясновидец\", излъчван от един от най-големите тв канали Polsat. През 2011 година беше официално ангажиран от прокуратурата в Краков като експерт по делото за убийството на 23-годишна студентка.\r\nПрез 2009 година в телевизионно интервю му задават въпроса кой ще бъде следващият президент на Полша. Всички предварителни нагласи по това време сочат, че изборите ще бъдат спечелени отново от действащия Лех Качински.\r\n\"Няма го Лех Качински. Не знам защо. Той спи\", казва Яцковски. На 10 април 2010 година президентът Качински заедно със съпругата си и част от политическия елит на Полша загива в самолетна катастрофа в Смоленск, а президент става неговият опонент Бронислав Коморовски.", "date": "2018.05.01", "title": "Полски екстрасенс зове: При Трета световна бягайте в... България"}
{"url": "https://www.dnes.bg/index/2018/05/01/receptata-dnes-pecheno-svinsko-s-hrupkava-korichka.375101", "text": "\r\n1 кг и половина свински врат\r\n2 супени лъжици дижонска горчица\r\n1 чаша бира\r\n1 щипка черен пипер\r\n1 щипка червен пипер\r\n½ щипка кимион\r\n1 щипка риган\r\n1 щипка кориандър\r\nЗа глазурата:\r\n1 супена лъжица горчица\r\n1 супена лъжица мед\r\n1 супена лъжица кетчуп\r\n \r\n\r\n \r\nНамажете месото с горчицата без да го режете. Оваляйте добре в сухите подправки, така че да полепнат добре по месото. Залейте месото с бирата и го оставете да се маринова за няколко часа в хладилника. Извадете го, преместете го в тава за печене. Печете месото, увито с фолио в загрята на 220 градуса фурна.\r\n \r\nСвалете фолиото. Залейте месото с бирата, в която е било мариновано. Намажете го наново с предварително смесените за глазирането продукти. Печете на намалена на 200 градуса фурна за още час и половина или до карамелена коричка.\r\n\r\n", "date": "2018.05.01", "title": "Рецептата Dnes: Печено свинско с хрупкава коричка"}
{"url": "https://www.dnes.bg/eu/2018/05/01/evropa-do-trymp-ne-sme-nie-kitaicite-sa.375207", "text": "Европа не е причина за проблемите, които свръхпроизводството на стомана създава на американската икономика. Това се казва в изявление на Европейската комисия, след като американският президент Доналд Тръмп съобщи, че ще удължи до 1 юни изключението от новите американски мита за внос на стомана и алуминий. Тръмп взе решението, след като първото едномесечно разрешение, дадено на ЕС, изтече в полунощ.\r\n\"Американското решение удължава пазарната несигурност, което вече се отразява на вземането на решения от бизнеса. ЕС трябва да бъде постоянно и изцяло изключен от тези мерки, тъй като те не могат да бъдат оправадни на основание на националната сигурност\", заяви Европейската комисия, след като Белият дом я събуди с новината са едномесечното удължение.\n\n\r\r\n                    \r\n                    В изявлението се подчертава, че \"свърхпроизводството на стомана и алуминий не произлиза от ЕС\" и че Брюксел полага усилия да разреши проблема. Еврокомисията засили съществено антидъмпиговите мерки по отношение на китайския внос на стомана, след като се разбра, че Вашингтон ще промени вносните си тарифи.\r\nЕврокомисията напомня на Тръмп, че Европа е \"отдавнашен партньор и приятел на САЩ\" и че няма на преговаря под заплаха.\r\nРешението на американския президент отлага с месец началото на търговската война между Европа и Съединените щати, след като Белият дом обяви, че ще обложи вносът на стомана с 25% и на алуминий с 10%, за да защити националното си производство. \r\nТърговското министерство на САЩ излезе с доклад, че дъмпинговият внос застрашава националната сигурност на страната, което послужи за повод за въвеждането на новата политика за облагане на стоманата и алуминия от началото на април. \r\nАмериканският президент даде постоянни изключения от новите тарифи за три държави: Канада, Мексико и Австралия, а на Европа направи само едномесечна отстъпка. Германският канцлер Ангела Меркел и френският президент Еманюел Макрон бяха миналата седмица във Вашингтон, за да се опитат да вкарат и ЕС в привилигирования списък.\r\nЕвропейските лидери одобриха през март ответни мерки, които не са въведени в сила. Сред тях са облагането с вносни мита на редица представителни американски стоки като уискито \"Бърбън\", фъстъченото масло, яхти, моторите \"Харли Дейвидсън\", дънките \"Ливайс\" и др.\r\nКитай е най-големият производител на стомана в света с над 49% от глобалното производство на метала или около 832 млн. тона. Европейският съюз се нарежда на второ място със 169 млн. т, следван от Япония (105 млн. т) и Индия (101 млн. т). \r\nКитай води и в световното производство на алуминий с над 60 на сто от глобалната продукция, следван от Русия, Канада и Индия.\r\n ", "date": "2018.05.01", "title": "Европа до Тръмп: Не сме ние, китайците са!"}
{"url": "https://www.dnes.bg/notifikacii/2018/05/01/stormi-prikleshti-trymp-pornoaktrisata-vnese-isk.375210", "text": "Сторми Даниълс внесе жалба срещу Доналд Тръмп, обвинявайки го в клевета, предадоха ДПА и Франс прес, като се позоваха на нейния адвокат.\r\nАмериканската порноактриса, чието истинско име е Стефани Клифорд, е завела иска в съд в Ню Йорк. Той е бил внесен от адвоката й Майкъл Авенати. Така към съдебната полемика между Сторми Даниълс и Доналд Тръмп се добавя нова глава, предаде БТА.\r\nСторми Даниълс е в съдебна битка с Тръмп, откакто поиска от съдия в Лос Анджелис да анулира споразумение за поверителност, според което тя приела да не говори за своята предполагаема връзка с Тръмп в замяна на 130 000 долара обезщетение.\n\n\n\rАдвокатът на Тръмп - Майкъл Коен, каза, че е договорил сам споразумението и е извадил парите от джоба си, за да плати на актрисата. Самият Коен също е обект на разследване.\r\nВ телевизионно интервю в края на март Сторми Даниълс разказа пикантни детайли за връзката си Тръмп в периода 2006-2007 г. Тя каза също така, че била заплашена през 2011 г. на паркинг в Лас Вегас от неизвестен мъж. Той казал, че ще се разправя с дъщеря й, ако тя разкрие връзката си с Тръмп.\r\nВ средата на април Сторми Даниълс представи фоторобот на непознатия, който я заплашил. После Тръмп коментира в Twitter фоторобота и каза, че той е на човек, който не съществува. Тогава той определи действията на Сторми Даниълс като \"абсолютна измама\".\r\nВ иска срещу Тръмп порноактрисата, която е на 39 години, обвинява президента в клевета и оценява на 75 000 долара вредите, които е понесла заради неговия коментар, видян от 50 милиона негови последователи в социалната мрежа.\r\n ", "date": "2018.05.01", "title": "Сторми приклещи Тръмп! Порноактрисата внесе иск"}
{"url": "https://www.dnes.bg/stranata/2018/05/01/myj-strelia-po-budka-na-velostanciia-v-burgas.375213", "text": "Мъж е стрелял с пистолет по будката на велостанцията в к-с \"Славейков\" в Бургас, съобщиха от пресцентъра на Община Бургас.\r\nВластите са свалили записите от камерите и призовават гражданите, ако разпознаят извършителя, да уведомят полицията или да се обадят на дежурните телефони на Община Бургас.\r\nКъм момента няма яснота дали има пострадали, както и какво е провокирало стрелбата.\r\n ", "date": "2018.05.01", "title": "Мъж стреля по будка на велостанция в Бургас"}
{"url": "https://www.dnes.bg/notifikacii/2018/05/01/alternativna-vs-konvencionalna-medicina-sluchaiat-teodora.375205", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДобри новини за българката Теодора Маджарова, която страда от онкологично заболяване! Тя и съпругът ѝ Александър ще могат съвсем скоро да тръгнат от Бразилия към Истанбул.\r\n32-годишната жена замина за процедури при медиум, но състоянието ѝ внезапно се влоши.\r\nПолетът на Теодора към Турция и оттам към България ще бъде на 4 или 5 май, в зависимост от потвърждението на авиокомпанията за получените пари.\r\n\"Теодора е много скромен, тих и добър човек. Още когато откриха диагнозата, тя прецени, че е по-добре да предпази близките си от тежката битка, която ѝ предстоеше. Тя измина много дълъг път. Когато чух за лечението в Бразилия бях притеснен, но вярвах, че тя е намерила нещо, което може да ѝ помогне. Тя не го е направила без да се информира“, сподели първият ѝ братовчед Дидо Колев.\n\n\n\rИстината между алтернативната и конвенционалната медицина ли е и какво представлява интегративната онкология?\r\n\"Информираността е от изключително значение за здравето. Масова ситуация е хората да имат много ниско ниво на информираност. Надеждата в интегративната онкология е голяма. Това е нова парадигма, която цели рязко да подобри процеса на лечение. Хората трябва да се съветват със специалисти, а не случайни хора\", отбеляза д-р Христо Дамянов от Медицински център \"Интегративна медицина\".\r\nПред  медикът посочи, че истината за лечението на рака е между алтернативната и конвенционалната медицина.\r\nПредседателят на фондация \"Неогенезис\" Елена Банова два пъти се сблъсква с рака и успява да надвие коварната болест.\r\n\"Това са изкупителните жертви на недостатъците на българската онкология. Наясно съм какво означава алтернативни терапии и никога не бих заложила на тях. Надеждността им е под 1%. Не е възможно интелигентен човек да се подведе по начина, по който семейството на Теодора се е подвело. Имахме подобен случай само преди 5 години\", подчерта тя.\r\nБанова изтъкна пред репортера на Bulgaria ON AIR Михаела Карабельова, че алтернативното лечение е химера. Тя категорично отрече методологията на д-р Дамянов.\r\n\"Не отиваш в напреднал стадий, за да се излекуваш, а за да стопираш. Винаги търся клинично доказаното\", обясни Банова.\r\n\"Коя е Банова и има ли медицинско образование, за да дава лечебни съвети на онкоболните? Хората губят надежда пред тежкото състояние на здравната система. Това, което виждам в момента няма нищо общо с очакванията ми след смяната на режима. Но хората трябва да се консултират със специалисти\", заключи д-р Дамянов.", "date": "2018.05.01", "title": "Алтернативна vs. конвенционална медицина? Случаят \"Теодора\""}
{"url": "https://www.dnes.bg/obshtestvo/2018/05/01/kazana-duma-hvyrlen-kamyk-safet-spretna-shtyrkelovite-gnezda.375206", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПомните ли добруджанското село Зарица, където в края на тази зима Сафет Халид първи приюти премръзнали щъркели, спасявайки ги от сигурна смърт?\r\nОще тогава мъжът даде обещание, че ще направи гнезда на птиците, а днес обещанието вече е изпълнено.\r\nНяколко дни сериозна работа и гнездата за щъркелите вече са готови. На помощ на Сафет, кметът на Главиница изпратил работници с техника.\n\n\n\r\nТака, за по-малко от час мъжете поставят първото готово гнездо на един от стълбовете в селото, разказва .\r\r\n                    \r\n                    Преди да бъде поставено гнездото, Сафет всяка сутрин става рано и отива до стълба, за да види щъркела, който всеки ден е там.\r\nЗа доброто си сърце Сафет продължава да получава благодарности отвсякъде. Наскоро международната организация за защита на правата на животните ПЕТА му прати поздравителен адрес от Германия. \r\nЗа Сафет обаче истинската награда ще бъде, ако щъркелите се заселят в гнездата му, направени с толкова любов и надежда.\r\n ", "date": "2018.05.01", "title": "Казана дума – хвърлен камък! Сафет спретна щъркеловите гнезда"}
{"url": "https://www.dnes.bg/stranata/2018/05/01/prezidentyt-ot-facebook-trudyt-e-merilo-za-spravedlivost.375212", "text": "\"Днес светът отбелязва Международния ден на труда и работническата солидарност. Един от празниците, които сплотяват отвъд националните граници и културите\", заяви президентът Румен Радев във Fcebook по повод днешния 1 май.\r\n\"Уважението към труда е мерило за обществената справедливост. У нас в много региони и в много професии трудът е недооценен. Затова бих желал да поздравя хората, които отстояват правото на достойни условия на труд и справедливо заплащане\", добавя държавният глава.\r\n\"Общество, в което пътят към успеха не минава през труда и съзиданието, а през корупцията и клиентелизма, е обречено на постоянна криза и неудовлетворeност. От нас зависи да ги преодолеем. Затова искам да благодаря на всички онези: бедни и заможни хора на умствения и физическия труд, които с почтеност и усърдие градят и пазят България, подчерта още Радев. Честит Първи май, скъпи сънародници!\", заключава Радев.\r\n ", "date": "2018.05.01", "title": "Президентът от Facebook: Трудът е мерило за справедливост!"}
{"url": "https://www.dnes.bg/health/2018/05/01/hapvaite-gybi-shiitake-za-otslabvane-i-poveche-energiia.375165", "text": "Родината на гъбите шийтаке е Източна Азия. Те имат уникален вкус и са част от много видове азиатска кухня от векове.\r\nШийтаке имат и невероятно много ползи за здравето и организма. Те са особено богати на витамини В, С, D, цинк, желязо, фосфор, манган, магнезий, мед, калий. В допълнение голямото количество фибри, антиоксиданти и феноли правят гъбите шийтаке невероятно полезен и борещ се със свободните радикали продукт.\r\nКои са най-важните ползи от консумацията на шийтаке?\r\nГрижа за кожата\r\nГолямото количество антиоксиданти в шийтаке осигурява добра защита срещу свободните радикали, състаряващи кожата преждевременно.\r\nЧестата консумация на шийтаке доставя на кожата и добри количества селен, също важен за здравината и младостта на кожата.\r\r\n                    \r\n                    Помагат при отслабване\r\nШийтаке като повечето гъби са много хранителни и оставят усещане за ситост дълго време. Те са бедни на калории, но богати на фибри и микроелементи, което улеснява отслабването.\r\n", "date": "2018.05.01", "title": "Хапвайте гъби шийтаке за отслабване и повече енергия"}
{"url": "https://www.dnes.bg/eu/2018/05/01/evropa-zabraniava-plastmasovite-slamki-i-vilici.375214", "text": "Европейската комисия подготвя ново законодателство, което ще доведе до забраната на пластмасовите сламки, прибори, тарелки и дори дръжките за балони.\r\nПричината е желанието на Брюксел да увеличи приноса на Европа към запазването на световния океан и плажове, които са силно замърсени с пластмасови отпадъци.\r\nСпоред проект на документа, публикуван от американската медия \"Политико\", Еврокомисията се е спряла на тарелките и сламките, тъй като за тях съществуват широко достъпни алтернативи, изработени от други материали. \r\nПричината ЕС да се реши да подготви общо законодателство е, че ако то се въведе от едни държави, а от други - не, това ще наруши свободната конкуренция и ще изкриви общия европейски пазар, става ясно от проекта на директивата.\r\r\n                    \r\n                    Документът предвижда въвеждането на глоби за нарушителите, допълнително етикетиране, предупреждаващо за вредата от използването им, както и въвеждането на отделна цена за ползването им, за да се насърчат потребителите да ги заменят с алтернативни.\r\nВ проекта за директива се иска забрана и на пластмасовите чашки, клечките за уши с пластмасова основа, опаковките на храни и мокрите кърпички.\r\nЕврокомисията коментира, че пластмасови продукти, които имат достъпни алтернативи, трябва да бъдат лимитирани, за да се помогне за почистването на природата. По данни на Комисията 80-85% от изхвърляните по европейските плажове боклуци са пластмасови и половината от тях са за еднократна употреба.\r\nСъветът на европейските производители на балони и празнични аксесоари обаче смята, че идеята не е добре обмислена и ще застраши здравето на децата, които ще трябва да връзват балоните си и евентуално да се оплетат във връвта, вместо да ги носят на пръчка, пише \"Политико\". Други производители на пластмасови изделия също са недоволни.\r\nОграничаването на пластмасовите изделия за еднократна употреба е част от лансираната в началото на годината от Европейската комисия Стратегия за пластмасите. Тя предвижда и рециклиране на 90 процента от пластмасовите бутилки. Като алтернативи се предвиждат възможността за въвеждане на система за връщане на пластмасовите бутилки срещу възнаграждение за купувачите или покриване на част от разходите за преработка от производителите им.\r\nДруга идея е капачките на пластмасовите бутилки да бъдат само на резба, за да не се губят и да замърсяват допълнително, тъй като поради размерите си, са трудни за събиране.\r\nСпоред стратегията за пластмасите ЕС трябва да намали полимерните опаковки наполовина до 2020 г, а до 2030 г - да ги замени изцяло с рециклируеми.\r\nОчаква се проектът за забрана на сламките, пластмасовите прибори и дръжките за балони да бъде предложен от Европейската комисия в края на месеца.", "date": "2018.05.01", "title": "Европа забранява пластмасовите сламки и вилици"}
{"url": "https://www.dnes.bg/health/2018/05/01/deficiti-na-minerali-v-tialoto-koi-sa-nai-chestite.375181", "text": "Добре известно е колко важно е да се храним балансирано и редовно да си набавяме достатъчни количества от най-важните хранителни вещества. За съжаление, това се оказва непосилна задача за много хора и днес хранителните дефицити са сред най-честите причини за здравословни проблеми в глобален аспект. \r\nВъпреки че много лесно може да бъдат набавени с достъпни храни, много от важните за здравето витамини, макро- и микроелементи отсъстват от менюто на милиони хора по света, включително и у нас. Проучване на американски учени сред статистическите данни показва кои са най-честите хранителни дефицити. Оказва се, че голяма част от световното население редовно не си набавя с храната достатъчно количество от 2 жизненоважни минерали и 1 витамин.\r\n \r\n\r\n \r\nТова е най-често срещаната форма на хранителен дефицит. По данни на Световната здравна организация около 30% от хората по света не консумират редовно храни, богати на желязо и са изправени пред риск от развитие на анемия и други здравословни проблеми. Редовният прием на желязо с храната е важен за поддържане на кръвотворните функции с достатъчно производство на еритроцити и хемоглобин в организма. Статистиката сочи, че дефицит на желязо се установява по-често сред жените. \r\n\r\n\r\n \r\nОколо една трета от тийнейджърите и над 10% от хората в останалите възрастови групи не си набавят достатъчно калций с храната.\r\n\r\n\r\n \r\n ", "date": "2018.05.01", "title": "Дефицити на минерали в тялото – кои са най-честите?"}
{"url": "https://www.dnes.bg/stranata/2018/05/01/katadjiite-ne-spirat-debnat-za-neplateni-fishove-do-6-ti.375216", "text": "До 6 май продължава специализираната полицейска операция на Пътна полиция с акцент -невръчени електронни фишове и неиздължени в срок задължения по Закона за движението по пътищата.\r\nКатаджии ще бъдат разположени по пътищата в цялата страна и най-вече по шосетата, водещи към граничните контролно-пропускателни пунктове.\n\r\nОсвен на водачите, проверки за невръчени фишове ще се извършват ина пътниците, които притежават свидетелства за управление на МПС, съобщи .\r\nМеждувременно от МВР съобщиха, че по време на последната пътна операция за скорост, в страната са констатирани 26 325 нарушения.\r\r\n                    \r\n                    Акцията се проведе по линия на Европейската мрежа на службите на Пътна полиция (TISPOL) от 16 до 22 април.\r\nОт констатираните общо нарушения, 15 240 са установени от служители, осъществяващи контрол с мобилни технически средства, 4959 са констатирани със стационарни камери, а с новите камери на триноги са установени 6126 нарушения.\r\nПо време на операцията са установени и редица криминални престъпления – 14 случая на притежание на наркотици, открити са и 5 издирвани лица.\n\r\n ", "date": "2018.05.01", "title": "Катаджиите не спират, дебнат за неплатени фишове до 6-ти"}
{"url": "https://www.dnes.bg/balkani/2018/05/01/skopie-se-vylnuva-kolko-plashtat-po-bylgarskoto-more.375217", "text": "Заплатите в туризма в България се удвоиха и хората се наемат няколко месеца преди началото на сезона, пише скопското електронно издание \"Фактор\".\r\nГлавните готвачи взимат повече от 2500 лева, а сервитьорите не падат под 1500 лева.\n\r\nСервитьорите получават 5% от оборота. Но това изисква опит и два чужди езика.\r\nКамериерките получават 700-800 лв. за почистване на стаите и спалното бельо. Заплатите на рецепционистите и барманите, които вече са от 800 до над 1000 лв, са се увеличили.\r\nТърсят се и управители и се предлага заплата от 2000 лева.\r\nНеобходимо е обаче да се инвестира в обучение на кандидати, пише изданието.\r\n ", "date": "2018.05.01", "title": "Скопие се вълнува: Колко плащат по българското море?"}
{"url": "https://www.dnes.bg/obshtestvo/2018/05/01/kod-cherno-roditeli-v-bitka-za-decata-na-bylgariia.375219", "text": "\n\r\nМайки и бащи обявиха война на държавата и почетоха паметта на бъдещето на България.\r\nСтотици родители и деца се събраха по обед пред сградата на Народното събрание, запалиха свещици и настояха държавата да промени приоритетите си.\r\nИскат детски добавки за всяка българска майка; адекватно безплатно лечение за всяко българско дете, което се нуждае от такова; държавата да отдели пари за кувьози, а сираците да получават пенсии.\r\nСпоред тях, ако държавата продължава по пътя, по който е тръгнала, ще престане да съществува.\r\n\"С протеста си и обявяването на код \"черно\" символично погребваме бъдещето на тази страна\", обяви Златина Хаджипанайотова.\r\r\n                    \r\n                    Тя е вдовица с три деца, които не могат да получат нито наследствена, нито персонална пенсия.\r\nХаджипанайотова покани социалния министър Бисер Петков да отиде с нея и децата й на едно кино: \"Той ще почерпи\", каза почернената майка пред .                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\r\n ", "date": "2018.05.01", "title": "Код \"черно\" – родители в битка за децата на България"}
