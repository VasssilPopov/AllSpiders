{"url": "https://www.dnes.bg/zvezdi/2018/10/01/iskreno-i-lichno-s-aziia-ardjento-za-seksa-s-benet-za-strahovete.389280", "text": "Италианската актриса и режисьорка Азия Ардженто призна открито, че е имала сексулен контакт с актьор Джими Бенет, предадоха световните агенции.\r\nБенет обвини Ардженто преди време в сексуално посегателство, което тя извършила над него, когато той бил на 17 години. После Ардженто му платила няколкостотин хиляди долара, за да уреди въпроса, твърдеше актьорът. Ардженто отрече тези обвинения, но в частен телефонен разговор тя сподели пред събеседника си, че Бенет й налетял в хотелска стая.\n\n\r\nСега в интервю за италианската телевизия Ла Сетте Ардженто сподели, че е имала сексуален контакт с Бенет. Тя разказа, че се познавала Бенет от времето, когато той бил все още дете. Тя възприемала отношенията им като майка и син. Двамата се видели отново през 2013 г., когато тя била на 37 години, а той на 17 години. Бенет я помолил да му помогне да се подготви за прослушване.\r\n                    \n                    \n                Когато тя отишла в хотела при него, той започнал да я целува и опипва, но не както дете майка си, както тя го възприемала, а като момче с бушуващи хормони, заяви актрисата.\r\n\"Това ме смрази\", сподели Ардженто. \"Той буквално ми се нахвърли. Той беше върху мен и изпита оргазъм. Аз нищо не почувствах, не реагирах, защото за мен всичко това беше невъобразимо\", допълни тя.\r\n\"Той ми каза, че това била неговата мечта, откакто бил на 12 години. За него аз бях ловен трофей\", добави Ардженто, цитирана от БТА.\r\nПоследвали месеци, в които Бенет пращал на актрисата интимни видеокадри чрез платформата Снапчат. Тя не посмяла да скъса с него, защото го съжалявала. Но през миналата зима той й поискал 3,5 милиона долара, за да не започне да разказва за сексуалния им контакт. Тогава Ардженто се обърнала към приятеля си Антъни Бурдейн, кулинарен експерт и телевизионен водещ, който се самоуби през юни. Бурдейн се съгласил да плати част от сумата, за да се отърве Ардженто от младежа. Той платил 250 000 долара. След самоубийството му обаче Азия спряла плащанията, защото не била съгласна с тях.\r\n\"Това, което ми причини най-голяма болка, бе, че бяха третирана като педофил\", допълни дълбоко разстроената актриса. Тя показа в предаването и съобщенията, които била разменила с Бурдейн относно шантажа на Бенет.\r\nАрдженто потвърди, че срещата й с Бенет била в хотел в щата Калифорния, където 18 години е възрастта за секс по взаимно съгласие. Тя каза, че не знаела, че през 2013 г. Бенет не бил навършил тази възраст, защото не го била виждала от 10 години. Освен това тя не се замислила изобщо за законите на Калифорния, когато отивала за срещата с Бенет, тъй като не я възприемала като любовна или секс среща.\r\nГоворейки за самоубийството на Бурдейн, Ардженто сподели, че е изпитвала отчаяние и е била буквално в бездна след това. Тя сподели, че се чувства виновна, че не е видяла болката му, тласнала го към самоубийството.\r\nЗаради скандала Ардженто беше изхвърлена от състава на журито на италианското риалити Екс Фактор. В края на телевизионното интервю тя поиска да бъде върната в риалити формата.\r\nАрдженто бе една от първите актриси обвинили холивудския продуцент Харви Уайнстийн в сексуално посегателство, извършено през 1997 г., когато тя била на 21 години. Миналата седмица Бенет даде интервю за същия телевизионен канал, в което повтори обвиненията си срещу Ардженто.", "date": "2018.10.01", "title": "Искрено и лично с Азия Ардженто! За секса с Бенет, за страховете... "}
{"url": "https://www.dnes.bg/balkani/2018/10/01/gyrcite-priijdat-pensioneri-emigrirat-u-nas-za-da-oceliavat.389265", "text": "Немалко гръцки пенсионери емигрират в чужбина, главно в България, за да оцелеят след спада на доходите им и ограничените възможности на близките им да им помагат финансово. Това се казва в материал на агенция АНА-МПА, посветен на Международния ден на възрастните хора - 1 октомври.\r\nАгенцията се позовава на проучване на доктора на икономическите науки от Парижкия университет, заместник-председател на Гръцкото дружество за демографски проучвания и член на Академията на науките на Ню Йорк Ира Емке Павлопулу.\r\nСпоред проучването \"нашите пенсионери напускат страната в опит да живеят достойно, далеч от бедността и нещастието. Подтик за емиграцията им дава познанството с чужди гражданки, които са дошли в Гърция и обикновено работят като домашни помощнички. С началото на кризата пазарът на труда за тези жени се сви.\r\n                    \n                    \n                Като се завръщат в родината си, те информират пенсионирани гърци, че имат желание да ги посрещнат и настанят в дома си в чужбина срещу определено заплащане, много по-малко от това, което е необходимо, за да живеят в Гърция в дом за възрастни хора, частна клиника или под грижите на местна жена,\" пише в материала.\r\nСпоред изследователката с този избор пенсионерите дори успяват да спестяват нещо от пенсията си, защото във всяка друга балканска страна животът им е по-икономичен от този в Гърция.", "date": "2018.10.01", "title": "Гърците прииждат: Пенсионери емигрират у нас, за да оцеляват!"}
{"url": "https://www.dnes.bg/notifikacii/2018/10/01/parite-vlastta-seksualnostta-otchetata-i-momchetata-v-polsha.389288", "text": "Почти никой още не го е гледал. Но още отсега филмът \"Клир\" разгаря силно страстите в полското общество заради една тема-табу доскоро: сексуалните извращения в Католическата църква в Полша.\n\r\nОще много преди да излезе на екран, филмът беше окачествен като \"спорен\". Отскоро \"Клир\" се върти в полските киносалони при огромен интерес. На някои места има по 20 прожекции на ден. Консервативните полски общини пък изобщо не желаят този филм в местните киносалони, пише . \n\r\nРежисьорът Войчех Смарзовски едва ли си е представял по-добра реклама. Билетите се разпродават като топъл хляб. Който успее да се снабди с билет, се радва и на по-лошите места в киносалона.\n\r\n                \n                Защото във филма става дума за една от най-горещо дискутираните теми в Полша - отношението на духовниците към парите, властта и сексуалността. Филмът повдига и темата за педофилията. Много хора искат да участват в дебата, защото той се води в една страна, където почти половината от населението ходят редовно на черква и над 90 процента от населението са католици.\n\r\nПървите реакции са разнопосочни. Католическият журналистически съюз смята филма за \"антикатолически\" и \"антиполски\". Един от коментаторите на либерално-католическото списание \"Wiez\" окачестви филма като \"повърхностен\" и \"пълен с клишета\". Много други зрители обаче смятат, че филмът нарушава едно табу и може най-сетне да доведе до дълго чаканото преосмисляне на миналото.\n\r\n\n\r\n\"Без журналистите и хората от киното темата за педофилията щеше да бъде изцяло премълчана\", казва Пьотр Крисяк, който през 2017 година публикува книгата си \"Островът на слепците\". Той е пътувал шест пъти до Доминиканската република във връзка с журналистическото си разследване. Там се запознава с полския пастор Войчех Г. - симпатичен, закръглен човек, който го приема радушно и му разказва за своя живот на Карибите. Крисяк издирва поляци, които живеят на острова и му прави му впечатление, че пасторът е създал в къщата си малък хотел за момчета. \"Там имаше и интернат за момичета. И аз нямаше да обърна внимание на фактите, ако Войчех Г. не беше споменал следното: \"Аз не ходя при момичетата, знаеш защо, нали?\"\n\r\nОт над четири години Войчех Г. е в затвора. Той е извършвал сексуални извращения с много момчета. Пьотр Крисяк е разговарял с две от жертвите му. \"Също и в Макри, близо до Варшава, той е издевателствал над момчета. Никой обаче не вярва на жертвите. Нали става дума за един пастор, едно доверено лице\", споделя авторът.\n\r\nКнигата му не става бестселър, но въпреки това Крисяк решава да отделя по една злота от всеки продаден екземпляр за жертвите на Войчех Г. Нито едно от момчетата досега не е получило нищо. Пасторът лежи в затвора и няма пари, а неговият орден не се чувства длъжен никому. Нали е бил осъден един пастор, а не целият орден.\n\r\n\n\r\nВ Полша няма официални данни за сексуалните посегателства в Католическата църква. Според полските медии от 2002 до 2012 година в Полша са били осъдени 27 католически свещеници. Фондацията \"Не се бойте\" обаче говори за значително по-голям брой осъдени пастори. Понастоящем фондацията помага на 300 души, които са станали жертва на сексуални посегателства от страна на духовници.\n\r\nВ началото беше трудно да намерим психолози, защото в играта бяха пастори, казва сътрудникът на фондацията Марек Липински. \"Досега нито една жертва на сексуални посегателства не е била обезщетена. Знаем за един случай, в който е постигнато споразумение и на жертвата са били платени пари, но изключително в рамките на \"християнската доброта\", а на защото извършителят е причинил мъки и болки на жертвата\", споделя Липински. Нещата обаче постепенно се променят - преди няколко дни полски съд осъди за първи път цял орден, а не отделен пастор, да заплати обезщетение в размер на 250 000 евро.\n\r\nТемата за педофилията вълнува силно полската общественост. В публикувана тази седмица анкета една пета от участниците заявяват, че педофилията е проблем в Католическата църква. Почти три четвърти от анкетираните настояват за пълна прозрачност при разследванията. Режисьорът Войчех Смарзовски обаче не вярва, че църквата сама ще отговори на обвиненията. \"Примерите от Европа показват, че без натиск от страна на държавата и светски комисии църквата няма да обезщети жертвите\", казва режисьорът.\n\r\nСмарзовски се надява да заснеме филм и по книгата на Крисяк. За нея той беше написал, че \"капка по капка камък пробива\". Крисяк обаче отива още по-далеч. \"Филмът на Смарзовски не е капка. Той е клин, който ще раздроби камъка.\"\n\r\n\n\r\nВъзможно е авторът на книгата да има право. Наскоро Полската епископална конференция обяви, че ще публикува доклад за разследванията. Още през ноември църквата ще публикува цифри за мащабите на сексуалните извращения и иска да въведе превантивни програми във всички енории. \n\r\n\"Ако се сравняваме с другите държави, трябва да призная, че Полша все още е в самото начало. Като гледам колко много беше постигнато в Германия, знам, че ни чака още много дълъг път\", казва редакторът на католическия седмичник \"Tygodnik Powszechny\" Артур Спорняк и добавя: \"Аз съм предпазлив оптимист\".\r\n", "date": "2018.10.01", "title": "Парите, властта, сексуалността: Отчетата и момчетата в Полша"}
{"url": "https://www.dnes.bg/stranata/2018/10/01/detsko-porno-nasilie-eksploataciia-bylgarin-v-aresta.389321", "text": "Българин е задържан за 72 часа с постановление на Окръжната прокуратура – Габрово за детска порнография и изнасилване, съобщават от . \r\nС.И. е бил обявен за международно издирване с Европейска заповед за арест от гръцките власти, издадена от съд в  Каламата.\r\nМъжът е обвинен в сексуална експлоатация на деца, детска порнография и изнасилване на непълнолетно лице.\r\nСлед като е бил установен в България, мъжът е бил задържан. Постановено е 72-часово задържане под стража на лицето с оглед пристигане на пълната документация по европейската заповед за арест.\r\nПредстои съда да вземе решение за налагане на постоянна мярка за неотклонение \"задържане под стража\".\r\n ", "date": "2018.10.01", "title": "Детско порно, насилие, експлоатация... българин в ареста"}
{"url": "https://www.dnes.bg/eu/2018/10/01/briuksel-ne-priznava-proval-na-vota-v-skopie.389320", "text": "Европейската комисия поздрави македонците, които гласуваха за новото име на страната си на референдума вчера.\n\r\n\"Поздравявам тези граждани, които гласуваха на консултативния референдум и се възползваха от демократичните си свободи. Категоричният вот \"Да\" показва широка подкрепаза Преспанското споразумие и евроатлантическия път на страната\", написа Хан в Twitter.\n\n\n\r\nПопитан дали вотът е бил провал, след като не можа да събере нужните 50 на сто от гласовете, говорител на председателя на Европейската комисия Жан-Клод Юнкер заяви, че макеонците са изразили мнението си и сега процесът трябва да продължи в парламента.\n                    \n                    \n                \r\nМакедонският парламент трябва да ратифицира споразумението с Гърция от юни, с което Македония от БРЮМ ще започне да се нарича Република Северна Македония. \n\r\nБрюксел настоява, че референдумът, в който участваха над 33% от избирателите, е консултативен и няма задължителна сила. От друга страна, фактът, че 95% от гласувалите подкрепиха промяната на имета, се тълкува като ясно изразена воля от страна на македонците процесът на одобрение да продължи в парламента.\n\r\nВ нарочно изявление първият дипломат на ЕС Федерика Могерини и комисарят за разширяването Йоханес Хан заявиха, че \"при мирния и демократичен вот огромното мнозинство от онези, които упражниха правото си на глас, казаха \"да\" на споразумението от Преспа по въпроса за името и на техния европейски път\".\n\r\nСпоред прочита на Брюксел, който съвпада с този на правителството на премиера Зоран Заев, процесът трябва да продължи в парламента и недостатъчният брой участници в референдума не слага край на процедурата.\n\r\nМогерини и Хан заявяват, че вотът в македонския парламент \"е историческа възможност – не само за помирение в региона, но и за решително ускоряване пътя на страната към Европейския съюз\". \n\r\nТе насърчават \"всички политически и институционални представители\" да се откажат от партийните разделения и уверяват, че европейската подкрепа за Македония няма да секне.\n\r\nГенералният секретар на НАТО Йенс Столтенберг също приветства изходна от референдума и призова политиците да се възползват \"от тази историческа възможност\".\n\r\n\"Вратата на НАТО е отворена, но националните процедури трябва да бъдат завършени\", каза той.\n\r\nАлиансът обеща на Скопие незабавна покана на членство, след като новото име бъде узаконено.\n\r\nСпоред македонската конституция успешен референдум изисква участие на половината от избирателите. Той обаче няма задължителна, а само консултативна стойност.\n\r\nНиската избирателна активност дойде на фона на активна кампания от опозиционната ВМРО-ДПМНЕ за бойкот на гласуването, който в последната седмица беше подкрепен и от президента Георги Иванов, който заяви от трибуната на ООН, че няма да пусне бюлетина.\n\r\nОчаква се тази вечер Заев да обяви пред народа как правителството смята да продължи, след като изискуемото участие във вота не беше постигнато. Еврокомисията увери, че към момента не е информирана, кога законът за ратификация на Преспанското споразумение ще бъде внесен в македонския парламент.", "date": "2018.10.01", "title": "Брюксел не признава провал на вота в Скопие"}
{"url": "https://www.dnes.bg/akoshtete-vqrvaite/2018/10/01/dom-sladyk-dom-bukvalno-shokoladov-hotel-vyv-franciia.389317", "text": "Десетки деца са си мечтали като малки да си имат къща от лакомства, също като онази от приказката на Братя Грим, но без частта със злата вещица.\r\nИ днес вече това е възможно. Шоколадова къща за гости отваря врати във френския град Севър, близо до Париж.\r\nТака мнозина могат да се порадват на сладкото изкушение в истински хотел, направен изцяло от шоколад, но... с една малка уловка - не могат да опитват от него.\r\nСладкото жилище е построено от френския шоколаден скулптор Жан-Люк Делузау. До него се намира езеро от бял шоколад и шоколадова леха, съобщават от телевизия . Цялата сграда и всичко в нея е направено изцяло от шоколад – включително чашите за кафе и книгите по рафтовете.\r\n                    \n                    \n                Гостите на хотела обаче нямат право да го пробват на вкус. Все пак те разполагат с меню от многобройни шоколадови изкушения, както и възможност да вземат участие в майсторски клас по приготвяне на миниатюрни вкусни къщички.\r\nКъщата е отворена само за две вечери – на 5 и 6 октомври.", "date": "2018.10.01", "title": "Дом, сладък дом.. буквално!! Шоколадов хотел във Франция!"}
{"url": "https://www.dnes.bg/obrazovanie/2018/10/01/dyrjavata-niama-da-se-mesi-v-priema-na-chastnite-vuz-ove.389333", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМинистерство на образованието и науката предлага държавата да регулира приема и в частните университети, защото голяма част от свободните места остават незапълнени. \n\r\nТази година свободните места във висшите учебни заведения са 14 325, приетите са малко над 6 000. Ако поправките в закона бъдат приети, то приемът ще бъде намален с близо 40%. \n\r\nДо какво ще доведе това и ще намалеят ли по този начин предварително планираните места? Коментар в предаването \"Директно\" по телевизия  на доц. д-р Гиригорий Вазов – ректор на Висшето училище по застраховане и финанси.\n                    \n                    \n                \r\n\"В последната дискусия по закона това беше премахнато, защото в дискусията беше казано, че след като държавния бюджет не финансира нищо от гледна точка на частния бизнес, защо държавата да определя приема в частните университети?\", заяви в студиото ректора на ВУЗФ.\n\r\nРешението е държавата категорично да не се меси в приема на частните университети.\n\r\nКонфликтът между бизнесът и образователната система винаги стои на дневен ред, а дискусията е много стара. Компаниите твърдят, че университетите не дават достатъчно подготвени кадри, а висшите учебни заведения пък твърдят, че вадят кадри, но бизнесът не ги взима. Как може да се реши проблемът? \n\r\n\"Бизнесът винаги изпреварва, защото се развива много бързо и иска неща в твърде кратък срок - седмици, месеци, дни. Ние, обаче, можем да подготвим това нещо за няколко години. Винаги ще изоставаме\", сподели в предаването доц. Вазов. \n\r\nПо думите му решението е бизнесът категорично да влезе в университетите, но не за няколко часа. Ректорът на ВУЗФ предлага компаниите за бъдат част от цялата учебна програма и конкретни представители на бизнеса да преподават на цели курсове. \n\r\n\"Ако ви трябват такива специалисти, заповядайте\", призова доц. Григорий Вазов. \r\n ", "date": "2018.10.01", "title": "Държавата няма да се меси в приема на частните ВУЗ-ове"}
{"url": "https://www.dnes.bg/politika/2018/10/01/socialnata-ikonomika-shto-e-to-i-ima-li-pochva-u-nas.389335", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Законопроект за предприятията на социалната и солидарната икономика предстои да бъде гледан на второ четене от народните представители. Проектът предвижда обособяване и насърчаване на стопански отрасъл, който преимуществено да има социална насоченост и да помага за повишаването на заетостта, жизнения стандарт и социалното включване на уязвими групи от населението.\n\r\nСред насърчителните мерки в законопроекта са създаване на Регистър за социалните предприятия, създаване на електронна платформа, механизъм за подкрепа и др.\n\n\n\r\nЗаместник-министърът на труда и социалната политика Султанка Петрова заяви в студиото на \"Денят ON AIR\", че чрез този законопроект се цели създаването на цяла нова екосистема.\n                    \n                    \n                \r\n\"От създаването на едно социално предприятие, неговата регистрация, включително сме предвидили контролни мерки и мониторинг, който да се извършва за социалните предприятия\", поясни тя.\n\r\nПетрова добави още, че към този момент има над 4700 предприятия, които се самоопределят като социални, но след анализ от експерти от министерството е установено, че една трета от тях не отговарят на изискванията за такива.\n\r\n\"Но те използват предимства, които им се дават по различни европейски проекти, различно финансиране\", допълни още заместник-социалният министър пред .\n\r\nПетрова беше категорична, че социалната икономика е много важна за нас и почвата в България за нейното развитие в момента е много добра.\n\r\n\"Чрез нея могат да се правят много социални услуги. В Европейския съюз в социалната икономика са заети над 14 милиона души\", подчерта заместник-министърът.\n\r\nТеодора Тодорова, експерт от Министерството на труда и социалната политика, определи законопроекта за социалната икономика като иновативен и отдавна чакан.\n\r\n\"Той е първи по рода си. Има социални предприятия, но те не функционират по правила. Законът дава конкретни правила, не само дефиниция какво е социално предприятие\", категорична беше Тодорова в ефира на \"Денят ON AIR\".\n\r\nЕкспертът допълни още, че се очаква конструктивен дебат и конкретни предложения, свързани със законопроекта.\r\n ", "date": "2018.10.01", "title": "Социалната икономика: Що е то и има ли почва у нас? "}
{"url": "https://www.dnes.bg/stranata/2018/10/01/otkriha-pehotna-mina-krai-pytia-za-silistra.389338", "text": "Сигнал за мина край пътя Русе - Силистра е подаден тази вечер в русенската дирекция на МВР.\r\nВзривното устройство е открито на една от отбивките между помпената станция между граничния пункт Дунав мост и Дунавската индустриална зона „Тегра\" в близост до кошче за боклук. Мястото се охранява от полицейски патрул.\r\nОт едната страна има земеделски земи, а от другата се редят тежкотоварните камиони, които изчакват да преминат българо-румънската граница. Според запознати става въпрос за пехотна мина.\r\nВоди се разследване как е попаднала там. От полицията не уточниха дали ще се наложи да се вика екип на ДОТИ, за да бъде принудително взривена.\r\n ", "date": "2018.10.01", "title": "Откриха пехотна мина край пътя за Силистра"}
{"url": "https://www.dnes.bg/zvezdi/2018/10/01/keiti-holms-moje-da-zagubi-pravata-nad-dyshteria-si.389310", "text": "Кейти Холмс нито веднъж не е била забелязана да се забърква в скандал. Актрисата не употребява наркотици и алкохол, но все пак рискува да загуби правата над дъщеря си. \r\nВсичко е заради сциентологията, смята нейната близка приятелка Лиа Римини, която също е била последователка на църквата, но я напуснала през 2013 г.\r\n \r\n48-годишната актриса, известна с ролята на Кери в поредицата „Царят на квартала“, обвини сциентологията в сектанство в поредица от документални телевизионни серии.\r\n \r\nПо данни на изданието Palme Magazine, Лиа вярва, че нейната приятелка е подписала договор да не разгласява нищо от това което знае за сциентологията, покрай брака си с Том Круз и затова се страхува да разкаже каквото и да било.\r\n \r\n„Кейти и Никол (Кидман) просто мълчат на тази тема. Смятам, че са ги заставили да подпишат някакви документи. Кейти ще мълчи, иначе може да я лишат от родителските права над дъщеря ѝ Сури“, откровено обяснявала Лиа пред изданието.\r\n \r\nХолмс и Круз се разделиха през 2012 г. Смята се, че една от причините е именно увлечението на Том по сциентологията. Малко след развода актьорът все още общуваше с дъщеря си, но в един момент престана да поддържа всякакви контакти със Сури и майка ѝ.\r\n \r\nРимини обяснява, че някога с Кейти са били много близки приятелки, но вече дори не пият кафе заедно. Според Лиа – причината е, че са забранили на бившата съпруга на Круз да разговаря с нея. По думите ѝ, сциентолозите държат живота на много хора в ръцете си.\r\n \r\n", "date": "2018.10.01", "title": "Кейти Холмс може да загуби правата над дъщеря си"}
{"url": "https://www.dnes.bg/sofia/2018/10/01/vseki-mesec-po-1200-novi-stolichani-sofiia-e-blizo-3-milionna.389307", "text": "По около 1200 нови столичани се регистрират всеки месец. Това показва справка на „Монитор“ в регистрите на Министерство на регионалното развитие и благоустройството и МВР.\r\nСпоред цифрите само за последния месец в столицата по настоящ адрес са се регистрирали 1168 души, а са се дерегистрирали 1253-ма. Предполага се обаче, че втората цифра е на хора, които просто са сменили настоящия си адрес с постоянен.\r\nДанните сочат, че от близо 3-милионна София едва 1 294 792-ма души имат постоянен адрес към юли месец 2018 година. Това означава, че половината граждани на столицата не могат да използват административни услуги, както и че не плащат местните си данъци и такси в софийската община. Това те могат да правят само и единствено в родните си места, където са регистрирани по Закона за гражданската регистрация.\r\n                    \n                    \n                Неудобство за тях е и плащането, както и правенето на справки към НАП за налозите към държавата. Това те могат да правят само в териториалните дирекции на приходната агенция по постоянен адрес. Въпреки че подобна пречка би била лесно преодолима с въвеждането на е-правителство, то все още човек не може да заплати налозите си на произволно гише на НАП, защото се води в различна област от тази, в която живее в момента.\r\nДруги 1 267 759 пък са с настоящ адрес в София, на който дадено лице може да бъде намерено. Той е различен от постоянния му адрес и служи единствено за кореспонденция. Такъв имат основно хората, които живеят за по-дълъг период от време в даден град, в случая в столицата.\r\nМного хора не сменят адресите си заради административни пречки. Предвижда се това нещо да отпадне след 2018 година и да не са необходими купища документи за прехвърлянето на адреса. Това ще стане с въвеждането на електронната идентификация и с надгражденето на регистрите на ГРАО, включително свързването им с имотния регистър. Така всеки гражданин ще може с няколко клика да си смени настоящия адрес.\r\nНякои общини и в момента поддържат такава възможност, макар качеството на електронните услуги да е доста спорно. Ако сме под наем, е нужно съгласие на собствениците – то също може да бъде дадено онлайн. При собствено жилище, проверката в имотния регистър и сега може да става автоматично в доста случаи, но отново това става трудно.", "date": "2018.10.01", "title": "Всеки месец по 1200 нови столичани. София е близо 3 милионна!"}
{"url": "https://www.dnes.bg/obshtestvo/2018/10/01/liuleburgas-bunarhisar-operaciiata-koiato-obedini-bylgariia.389298", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНастъпателната операция при Люлебургас-Бунархисар е най-голямото сражение в Балканската война и въобще в нашата история. Нещо повече, това е най-голямото сухопътно сражение в европейската история в периода от Френско-Пруската до Първата световна война. \r\nВ него на бойното поле в тракийските равнини се сблъскват фронтално 290 хиляди български и османски войници. Загубите са колосални и за двете страни. Ние даваме 20000 убити и ранени, а турците - 37000 жертви - коментира в предаването \"Операция История\"  по , военният историк Стоян Николов. Османските части губят повече от 25% от целия си състав. \r\n                    \n                    \n                За пръв път в хода на това сражение българската стратегическа мисъл формира съединение от повече от една отделна армия. Това се случва за пръв път въобще във световната военна история. Всъщност това достижение на българска военна мисъл е предтеча на германските т.нар. група армии и съветските фронтове от Втората световна война.  \n\r\n ", "date": "2018.10.01", "title": "Люлебургас-Бунархисар – операцията, която обедини България"}
{"url": "https://www.dnes.bg/akoshtete-vqrvaite/2018/10/01/nai-suevernite-zodii-koi-sa-te.389314", "text": "Всички ние сме малко или много суеверни. Може да нямаме нищо против черни котки да ни минават пътя, но да се стараем да не предприемаме нищо ново на 13-та дата, от страх да не предизвикаме лошия си късмет. Може да не вярваме, че счупеното огледало носи нещастна любов, но да чукаме на дърво, когато разберем за чужда беда, за да се предпазим да не ни споходи и нас.\n\r\nОт 12-те зодиакални знака, пет са малко по-склонни да вярват и да се съобразяват със суеверия. Ето и кои са те:\n\r\n\n\r\nХората от зодия Риби са склонни да живеят според собствените си вярвания, а това включва и суеверия. Преди да предприемат важни житейски стъпки, те се оглеждат за добри знаци, дадени им от съдбата. Те наистина вярват, че могат да извлекат максимума от своя добър късмет и да се предпазят от лошия. Рибите слушат инстинктите си. Ако усещат, че нещо лошо може да им се случи, те правят всичко възможно да го избегнат, дори ако това означава да не станат от леглото цял ден.\n                    \n                    \n                \r\n\n\r\nПовечето представители на този знак смятат, че са родени под щастлива звезда. Те, обаче, не приемат своето щастие за даденост и винаги се борят за него. Дори по време на трудности, те вярват, че имат контрол над съдбата си и че рано или късно пак ги чакат добри дни. Овните вярват в суеверия, но не позволяват те да ги правят по-уязвими. Те вярват в неща от сорта на: ако им „горят” ушите, някой говори зад гърба им, ако ги сърбят дланите ще трябва дават пари и т.н..\r\nВижте кои са останалите суеверни зодиакални знаци в \r\n ", "date": "2018.10.01", "title": "Най-суеверните зодии. Кои са те?"}
{"url": "https://www.dnes.bg/balkani/2018/10/01/okonchatelno-91-46-sa-glasuvali-za-v-makedoniia.389316", "text": "На референдума вчера в Република Македония са гласували 666 734 граждани или 36,91 процента от общо вписаните 1 806 336 души в избирателния списък, съобщи днес Държавната избирателна комисия, след като обработи 100 процента от избирателните секции, съобщи МИА.\n\n\n\r\nНа въпроса на референдума \"Дали сте за членство в ЕС и НАТО с приемане на договора между Република Македония и Република Гърция\" със \"за\" са гласували 91,46 процента или 609 813 граждани, а против - 5,65 процента или 37 700 граждани. Невалидни са 19 221 бюлетини или 2,89 процента.\r\nПредседателят на ДИК Оливер Дерковски заяви, че съгласно утвърдените резултати решението не е прието, тъй като не са гласували повече от половината граждани, вписани в избирателния списък.\r\nДокладът на ДИК ще бъде публикуван в държавен вестник в срок от 15 дни. Той ще бъде доставен на парламента и ще бъде публикуван в уеб страницата на комисията, пише БТА.\r\n ", "date": "2018.10.01", "title": "Окончателно: 91,46% са гласували \"За\" в Македония "}
{"url": "https://www.dnes.bg/eu/2018/10/01/70-000-za-ubiistvoto-na-slovashkiia-jurnalist.389323", "text": "Общо 70 хиляди евро са били платени за поръчкото убийство на словашкия разследващ журналист Ян Куциак и годеницата му по-рано тази година, обяви днес прокурор, цитиран от Асошиейтед прес.\r\nПо думите на специалния прокурор, чието име не бе огласено, каквато е практиката при тежки наказателни дела, от сумата са били платени 50 хиляди евро. Останалите 20 хиляди евро са били опростен дълг, уточни той на пресконференция.\n\n\n\n\r\nЯн Куциак и Мартина Кушнирова бяха застреляни в дома си на 21 февруари. Словашките власти тогава съобщиха, че убийството е поръчково и свързано с работата на журналиста, който е разследвал корупция и връзки между местни политици и италиански мафиоти. Убийствата предизвикаха в Словакия масови протести, уволнение на началника на националната полиция и оставката на правителството, припомня АП.\r\n                    \n                    \n                Словашки медии съобщиха днес, че на заседание на Специалния наказателен съд вчера в Банска Бистрица е било постановено, че четиримата заподозрени съучастници в убийството остават под стража.\r\n44-годишната Алена Жужова е обвинена като поръчител, Томаш Сабо - като пряк извършител, Мирослав Марчек - като шофьор, и Золтан Андрушко - като помагач.\r\nСпоред новинарския уебсайт topky.sk на пресконференция днес словашката главна прокуратура е дала разяснения за развитието на делото. На пресконференцията са присъствали главният прокурор Яромир Чижнар, надзираващи прокурори от специалната прокуратура, началникът на националната полиция Милан Лучански и командващият силите за борба с престъпността НАКА Бранислав Зуриан.\r\nПред репортери главният прокурор е изказал възмущението си от опитите на политици да се месят в разследването и е подчертал, че има пълно доверие в следователите. Чижнар обещал, че обществеността ще бъде информирана за хода на разследването.\r\nНа пресконференцията било съобщено, че някои от четиримата обвиняеми са били осъждани в миналото, но не за престъпления с насилие.\r\n(БТА)", "date": "2018.10.01", "title": "€70 000 за убийството на словашкия журналист"}
{"url": "https://www.dnes.bg/notifikacii/2018/10/01/bylgarskata-bezrabotica-rekordno-niska.389324", "text": "Безработицата в България остава на рекордно ниско ниво и през август на месечна база – 5,2%, сочат последните сезонно изгладени данни на Евростат, публикувани в понеделник. Това е най-ниското равнище на безработица от края на 2008 г.\r\nНа годишна база понижението остава по-голямо, като през август 2017 г. безработицата е бяла с цял процентен пункт по висока. Безработните у нас през осмия месец на годината са били общо 173 хил. души, или с 34 хил. по-малко в сравнение с август 2017 г.\r\nНивото на младежка безработица в страната също продължава да се понижава, достигайки 13,8%. За сравнение, това е с 0,8 пр.п. по-малко от данните за юли. На годишна база обаче се забелязва леко увеличение – от 0,2 пр.п. Общо 20 хил. младежи на възраст до 25 години са били без работа през осмия месец на годината.\r\n                \n                Безработицата в Европейския съюз (ЕС) като цяло остава без промяна през август на месечна база на ниво от 6,8%. На годишна база обаче се отчита понижение спрямо 7,5% през август 2017 г., което е разлика от 1,3 пр.п. Това най-ниското ниво на безработицата от април 2008 г. Безработните в региона през осмия месец на годината са били общо 16,657 млн. души.\r\n\r\n ", "date": "2018.10.01", "title": "Българската безработица – рекордно ниска "}
{"url": "https://www.dnes.bg/pop/2018/10/01/oshte-malko-liubov-i-emocii-s-orlin-pavlov.389326", "text": "Днес, 1 октомври, точно в Деня на музиката, Орлин Павлов ще се срещне със своите почитатели в Зала 1 на НДК. За първи път ще прозвучат новите му песни от албума \"Още малко...\", който дава име и на турнето му.\n\r\nФеновете в залата ще могат да се сдобият първи с новия албум на Орлин Павлов, който е резултат от много вдъхновяващи случки и емоции, събирани през годините и изляти в музика. В него са включени 21 трака - 9 чисто нови парчета с поп звучене и гарнирани с щипка джаз и фънк, клубни ремикси заредени с много настроение и познатите и любими хитове на певеца, някои от които с нови аранжименти. \r\nЧаст от талантливите музиканти, които участват в създаването на албума, са Ангел Дюлгеров, Милен Кукошаров, Крум Георгиев, Ясен Козев, Борислав Бояджиев, Боян Христов. Специално участие има и джаз триото JP3 - Димитър Семов, Веселин Веселинов-Еко и Живко Петров, с песента \"James Bond\", създадена преди години. \n                    \n                    \n                \r\nЕдна от големите изненади тази вечер в Зала 1 на НДК ще бъде новата съвместна песен на приятелското трио - Орлин Павлов, Владимир Ампов - Графа и Любо Киров. Тримата ще изпълнят парчето \"Приятели завинаги\" за първи път пред публика по време на концерта, който е и първи от турнето \"Още малко...\".\n\r\nВ концерта участие ще вземат още Белослава, Бобо, Мартин Ташев /тромпет и вокали/, Милен Кукошаров /пиано/, Васил Вутев /барабани/, Борислав Бояджиев – Борче /перкусии/, Владислав Мичев /тромбон/, Димитър Льолев /саксофон/, Георги Стойков /тромпет/, Евден Димитров /бас/, Волен Милчев /вокали/, Ангел Дюлгеров /китара/.\n\r\nСпециална  изненада за гостите на концерта е подготвил изключителния DJ Stephan Love.\n\r\nКонцертът в Зала 1 на НДК ще постави началото на национално турне на Орлин Павлов \"Още малко...\", което ще премине през Пловдив на 5 октомври в Драматичен театър, Бургас на 13 октомври в Държавната опера, Варна на 15 октомври във Фестивален и конгресен център и ще завърши на 20 октомври, на сцената в ДКС “Васил Левски” във Велико Търново.\r\n ", "date": "2018.10.01", "title": "Още малко любов и емоции с Орлин Павлов"}
{"url": "https://www.dnes.bg/politika/2018/10/01/moskovski-vice-ot-noemvri-v-chernomorskata-banka.389300", "text": "Министърът на финансите Владислав Горанов оцени високо ролята на Черноморската банка за търговия и развитие (ЧБТР) за страните от региона и по-специално стратегическите цели на Банката за увеличаване на финансирането за инвестиционни проекти в инфраструктурата. \n\r\nТой коментира това в контекста на подготовката на новата средносрочна стратегия на ЧБТР на днешната си среща в Министерството на финансите с президента на Банката Дмитрий Панкин, която e първата за двамата, след като руският финансист зае поста през лятото на тази година, съобщиха от пресцентъра на МФ. \n\r\nФинансовият министър представил Ивайло Московски, чиято кандидатура за вицепрезидент \"Операции\" на ЧБТР беше одобрена с решение от българското правителство на 20 септември и ще бъде разгледана от Борда на директорите на Банката през ноември.\n                    \n                    \n                \r\nГоранов изразил убедеността си, че със своите умения, знания и професионален опит Ивайло Московски ще има положителен принос за развитието на регионалното сътрудничество. \n\r\nПроектите в България, финансирани от ЧБТР от основаването й, са в размер на над 341 млн. евро, като през последните години има нарастване на активността на банката в страната с финансиране на проекти в частния сектор.", "date": "2018.10.01", "title": "Московски – вице от ноември в Черноморската банка"}
{"url": "https://www.dnes.bg/technology/2018/10/01/kitaiskite-tehnologichni-ipo-ta-po-dobri-ot-amerikanskite.389327", "text": "Разширяването на китайското влияние в широк спектър от технологични области доведе до по-близки отношения между Wall Street и стартъпите от страната, пише VentureBeat.\r\nПрез първите тримесечия на 2018 г. китайските компании са изпреварили американските по първични публични предлагания в САЩ.\r\nТенденцията продължава през третото тримесечие, когато 10 китайски технологични компании са се листнали в Съединените щати в сравнение с едва четири от САЩ, сочи доклад на Renaissance Capital.\r\nКато цяло това подхранва едно силно тримесечие за технологичните IPO-та. Тези общо 14 първични публични предлагания са набрали 4 млрд. долара, или около пет пъти повече, отколкото технологичните IPO-та през същия период година по-рано.\r\n                    \n                    \n                В САЩ листванията са водени от Eventbrite и SurveyMonkey, които записаха силни дебюти. Но те бяха засенчени от група компании от Китай.\r\nСпоред Renaissance 10-те китайски IPO-та са най-големият брой подобни листвания на американските пазари от второто тримесечие на 2014 г.\r\nКитайските дебютиращи на борсата играчи са водени от приложението за електронна търговия Pinduoduo, което е набрало 1,6 млрд. долара. Сред най-добре представящите се нарежда и стартъпът за електромобили и автономни коли Nio.\r\n\r\n ", "date": "2018.10.01", "title": "Китайските технологични IPO-та – по-добри от американските"}
{"url": "https://www.dnes.bg/akoshtete-vqrvaite/2018/10/01/zodii-chertite-s-koito-znacite-otblyskvat-okolnite.389302", "text": " \r\nПостоянно се нуждаят от внимание и признание. Налагат идеите и мненията си, без да се интересуват от ситуацията, контекста и другите гледни точки. Винаги трябва те да са прави, дори когато не са имали опит с нещо, с което другите са имали. Фокусират се само върху себе си и своите нужди, всеки трябва да слуша тях.\r\n \r\n\r\n \r\nИмат огромен проблем с ината си. Не искат да виждат света по никакъв друг начин, освен по своя. Не ценят съветите на околните. Много са морални и етични, но никога не приемат, че хората имат различни ценности. Убедени са, че истината е абсолютна и бързо зачеркват от живота си хора с други принципи.\r\n \r\n\r\n \r\nЧесто ги обвиняват, че са двулични и има нещо вярно. Много бързо си менят настроенията и мненията, сякаш в тях живеят две различни личности. Не винаги го правят с лошо, просто много се влияят от конкретния момент. Анализират всичко и обсъждат дълго нещата, но трудно поддържат приятелства, защото постоянно са с различно мнение.\r\n \r\n\r\n \r\nНай-емоционалните знаци, и то във всеки един аспект от живота си. Понякога могат да са прекалено съпричастни, другите се дразнят от това. Влияят се много от чувствата си и действат спрямо тях, което може да изплаши околните - раците могат да изглеждат като истерици или прекалено раними.\r\n \r\n\r\n \r\nУправлява ги Слънцето и са блестящи, весели, енергични. Но трябва да осъзнаят, че Земята се върти само около Слънцето, не и около тях. Не може да очакват, че всички постоянно ще им обръщат внимание и ще ги хвалят. Имат най-голямото его от всички зодии. Искат винаги да бъдат забелязвани и почитани като кралски особи.\r\n \r\n", "date": "2018.10.01", "title": "Зодии: Чертите, с които знаците отблъскват околните"}
{"url": "https://www.dnes.bg/obrazovanie/2018/10/01/remonti-bezspir-i-600-studenti-v-su-bez-obshtejitie.389295", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВъншна комисия разследва проблема с настаняването в общежитията на Софийския университет \"Св. Климент Охридски\", след като бяха подадени над 800 оплаквания за настанителната кампания.\r\nДнес в СУ с откриването на учебната година бяха дискутирани и проблемите с настанителната кампания на студентите тази година.\r\nОколо 600 от обучаващите остават без общежитие със сигурност в следващите 2 седмици, стана ясно днес.\n\r\nТова се случва заради все още продължаващите ремонти в част от сградите. Освен това ректорът на университета проф. дфн Анастас Герджиков обясни пред , че съседни университети, които традиционно отстъпват места в техни общежития за студенти, приети в СУ, са отказали в последния момент - също заради ремонтни дейности.\r\n                    \n                    \n                6300 места взима назаем СУ, за да приюти всички приети обучаващите се - общо 22 хил. души.\r\nГерджиков коментира и оставащите незаети около 10% места в някои от специалностите. Според ректора трябва да бъде направена реформа и да бъдат намалени бройките в редица специалности.\n\r\n ", "date": "2018.10.01", "title": "Ремонти безспир и... 600 студенти в СУ без общежитие"}
{"url": "https://www.dnes.bg/politika/2018/10/01/sasht-shveciia-ili-italiia-izboryt-za-novi-iztrebiteli-skoro.389313", "text": "\nСАЩ, Швеция и Италия ни изпратиха оферти за нови изтребители за модернизация на родните ВВС.\r\nОфертите бяха отворени днес в Министерството на отбраната.\n\n\n\r\nАмериканците ни предлагат нови \"Ф-18\" и \"Ф-16\", предложението на Швеция е за нови \"Грипен\", а на Италия за използван \"Юрофайтър\".\r\nВоенните бяха поискали още оферти от Португалия и Израел, от Германия, както и за френски \"Рафал\". Срокът за изпращането на офертите изтече днес и заради това те бяха отворени.\r\nОт утре започва работа междуведомствената група между военното министерство, министерството на икономиката и ДАНС, която ще разгледа постъпилите оферти и ще изготви доклад.\r\n                    \n                    \n                Комисията ще има на разположение 14 дни, за да направи оценката на предложения и да подреди кандидатите.\r\nСлед работната група, с предложенията ще се заеме политико-военна група, назначена от премиера. Тя трябва да изготви предложението за избор на доставчик на нов изтребител, за което след одобрението на кабинета ще бъде изготвен проект на междуправителствено споразумение.\r\nТо пък ще трябва да мине през ратификация в парламента.\r\nПрез това време премиерът Бойко Борисов ще назначи втора военно-политическа група, която да го разгледа.\r\nВ края на работата си двете група ще предоставят на министъра на отбраната Красимир Каракачанов своите доклади, за да се вземе политическо решение с кой от кандидатите да започнат разговори.\r\nЦелта е до 2024 г. родните ВВС да имат нови самолети.\r\nОдобреният проект на властите ни за инвестиционен разход предвижда придобиване на 16 самолета на два етапа по 8 самолета за цена 1,8 млрд. лева с ДДС на разсрочено плащане за 10 години.\r\nПървите 3 години ще плащаме по 100 млн. лв от бюджета, а в следващите години тежестта се увеличава.", "date": "2018.10.01", "title": "САЩ, Швеция или Италия – изборът за нови изтребители. Скоро!"}
{"url": "https://www.dnes.bg/obshtestvo/2018/10/01/djudi-halvadjiian-sled-sluchaia-vyrbanov-izliazoha-zasegnati-mishki.389319", "text": "Продуцентът на \"Господари на ефира\" Джуди Халваджиян обясни причините, заради които бе уволнен репортерът Димитър Върбанов. Както е известно, Върбанов влезе в болница след репортаж в склад за хранителни стоки във Велико Търново. Оказа се обаче, че не е бит, както се твърдеше в първоначалната информация, а е скалъпил инцидента.\r\nПродуцентите му реагираха и го освободиха.   \r\n\"Недопустимо е това, което видяхме всички, което се случва извън склада. Никой не може да си позволява да нарушава по този груб начин и да манипулира нещата. Аз разбирам, че той го е направил в момент на еуфория, на адреналин, но по никакъв начин такова нещо не може да бъде подминато. Няма как. Ние сме хората, които в цялата си история се борим за истината. Затова смятам, че репортерът направи една голяма глупост, и ние по никакъв начин не искаме да се свързваме с нея. Защото се борим против такива неща\", заяви Халваджиян пред \"\".\r\n                    \n                    \n                По думите му, Върбанов до последно е \"бил във филм\" и е твърдял, че си е ударил главата и затова е отишъл в болницата. За Джуди обаче се измества фокуса от разследването.\n\n\n\n\n\r\n\"Историята няма нищо общо. Тя е абсолютно достоверна. Това е проблемът, че той с това си действие абсолютно изтри реалната тема, която е много важна. Преди 3 месеца за този склад ние сме обърнали внимание на институциите и те не си мърдат пръста за това, че има храни с изтекъл срок на годност. Никой не взима мерки по въпроса. Той затова се връща там, защото има сигнал, че тези храни продължават да бъдат съхранявани. Не знаем дали продължават да бъдат дистрибутирани в мрежата, но фактът, че още са в склада и не са унищожени, е голям проблем. Така че темата си е абсолютно достоверна и ние в \"Господари на ефира\" я излъчихме. Оттам нататък сцената, която той прави извън склада, няма нищо общо с репортажа. Това е ситуацията\", обяснява продуцентът.\r\nТой отново припомни становището, че медиите са преувеличили историята.\r\n\"Ние никога не сме твърдели, че той е бит. Нека всички да си видят архива и да проследят. Ние нямаме нищо общо с това, че някакви сайтове излязоха с гръмки заглавия. Проблемът е, че поради факта, че Върбанов и на нас не ни каза истината, ние нямаше как да сме крайни в позицията и да отречем всичко. Защото в крайна сметка имаше сблъсък, те го изхвърлиха от склада - това, което ние видяхме и показахме. Жалко е, защото Митко Върбанов с много години работа за \"Господари на ефира\" е помогнал на страшно много хора, накарал е много институции да си свършат работата. За съжаление обаче, това нещо остава последно\", каза още Джуди Халваджиян.\r\nСпоред него \"Господари на ефира\" няма да загуби доверие, поне в хората, които \"имат акъл в главата\". Защото ставало въпрос за недопустимо поведение на един репортер и няма как всичко да се слага под общ знаменател. Той не смята, че би трябвало да има проблем и с Нова тв, но винаги можело да се стигне до разрив заради философията на предаването.\r\nДжуди Халваджиян не приема и морала, който се \"лее\" след случая към \"Господари на ефира\". И твърди, че хората са ги припознали като институция заради разследванията, които липсват в медиите.\r\n\"Да си зададат въпроса много журналисти, които сега, след тази случка, ги виждам как са яхнали метлата. Изведнъж станаха големи философи да обясняват за морала, а те от години правят елементарни туристически репортажи. Гилдията отдавна е загинала, но те не трябва да се ядосват на нас, а на себе си, че в годините се предадоха и се оставиха да ги командват и нямат позиция. Това е истината. А \"Господари на ефира\" всекидневно има позиция по всички теми. Затова някои хора ни критикуват, защото не сме им удобни. Но ние винаги имаме позиция и ще продължаваме. Сега в такава ситуация излизат мишките, които са засегнати от нас под някаква форма, но в момента им идва самочувствието и започват да обясняват как и на тях така им се е случило. Смешна работа\", казва Халваджиян.\r\nХалваджиян обяви, че този случай \"ще бъде една огромна обица на ухото за целия екип, за всички, които работят с него, да внимават и да знаят, че дълги години може да градиш нещо и с една глупост това нещо може да се срине\".", "date": "2018.10.01", "title": "Джуди Халваджиян: След случая \"Върбанов\" излязоха... засегнати мишки"}
{"url": "https://www.dnes.bg/notifikacii/2018/10/01/trevojno-dvoino-poveche-mladi-jeni-s-rak-na-gyrdata.389293", "text": "Започва кампанията за ранна диагностика на карцином на млечната жлеза. Това каза пред журналисти заместник-кметът на София Дончо Барбалов. Инициативата за ранна диагностика на карцином на млечната жлеза, подкрепена от Столична община, се осъществява за шеста година.\r\nВ инициативата участват Първа МБАЛ, Пета МБАЛ, Специализираната болница за активно лечение по онкология, Александровска болница, болница \"Св.Анна\", АГ-болница \"Св.София\", както и Военна болница. В кампанията ще участват и пловдивската болница \"Св.Георги\", и варненската \"Св.Марина\".\r\nВсяка година се отделят близо 350 хиляди лева, като до момента са били прегледани над 16 хиляди жени, уточни Барбалов.\r\n                \n                Почти двойно се е повишила заболеваемостта от рак на гърдата сред жени в групата 30-35-годишна възраст, показват данни от миналата година. \"Най-младата ни пациентка е на 23 години. В тази кампания и в следващите ще трябва да се насочим по-активно и към по-младите. Заболяването се подмладява, което не е добре“, посочи изпълнителният директор на ПСАГБАЛ \"Света София“ д-р Гергана Коларова .\n\r\nМиналата година в болницата са проведени 370 операции. 219 от тях са били по повод открит по време на прегледите карцином на млечната жлеза.\n\r\n\"В сравнение с 2016 година, ситуацията не е по-различна. Тогава операциите са били 398, а 222 са по повод карцином на млечната жлеза“, допълни тя. \"За първото шестмесечие на тази година са направени 254 операции, от които 145 са по повод карцином на млечната жлеза“, посочи Гергана Коларова.\r\nПодобни кампании трябва да се финансират и от фирми-производители на лекарства, предложи директорът на Александровска болница д-р Костадин Ангелов, съобщава БТА.\r\nНа 24 октомври пред НДК ще бъдат пуснати близо 1200 балона в памет на починалите от рак на гърдата.\r\nВ момента се изпълнява и скринингова програма за рак на простата сред  мъжете, като до края на годината се очаква да бъдат прегледани близо 4  хиляди пациенти. Тази година се изпълняват и скринингови програми за  белодробни заболявания и за заболявания на щитовидната жлеза.", "date": "2018.10.01", "title": "Тревожно: Двойно повече млади жени с рак на гърдата"}
{"url": "https://www.dnes.bg/eu/2018/10/01/es-ili-sssr-ministyryt-za-brekzit-s-grozen-komentar.389330", "text": "Британският външен министър Джереми Хънт си навлече критики от дипломатическите среди, след като сравни Европейския съюз със Съветския съюз в реч на годишната конференция на Консервативната партия, предаде Франс прес.\n\r\nВчера Хънт обвини ЕС, че се стреми \"да накаже\" Великобритания заради решението й да го напусне и направи паралел с опитите на Съветския съюз да попречи на гражданите си да напускат територията му.\n\n\n\n\n\r\nПитър Рикетс, който от 2006 до 2010 г. е бил постоянен секретар на външното министерство, окачестви в Twitter изказването на Хънт като \"глупости, които са недостойни за британски външен министър\".\n                    \n                    \n                \r\n\"Каквото и да е мнението ви за Брекзит, за британския външен министър е шокираща грешка в преценката да сравни ЕС със Съветския съюз\", заяви в Twitter Саймън Фрейзър, постоянен секретар във външното министерство от 2010 до 2015 г.\n\r\nВеликобритания трябва да излезе от ЕС в края на март 2019 г., но шест месеца преди крайния срок преговорите по споразумение за раздялата буксуват.\n\r\n\"За всички нас, и особено за външните министри, ще е от полза да отваряме учебник по история от време на време\", заяви главният говорител на Европейската комисия Маргаритис Схинас в отговор на журналистически въпрос днес.\n\r\nВ речта си Джереми Хънт говори за свое посещение в Латвия, която по думите му е станала \"модерна демокрация, член на НАТО и ЕС\" след придобиването на независимост.\n\r\n\"Какво се случи с доверието и идеалите на европейската мечта? ЕС бе предназначен да брани свободата. Съветският съюз беше този, който пречеше на хората да заминат\", заяви той.\n\r\n\"Ако превърнете европейския клуб в затвор, желанието за бягство няма да намалее, а ще нарасне и ние няма да сме единственият затворник, който се опитва да избяга\", предупреди Хънт.\n\r\nНа това посланичката на Латвия в Лондон отвърна в Twitter, че \"ЕС донесе благоденствие, равенство, растеж и уважение\" на страната й, докато Съветският съюз \"унищожи живота на хората от три поколения\".\n\r\nЧешкият заместник-външен министър Томаш Петршичек заяви в Twitter, че \"ЕС наистина не е Съветският съюз\".\n\r\n\"В Европа вземаме заедно решения в Брюксел, докато Москва решаваше от наше име, без нас\", подчерта той.\n\r\n/БТА/", "date": "2018.10.01", "title": "ЕС или СССР? Министърът за Брекзит с грозен коментар"}
{"url": "https://www.dnes.bg/politika/2018/10/01/liudmila-elkova-e-noviiat-chlen-na-us-na-bnb.389331", "text": "Със свой указ президентът Румен Радев назначи Людмила Елкова за член на Управителния съвет на БНБ. Людмила Елкова е доказан професионалист в сферата на финансите и икономиката с дългогодишен стаж в Министерство на финансите, се посочва в съобщение от прессекратариата на президента.\n\r\nВ периода 2000-2002 г. е главен юрисконсулт в Дирекция \"Данъчна политика\" на Министерство на финансите, а от 2003 до 2009 г. е директор на същата дирекция. Отговаря за прогнозирането на бюджетните приходи и участва в разработването на консолидирания държавен бюджет и управлението на процеса по прогнозиране, анализиране и отчитане на изпълнението на бюджетните приходи, в частност на приходите от данъци и осигуровки, събирани от НАП и Агенция \"Митници\", както и във връзка с работата на международните финансови институции - МВФ и Световната банка.\n                    \n                    \n                \r\nРъководител е на работни групи, свързани с хармонизацията на българското данъчно законодателство с европейското право в процеса на подготовка на присъединяването на България към Европейския съюз.\n\r\nВ периода 2003-2010 г. е член и заместник-председател на Съвета на директорите на Българската фондова борса.\n\r\nНазначена е за заместник-министър на финансите през 2013-2014 г. и отговаря за държавния бюджет, държавните разходи, финансирането на общините, държавното съкровище и Дирекция \"Национален фонд\".\n\r\nВ същия период е заместник-председател на Съвета на директорите на Печатницата на БНБ, алтернативен управител на МВФ за България, ръководител на българската делегация в Международната банка за икономическо-развитие-Москва, член на Управителния съвет на Държавен фонд \"Земеделие\", член на Управителния съвет на Националния доверителен екофонд.\n\r\nОт 2015 г. осъществява консултантска дейност в областта на финансите, държавните помощи, разработването, управлението и изпълнението на проекти, финансирани от Европейския съюз.\n\r\n ", "date": "2018.10.01", "title": "Людмила Елкова е новият член на УС на БНБ"}
{"url": "https://www.dnes.bg/sofia/2018/10/01/toplofikaciia-sledi-3-dni-pod-12-c-i-parno.389329", "text": "\"Топлофикация София\" ЕАД има пълна готовност да стартира новия отоплителен сезон, съобщиха отдружеството.\r\nСпоред нормативната уредба общото включване на отоплението в София може да започне след три последователни дни със средноденонощна температура по-ниска от +12°C и прогноза от НИМХ за трайно застудяване. Дружеството следи промените на времето и ще реагира съобразно климатичните условия и в съответствие с нормативните изисквания.\r\nОт дружеството посочват, че парното може да бъде пуснато и преди настъпването на трайно застудяване при желание от страна на всички клиенти в етажната собственост. За целта е необходимо да представят в най-близкия Център за обслужване на клиентите заявление и подписано решение от Общото събрание на етажната собственост за по-ранно включване на отоплението.\r\n                    \n                    \n                Прилагането на тази процедура е изцяло в полза на потребителите и чрез нея се избягва възможността за предварително пускане без съгласието на всички съседи.\r\nДетските градини, училищата и здравните заведения също могат да поискат предварително включване на отоплението. За това е достатъчно директорът да изпрати писмено заявление в обслужващия топлорайон или в централно управление. Към днешна дата от тази възможност са се възползвали 10 сгради в столицата. Сред тях са посолства, детски градини и офис сгради.\r\nПреди пускането на отоплението е важно клиентите да приключат всички ремонти по вътрешните инсталации и да запълнят източените такива. Отоплението няма да бъде включено в сградите, в които вътрешната отоплителна инсталация не е запълнена.\r\nНапомняме на клиентите да отворят на максимална степен вентилите на радиаторите си, за да не се налага след това допълнително обезвъздушаване на отоплителните тела. Важно е да бъдат проверени и дисплеите на електронните уреди за дялово разпределение, монтирани върху радиаторите. Ако има изгаснал дисплей, абонатите трябва да се свържат с топлинния счетоводител.\r\nМаксималното ограничаване на достъпа до абонатната станция ще ограничи възможните манипулации и кражби на топлинна енергия. Това ще гарантира качественото и надеждно топлоснабдяване на всички имоти и коректното отчитане на консумираната топлинна енергия.\r\nЗа допълнителна информация във връзка с началото на отоплителния сезон клиентите могат да се свържат с кол центъра на компанията – тел. 0 700 11 111.", "date": "2018.10.01", "title": "\"Топлофикация\" следи – 3 дни под 12°C и... парно"}
{"url": "https://www.dnes.bg/obrazovanie/2018/10/01/sbogom-na-opashkite-ot-noemvri-onlain-plashtaniia-v-su.389306", "text": "Проблемите с настаняването в общежитията в най-стария университет у нас \"Св. Климент Охридски\" са били заради продължаващи ремонти и редица административни грешки. \n\r\nЗа сметка на това от ноември студентите в Софийския университет няма да е нужно да се разхождат изрично до касите на университета, за да заплатят общежитието си, а ще могат да го правят онлайн.\n\n\n\r\nРекторът на най-старото висше учебно заведение у нас проф. Анастас Герджиков се извини на студентите за причиненото неудобство при настаняването в общежитията. Комисия от външни за Университета хора ще направи анализ на допуснатите грешки и ще предложи пакет от мерки, за да се избегне занапред такава ситуация, обеща още ректорът.\n                    \n                    \n                \r\nСред причините за проблемите с настаняването в общежитията проф. Герджиков посочи продължаващите ремонти. Освен това грешки допуснали и Комисията по настаняване, администрацията и Студентският съвет, пише \"Дарик\".\n\r\nПо думите му до края на седмицата ще бъдат настанени повечето студенти, а на 20 октомври с приключването на ремонтите на студентските общежития, проблемът ще се реши окончателно.\n\r\nЗа да се избегнат опашките, от средата на ноември ще заработи система за онлайн плащания в СУ, обясни председателят на Студентския съвет Георги Гълъбов.\r\n \r\nПри около 22 000 студенти в Софийския университет, той разполага с 6300 места в общежитията. Според проф. Герджиков разпределението, направено преди 20 години, е несправедливо и университети с много студенти са получили малко легла и обратното. Затова всяка година СУ ползва над 1000 места на други висши учебни заведения.", "date": "2018.10.01", "title": "Сбогом на опашките! От ноември – онлайн плащания в СУ"}
{"url": "https://www.dnes.bg/stranata/2018/10/01/ksenofont-donese-poroi-110-l-kv-m-v-ahtopol.389332", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Средиземноморският циклон \"Ксенофон\" , който предизвика значителни щети в Гърция, удари и България. Оранжев и жълт код за опасно време са обявени за източната и централна част на страната.\n\r\nСилните дъждове, които се изляха по Черноморието, наводниха и Поморие. Заради голямото количество дъжд улиците на града за кратко се превърнаха в реки, предава . \n\r\nТрима души са се обадили на телефон 112, за да им бъде оказана помощ да напуснат домовете си. Има наводнени приземни етажи и мазета.\n\r\nА десетки шофьори се оплакаха в социалните мрежи, че са загубили регистрационните номера на колите си.\n                    \n                    \n                \r\nСамо за три часа днес в Ахтопол са паднали 110 литра дъжд. \n\r\nЗа последните 36 часа измереното количество дъжд в Малко Търново е 74 л/кв.м, в Ивайловград – 64 л/кв.м и в Хасково – 62 л/кв.м.\r\nПроливен дъжд наводни улиците в Поморие\n\r\nОчакванията са през нощта дъждът постепенно да почне да отслабва. Утре прогнозата е за слънчево и доста по-топло време.\n\r\n„МВР е направило нужната организация на терен, има готовност да реагира при усложнение на обстановката и ще държи населението информирано във всеки един момент”, увери вътрешният министър Младен Маринов.\r\n ", "date": "2018.10.01", "title": "\"Ксенофонт\" донесе порои, 110 л/кв. м в Ахтопол"}
{"url": "https://www.dnes.bg/business/2018/10/01/innowave-summit-sybitieto-koeto-ochertava-varna-kato-konkurent-na-sofiia.389305", "text": "Постоянно получаваме информация за събития, които се случват в столицата ни. Малки, средни, международни, световни - има по нещо за всеки в София. Обаче рядко чуваме за големи събития в страната, а ни се иска да става по-често. Едно от тези събития е Innowave Summit 2018 г., което се организира във Варна и се очертава като достоен конкурент на всички останали в страната, а и на Балканите.\r\nЗа да разберем малко повече за него, говорим с инж. Димитър Василев, който е председател на Български Бизнес Форуми - сдружението, което организира международната конференция.\r\n\r\n                    \n                    През последните 7 години усилено работим в посока да раздвижим местната екосистема и положителният ефект от това се вижда в обединението на дигиталната общност, която пък се подкрепя от и от местната власт в лицето на общинската администрация. Миналата година за първи път организирахме и доказахме, че толкова голямо събитие може да се организира и извън столицата. Тази година обаче имаме по-амбициозна цел - да го затвърдим като едно от най-големите събития на Балканите в този формат. Варна има всички предпоставки да бъде дигитален хъб - имаме 6 университета, които генерират кадри, имаме бизнес, който стъпва на чужди пазари, а паралелно с това ставаме все по-привлекателни за инвеститори и чужди компании.\r\n\r\nИскаме Варна да става все по-популярна. Много се говори за политика, но малко се говори за city/country branding, a искаме да променим това. Искаме да популяризираме града пред цяла Европа и света и да ентусиазираме и други хора да го правят. Имаме планове Innowave Summit да излезе и извън България, но ще дадем повече информация за това на самото събитие.\r\n\r\nВече има такива процеси налице - набляга се все повече на e-мобилността,  като ние също помагаме в тази посока. Искаме да сме медиатор между интересни хора, например такива, които са участвали в изграждането на първите автономни автомобили, и Общината, за да се интегрират техни системи в градския транспорт и други полезни за гражданите приложения. Искаме примери като този да бъдат показвани и да стават все повече.\r\n\r\nОбщото разбиране за България в организациите, в които членуваме беше едно - София. Радваме се, че лека-полека се появява и втора опорна точка - Варна. Това помага на компаниите в региона да стават все по-атрактивни за инвестиции. За да помогнем и ние, организираме най-добрата селекция от блокчейн стартъпи от страната и Европа и сме осигурили доста добър награден фонд. Още на миналогодишното събитие някои от стартъпите, които имаха презентации на Innowave получиха инвестиции и намериха реални партньори.\r\n\r\nПостарахме се много да дадем стойност на всички страни - и на сериозния бизнес, и на стартъпите, и на държавнтие органи. Събитието се провежда паралелно в две зали. Едната е бизнес зала с фокус върху маркетинга, продажбите и потребителското обслужване. Един от лекторите ни управлява собствен бизнес в 53 държави, а друг е сертифициран лектор по маркетинг и участва по събития в цял свят. Ще акцентираме и върху потребителското обслужване, тъй като след като маркетингът и продажбите си свършат работата, някой трябва да обслужва клиента след това, а много компании губят клиенти точно в този момент. Другата зала е за иновации и вдъхновяване, както и фондонабиране. Там ще има спийкъри от световни компании като Amazon и Mozilla Firefox. Интересно е да се отбележи, че сме събрали тримата лидери в изкупуването на изкуствен интелект в светвен мащаб - Salesforce, Facebook и Google. Те ще са на една сцена с наш модератор и ще се опитаме да разкрием някои от тайните им. Ще наблегнем на качествено съдържание и случването на реален бизнес. Основната цел е за 2 дни - 19 и 20 октомври, хората да могат да получат най-много полезна информация за това как да разширят бизнеса си навън.\r\nСъщо така ще има и експо част, в която над 80 компании от 23 държави ще представят своите иновативни продукти - 3D холограми, решения за автономни автомобили и други. Ще се радваме всички посетители да останат доволни и да дойдат и следващата година.\r\n", "date": "2018.10.01", "title": "Innowave Summit – събитието, което очертава Варна като конкурент на София"}
{"url": "https://www.dnes.bg/tenis/2018/10/01/nash-grisho-ostava-8-v-sveta-na-tenisa.389276", "text": "Най-добрият български тенисист Григор Димитров остана на осмо място в световната ранглиста.\n\r\nДимитров, който не участва в турнири през миналата седмица, запази актива си от 3755 точки.\r\nПромени в топ 10 на класацията няма, като лидер остава Рафаел Надал (Испания) с 8760 точки, следван от Роджър Федерер (Швейцария) с 6900 точки и Новак Джокович (Сърбия) с 6445 точки.\r\nОт българите, след Димитров, най-предно остава класиран Димитър Кузманов, който напредна с едно място и вече е 280-ти в света със 181 точки.", "date": "2018.10.01", "title": "Наш Гришо остава №8 в света на тениса"}
{"url": "https://www.dnes.bg/business/2018/10/01/fermeri-obezpechavat-kreditite-si-sys-zemedelska-zemia.389278", "text": "Проливните дъждове и локалните градушки през лятото влошиха реколтата и качеството на селскостопанската продукция. Добивите на почти всички култури са спаднали драстично, което изправя фермерите пред сериозни предизвикателства. По-голямата част от продукцията не е застрахована, което води до сериозни загуби за земеделските производители. Обобщени данни за щетите върху реколтата все още няма, но някои земеделци вече търсят допълнителни средства за покриване на извънредните разходи. Голяма част от фермерите, които се нуждаят от кредит обаче не успяват да покрият високите изисквания на институции. Те не разполагат с допълнителни активи за самоучастие, нямат изискуемата дълга кредитна история или не получават достатъчно субсидии, за да съфинансират дейността си. Заради това те предпочитат услугите на алтернативните кредитни институции, където изискванията са облекчени, а сроковете са значително съкратени.\r\n                    \n                    За да отговори на засиленото търсене и липсата на адекватно финансиране на фермерите, \"Агрион Финанс\" разработи специализирани земеделски финансови продукти, които да отговарят на нуждите на агробизнеса. Обезпечението, което се изисква от кредитиращата компания, е земеделска земя, което е сериозно облекчение за фермерите, на които няма да им се наложи да ипотекират жилищата си или земеделската техника.\r\nСпециализираният кредит за оборотни средства е с гратисен период от 12 месеца, като финансирането може да достигне до 80% от размера на пазарната оценка на земеделската земя. Тя се извършва от \"Агрион\" и е напълно безплатна. Не се събират такси за кандидатстване и разглеждане на документи, не се изискват допълнителни застраховки в полза на кредитодателя, няма и изискване за поръчители или съдлъжници. Компанията няма ограничения за сектора, в който работи земеделският производител.\r\nПодобни са условията и на универсалния ипотечен кредит, където минималният размер на кредита е 10 хил. лв., а  срокът за погасяване е до 15 години. Погасителният план се изготвя спрямо специфичните нужди на земеделския производител. Информация за пълните условия на кредитите на \"Агрион Финанс\" може да бъде намерена на .\r\nСпоред експерти по кредитиране едно от сериозните предимства на \"Агрион Финанс\" е, че не се изисква прехвърляне на сметки. Това е сериозно облекчение за земеделските производители, тъй като останалите кредитни институции имат задължително условие паричните потоци да са в съответната банка. Компанията предлага и безплатен онлайн достъп за проследяване на параметрите на кредита. Облекчение е и безплатното известяване за дължимите плащания.\r\nВсе по- често земеделските производители се възползват от възможността да закупят земя при условията на финансов лизинг. От \"Агрион Финанс\" също отчитат повишен интерес към услугата. Компанията е единствената на пазара, която предлага до 100% финансиране на сделката при лизинг на земеделска земя. Оценката за имота се прави от експертите на \"Агрион\" и е абсолютно безплатна за земеделските производители. Ако тя съвпада с цената на парцела,  фермерът не дължи първоначална вноска, а директно започва да погасява лизингови вноски. Така на практика земеделецът може да започне да си плаща лизинговите вноски, без да влага собствени средства като самоучастие.\r\nУлесненият достъп до кредитиране позволява на земеделските стопани да бъдат много по-гъвкави и конкурентноспособни на пазара. Дружеството финансира както едри производители, така и средни и дребни земеделски стопани. Средният размер на исканията за ипотечен кредит е около 100 хил. лв., като договори са подписвани и за над 600 хил. лв. \"Нямаме таван на финансирането, като прилагаме индивидуален лимит в зависимост от специфичните нужда на кредитоискателя\", допълват от специализираното дружество. \r\n ", "date": "2018.10.01", "title": "Фермери обезпечават кредитите си със земеделска земя"}
{"url": "https://www.dnes.bg/balkani/2018/10/01/pazar-kafe-alysh-verish-70-ot-turistite-v-odrin-bylgari.389262", "text": "Близо 70% от туристите, посещаващи Одрин в последно време, са български граждани. Заедно с това през последните два месеца в хотелите в града са отсядали предимно туристи от България, съобщи Ахмет Хаджъоглу, директор на Дирекция \"Култура и туризъм\" към областната администрация пред български журналисти.\n\r\nОсвен българи, Одрин е посещаван още от гърци и румънци, но те са значително по-малко в сравнение с нашите сънародници.\n\r\nХаджъоглу посочи, че българските туристи пристигат в града още от четвъртък вечер, а на другия ден посещават петъчния пазар или одринските магазини, за да си напазаруват.\n\r\nАндон Андонов, съветник в Генералното консулство на България в Одрин уточни, че от понеделник до четвъртък денонощно през граничните пунктове преминават около 2 000 автомобила от България, а от петък до неделя броят им стига до 5 000, като близо 90 процента от тях пътуват до Одрин и околностите, съобщава БТА.\n                    \n                    \n                \r\nОбластният управител на Одрин Гюнай Йоздемир коментира, че българските туристи помагат на турската икономика и са винаги добре дошли. Той бе категоричен, че Одрин е градът, който е най-слабо засегнат от кризата в Турция. С повишаване на стойността на лева броят на българските туристи се увеличи, а това оказва положителен принос върху икономиката, печелят и България, и Турция, подчерта Йоздемир.\n\r\nОдрин е град, в който най-добре може да се види и почувства културното наследство, останало от времето на Османската империя, когато градът е нейна втора столица. Със своите 1 584 исторически паметници и ценности градът е на второ място в Европа, след Флоренция, каза директорът на Дирекция \"Култура и туризъм\" Ахмет Хаджъоглу. \n\r\nТой обясни, че годишно Градът на султаните се посещава от три милиона туристи. Хаджъоглу добави, че като задължителен обект за посещение в програмата на гостите е джамията Селимие, която годишно посреща 2 милиона туристи. Голям е интересът и към Музея на медицината, като през миналата година обектът е бил посетен от 268 000 души.", "date": "2018.10.01", "title": "Пазар, кафе, алъш-вериш: 70% от туристите в Одрин – българи!"}
{"url": "https://www.dnes.bg/notifikacii/2018/10/01/nacionalite-po-kiokushin-s-3-titli-ot-evropeiskoto.389267", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБойците от българския национален отбор спечелиха общо 20 медала във всички възрастови групи на Европейското първенство по карате киокушин в Калининград, Русия.\n\r\nМъжете и жените добавиха 9 отличия (3 златни, 3 сребърни и 3 бронзови), към спечелените в петък от младежите и девойките 11.\n\r\nЕвропейски шампиони станаха Ия Костова в категория до 55 килограма, Любомира Николова при 65-килограмовите и Георги Дойчев в категория до 80 килограма при мъжете.\n\r\n\"Не за първи път завоюваме европейски титли. Българският отбор беше в състав от 37 души - състезаваха се както юноши и девойки, така и мъже и жени. Във всеки един клуб в страната се работи доста усърдно\", категорична бе пред  Станислава Бойчева - треньор по киокушин.\r\n                \n                По думите на европейския шампион Георги Дойчев мотивацията, когато играеш срещу съотборник е същата.\r\n\"Винаги може и повече, но спрямо резултата съм доволен от своето представяне. Световна титла е следващото ниво, в което се целя\", допълни още спортистъ. ", "date": "2018.10.01", "title": "Националите по киокушин с 3 титли от Европейското"}
{"url": "https://www.dnes.bg/eu/2018/10/01/separatisti-blokiraha-pytishta-i-vlakove-v-kataluniia.389279", "text": "Привърженици на отцепването на Каталуния от Испания блокираха основни пътища, железопътни линии и други важни места в регионалната столица Барселона, отбелязвайки първата годишнина от забранения от испанските власти референдум за самоопределение на областта и последвалите полицейски репресии, предадоха Асошиейтед прес и Франс прес.\r\nПротестните акции бяха организирани в интернет от активистката организация \"Комитети за защита на републиката\", създадена след референдума на 1 октомври миналата година.\r\nВ Жирона, на 100 км североизточно от Барселона, демонстрантите блокираха високоскоростна железопътна линия, а полицията се опита да спре прииждащите протестиращи в района на гарата, пише БТА.\r\nМестни медии съобщиха, че демонстрантите са прекъснали движението по основни магистрали като А7 между Барселона и Валенсия и А2, която свързва каталунската столица и Мадрид. Управлението на регионалната пътна мрежа потвърди тази информация.\r\n ", "date": "2018.10.01", "title": "Сепаратисти блокираха пътища и влакове в Каталуния "}
{"url": "https://www.dnes.bg/eu/2018/10/01/velikobritaniia-napuska-es-fakticheski-ne-formalno.389245", "text": "Великобритания ще напусне Европейския съюз \"фактически, не само формално\", казва министърът за Brexit Доминик Рааб в реч, която предстои да произнесе днес, предаде Ройтерс.\n\r\nРааб предупреждава, че британската \"готовност за компромис не е безгранична\" и че има голяма вероятност Великобритания да напусне ЕС без споразумение.\n\r\nБританското правителство възприе по-твърд тон в отношенията с ЕС, разгневено от критиките, които някои лидери от общността отправиха на среща в Австрия миналия месец срещу част от предложенията на министър-председателката Тереза Мей за Brexit.\n\n\n\r\nМинистрите от правителството й обаче също така искат да използват годишната конференция на управляващата Консервативна партия, за да се опитат да спечелят подкрепата на поддръжниците на Brexit, които се страхуват, че Мей води Великобритания само към формално излизане от ЕС, пише БТА.\n                    \n                    \n                \r\n\"Моят подход към Brexit е прагматичен, не догматичен. Нашите предложения ще доведат до историческо споразумение, осигуряващо пътна карта за излизане от ЕС и окончателна сделка, която ще бъде добра за цялата страна\", казва Рааб в предстоящата реч според извадки от нея.\n\r\n\"Но нашата готовност за компромис не е безгранична. Ние напускаме ЕС фактически, не само формално\", каза той.\n\r\nПо думите му правителството ще се бори срещу всеки опит Великобритания да бъде държана твърде плътно в сферата на ЕС или да бъде разцепена, като бъде принуден нейният район Северна Ирландия да приеме различни митнически правила.\r\n ", "date": "2018.10.01", "title": "Великобритания напуска ЕС фактически, не формално!"}
{"url": "https://www.dnes.bg/crime/2018/10/01/zakopchaha-dvama-v-kyrdjali-obirali-bankomati.389277", "text": "Криминалисти от Районното управление в Кърджали са задържали двама софийски гастрольори, извършили кражба на пари от два банкомата в града, съобщиха от МВР.\r\nТова са 40-годишен мъж и 71-годишната му майка, които манипулирали отвора за получаване на банкноти от устройствата и след като клиентът се отдалечал, прибирали изтеглената сума. \r\nОт единия банкомат двамата прибрали 180 лв., а от другия - 10 лв.\r\nИзвършителите били открити \"по горещи следи\". Направени са огледи и е образувано досъдебно производство. \r\nРаботата по случая продължава разследващ полицай, под наблюдението на Районна прокуратура.\r\n ", "date": "2018.10.01", "title": "Закопчаха двама в Кърджали, обирали банкомати"}
{"url": "https://www.dnes.bg/politika/2018/10/01/pravitelstvoto-stabilno-koaliciiata-stabilna.389275", "text": "Правителството е стабилно и това е гаранция за Икономическия и паричен съюз и ангажиментите, които изпълнява България, убеден е шефът на депутатите от ГЕРБ Цветан Цветанов. \n\n\r\nСпоред него въпреки трусовете около министерските оставки и коалиционното споразумение на управляващите е стабилно, което пък е и допълнителна гаранция за Икономическия и паричен съюз и ангажиментите, които изпълнява България.\r\nПри откриването на конференцията \"Бъдещето на икономическия и паричен съюз\" Цветанов уточни, че излиза от заседание на Съвета на коалицията, което продължава и в момента. \n\r\n\"От 10 години България е в един политическия съюз заедно с още 27 държави, което означава, че ние сме взаимно свързани и трябва да имаме съвместни действия в икономически и финансов план\", допълни той, цитиран от \"Фокус\". \n                    \n                    \n                \r\nПо думите му тежката икономическа и финансова криза е провокирала доста проблеми и е показала, че процесът трябва да се регулира надпартийно. \n\r\n\"Много от националните парламенти и правителства казаха, че този политически ангажимент не е много правилен и не е много обвързващ, за да има наднационално регулиране\", отбеляза той.\n\r\nСпоред него ЕС успя да извлече и своите поуки икономическата криза. \n\r\n\"Всички ние станахме свидетели, че през последните 10 години се направиха нови регулации и институции, за да има контрола, който смятаме, че е необходими, за да се стабилизира и да не се допускат кризи, както в банковия, така и в икономическия сектор\", посочи още Цветанов.", "date": "2018.10.01", "title": "Правителството стабилно, коалицията стабилна..."}
{"url": "https://www.dnes.bg/muzika/2018/10/01/bylgarski-pianist-s-nominaciia-za-grami.389270", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n5.00 ч. сутринта в Манхатън. Един български музикант нахвърля ноти на бял нотен лист в нюйоркското метро и пише музика. Композиция, която по-късно ще го отведе до световни имена от музикалния шоубизнес, а може би, и до награда \"Грами“.\n\r\nБългарският пианист Васил Василев – Бил, успява да извърви пътя от България, през Швейцария и Италия и да стигне да САЩ – меката на шоубизнеса, където родният музикант ще се бори за престижната награда \"Грами\".\r\nДжаз парчето на Бил е написано по поръчка на легендарния кубински музикант Артуро Сандовал. Името на композицията не е случайно - \"5 сутринта в Манхатън\". Там, където нотите са се подредили и са създали музикалния шедьовър. 10 часа по-късно произведението излиза на бял свят, след като е записано в студио.\r\n                    \n                    \n                Самият пианист призна пред  , че тези часове са били най-голямото изпитание в живота му. За 56 минути записва парчето с Артуро Сандовал, като част от партитурите се дописват по време на самото изпълнение.\r\n\"Бързането беше не само заради влудяващото темпо на живот в Ню Йорк, а и защото същия ден Артуро Сандовал е имаше самолетен билет за поредния си ангажимент по света\", каза още Васил Василев - Бил.\n\r\n ", "date": "2018.10.01", "title": "Български пианист с номинация за \"Грами\"!"}
{"url": "https://www.dnes.bg/cars/2018/10/01/novata-astra-na-opel-stava-hibridna.389273", "text": "Един от първите модели на Opel, който ще бъде изграден по правилата на новия собственик на германската марка – алинса PSA Group, ще бъде следващата генерация на бестселъра Astra. Моделът ще се появи през 2021 г., съобщава изданието Carscoops.\r\nСпоред информациите, Opel Asra L (с тази буква ще се обозначава новото поколение на модела) ще бъде изграден на платфомата EMP2 на френската група. Това шаси е в основата на последните автомобили на PSA, в това число и на кросоувъра Opel Grandland X.\n\r\nПреминаването на ново шаси означава и получаване на френски двигатели за германския модел. Това ще бъдат дизели с мощност от 99 до 177 к.с., както и бензинови мотори, развиваши от 108 до 217 к.с.\n                    \n                    \n                \r\nЗа следващата Astra е предвиден и хибриден агрегат, който е основна част от плановете за електрификация на цялата група PSA. Той ще развива мощност от 197 к.с., като ще бъде поставян и на други модели на алианса.\n\r\nДо края на настоящата година Opel трябва да представи и фейслифт на сегашната генерация на популярния си модел. Очаква се при нея да има промени в дизайна, които ще загатнат как ще изглежда следващото поколение на Astra.\r\n", "date": "2018.10.01", "title": "Новата Astra на Opel става хибридна"}
{"url": "https://www.dnes.bg/muzika/2018/10/01/koncert-v-pamet-na-osnovatelia-na-zlatniiat-orfei-genko-genov.389272", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНа 3 октомври музикални звезди, млади таланти и приятели ще си спомнят за едно от най-големите имена в българската музика – основателя на фестивала \"Златният Орфей\" Генко Генов. Входът за концерта ще бъде безплатен.\n\r\n\"Събитието е свързано с 90-годишнината на Генко Генов. Искахме да направим нещо достойно за господин Генов. По точи начин хората, особено младите, ще могат да се насладят на това, което той остави. Вероятно не се знае, че Генко Генов вижда нещата много напред още преди 60 години. Той отдавна знаеше накъде ще тръгне България. Дори когато Генов попада в затвора, той не се озлобява към хората. Дори към тези, които са го предали. Когато излиза от затвора, той подава ръка на всички музиканти\", сподели синът на известния музикант Райчин Генов. \n                    \n                    \n                \r\nКонцертът започва в 19:28 ч., което е и годината на раждане на Генко Генов. \n\r\n\"Ще трябва да направим още няколко концерта. Опитах се красивите песни на Генов да ги облека в млади изпълнители\", отбеляза Даниела Станкова пред \n\r\n\"Тези песни са вечни. Ще имаме удоволствието групата \"Funky Miracle\" да ни акомпанира. Красотата на тези песни ще бъде съчетана със съвремието ни\", добави Весела Морова.\n\r\n ", "date": "2018.10.01", "title": "Концерт в памет на основателя на \"Златният Орфей\" Генко Генов"}
{"url": "https://www.dnes.bg/politika/2018/10/01/iotova-za-rechenoto-ot-radev-edinenie-ne-se-nujdae-ot-tylkuvanie.389271", "text": "Смятам, че думата \"единение\" не се нуждае от тълкувание. Тя е достатъчно красноречива и е достатъчно ясна и категорична. Така вицепрезидентът Илияна Йотова коментира казаното от президента Румен Радев, след като участва в откриването на новата академична учебна година в Софийския университет \"Св. Климент Охридски\".\n\n\n\r\nСпоред Йотова има няколко теми в нашето общество, по които трябва да има национален консенсус - от темата за сигурността, през темата за стандарта и живота на българските граждани, борбата със страшната мизерия и бедност, особено в някои краища на страната, с обезлюдяването и демографската криза. \r\n                    \n                    \n                Вицепрезидентът припомни, че за съжаление, \"често пъти политиците си слагаме темата за демографската катастрофа, като \"брошка\" и я използваме в предизборната си кампания, но реално нищо не правим\". \r\n\"В по-отдалечените краища на България в момента няма хора, има цели запуснати села и ако преди години това беше характерно за Западна България или за Североизточна, сега, за съжаление, същата е ситуацията и по нашата южна граница\", заяви Илияна Йотова.\r\nСпоред нея именно това са проблемите, по които трябва да има разбирателство и те не търпят политически и партийни различия.\r\n\"И когато и да има избори, каквото и правителство да управлява, която и да е политическа партия да състави правителството или коалиция, трябва да продължава по теми теми, именно с националния консенсус. Иначе, кризата, която настъпва в държавата ни, започва отново след едно успешно председателство, и България отново може да се върне в периферията на Европа\", коментира вицепрезидентът, цитиран от БТА.", "date": "2018.10.01", "title": "Йотова за реченото от Радев: \"Единение\" не се нуждае от тълкувание!"}
{"url": "https://www.dnes.bg/health/2018/10/01/7-te-hrani-bogati-na-polezni-maznini.389090", "text": "Много хора, които искат да отслабнат, демонизират мазнините. Те далеч не са зло за организма, напротив. Мазнините са жизненонеобходими за добре функциониращото тяло. Много от основните за здравето витамини всъщност са мастноразтворими. Такива са витамините А, Е и К. Това означава, че са им необходими мазнини, за да се абсорбират в организма.\r\nТялото изисква мазнините като градивен елемент на клетките. Те са нужни за изграждане на почти всички клетки, тъкани, органи и системи в тялото. Нервната тъкан на мозъка е изградена до голяма степен от мазнини.\r\nНаситените мазнини доскоро биваха сочени като вредни и пречещи не само на отслабването, но и на здравословното функциониране на организма. Изследвания през последните няколко години констатират, че наситените мазнини не са най-лошото нещо, което можете да консумирате за разлика от трансмазнините (хидрогенираните мазнини).\r\n                    \n                    \n                Някои храни, съдържащи наситени мазнини, са изключително полезни и не бива да бъдат изключвани от диетата.\r\n\r\nАвокадото заслужава славата си. То е сред най-полезните наситени мазнини в растителния свят. То е не само полезно, но и вкусно. Богато е на витамини, фибри, както и повече калий от бананите.\r\n\r\nСъществуват спорове дали мазнините в кокоса са наситени или ненаситени. В него се съдържат и двата вида, по-специално един специфичен вид мазнини, наречени средноверижни триглицериди. Тези мазнини се метаболизират по различен начин в тялото за разлика от други наситени мазнини. Те предлагат много ползи на организма, включително борба с бактерии, стимулиране на отслабването, контрол на холестерола.\r\n", "date": "2018.10.01", "title": "7-те храни, богати на полезни мазнини"}
{"url": "https://www.dnes.bg/balkani/2018/10/01/caria-pred-bloomberg-tv-bulgaria-balkanite-v-rycete-na-es.389283", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЕвропейският съюз е най-добрата гаранция за доброто развитие на Балканите. Политиката на България трябва да е съобразена с членството ѝ в него, да насърчава и допринася с всички усилия за неговата цялост. Това каза Симеон Сакскобурготски, бивш министър-председател на България, в предаването \"Светът е бизнес“ по  с водещ Николай Кръстев.\r\n\"Усилията трябва да са насочени към консолидацията на този Съюз. Притеснителни за неговата цялост са популистките послания. Действията на страните членки на ЕС трябва да са разумни и по-дългосрочни\", каза Сакскобурготски.\r\n                    \n                    \n                По думите му не бива отношенията между България и съседна Македония да се изопачават. Сакскобурготски коментира необходимостта от добри съседски отношения между двете страни.\r\n\"Необходим е диалог, а присъединяването на Македония към ЕС ще има изключително позитивни резултати. Всяка страна преценява сама за себе си, но ако Скопие пожелае, то България може да помогне за интеграцията на страната в ЕС\", каза още той.\r\nСакскобурготски посочи, че ситуацията в региона на Западните Балкани и размяната на територии не е стъпка в добра насока.\r\nРешението за по-добро бъдеще на Балканите той вижда именно в ЕС.\r\n", "date": "2018.10.01", "title": "Царя пред Bloomberg TV Bulgaria: Балканите – в ръцете на ЕС"}
{"url": "https://www.dnes.bg/notifikacii/2018/10/01/zverstvo-operiran-diado-opital-da-ubie-pacient.389281", "text": "Пациент опита да убие друг, с когото делели една стая в болницата.\r\nСъс случая се е заел следовател, съобщиха от Окръжната прокуратура във Варна.\r\nПрестъплението е извършено в отделението по коремна хирургия на болница \"Св.Анна\" в града.\r\n89-годишен пациент удрял със стойката за системи в главата на 80-годишен мъж, който лежал на съседното легло.\r\nПострадалият е в клинична смърт след инцидента.\r\nЩе бъде назначена съдебно-психиатрична експертиза на 89-годишния мъж, който е бил опериран в отделението ден преди инцидента.\r\nТой ще бъде привлечен като обвиняем, допълват от прокуратурата.", "date": "2018.10.01", "title": "Зверство! Опериран дядо опитал да убие пациент "}
{"url": "https://www.dnes.bg/politika/2018/10/01/gerb-ne-se-boi-ot-vot-bsp-da-si-atakuvalo.389284", "text": "В събота БСП се закани, че внася вот на недоверие срещу правителството заради провал на правителството в сектор \"Здравеопазване\", но управляващите не се стреснаха.\n\n\n\n\r\n\"Вотът на недоверие не ни притеснява в никакъв случай\", отсече зам.-председателят на ГЕРБ и шеф на депутатите от партията Цветан Цветанов. \r\nСпоред него реформа в здравеопазването трябва да има и всички го знаят. \r\nПреди седмица здравният министър Кирил Ананиев представи двата варианта за реформа в здравното осигуряване. Първият предвижда демонополизация на осигуряването – НЗОК и застрахователите ще работят в конкуренция, като пациентът ще решава къде да отиде 8-процентната му осигуровка. \r\n                    \n                    \n                При вторият вариант, който търпи и най-много критики от БСП, задължителната здравна застраховка от 8% ще отива в НЗОК, а пациентите ще имат и задължителна застраховка към застраховател. Според разчетите на Министерство на здравеопазването тя ще бъде 12 лв. на месечна база.\r\nЗа левицата обаче предложенията на МЗ са геноцид. \r\nЦветанов пък успокои БСП, че предложената реформа не е внесена в Министерския съвет. Според него силната страна на Кирил Ананиев е, че първо е започнал диалог с всички заинтересовани. \r\n\"Има предложения и обсъждания, които в момента вървят с лекарския съюз, с болниците, с пациентските организации. Това е силната страна на днешното Министерство на здравеопазването - че не обсъждаме законопроект, който е внесен в Министерски съвет, а вариантите и ще бъде взето предвид абсолютно всичко, което би могло да оптимизира модела и окончателното предложение, което се внесе в Министерски съвет. Тогава също ще имаме възможност за обсъждане, както в Министерския съвет при съгласувателните процедури, така също и в парламента\", заяви Цветанов.", "date": "2018.10.01", "title": "ГЕРБ не се бои от вот. БСП да си атакувало"}
{"url": "https://www.dnes.bg/eu/2018/10/01/razbiha-krainodiasna-teroristichna-grupa-napadala-chujdenci-v-kemnic.389294", "text": "Германската полиция арестува днес шестима мъже, заподозрени в създаване на крайнодясна организация, нападала чужденци в източния град Кемниц и планирала атаки срещу политици и държавни служители, предаде Ройтерс, като се позова на федералната прокуратура.\n\r\nСтотина полицаи, подкрепени от специални части, задържаха заподозрените на възраст 28 и 30 години въз основа на съдебни заповеди, издадени от федералния съд на 28 септември.\n\r\nМъжете са обвинени в създаване на организацията \"Революция Кемниц\", наречена на името на града, където през август германец беше убит с нож, а престъплението, за което са обвинени мигранти, предизвика най-големите изблици на крайнодясно насилие в Германия от десетилетия.\n                    \n                    \n                \r\n\"Въз основа на информацията, която имаме до момента, заподозрените са представители на общността на хулигани, бръснати глави и неонацисти в района на Кемниц и се смятат за водещи фигури на крайнодесните в Саксония\", казаха прокурори.\n\n\n\r\nГрупата планирала нападение срещу високопоставени държавни служители и политици, посочиха обвинителите и уточниха, че в процеса на по-нататъшно разследване са били открити \"материални доказателства, че организацията е преследвала терористични цели\".\n\r\nКрайнодясното насилие в Кемниц, където през август бръснати глави преследваха безмилостно мигранти и отдаваха хитлеристки поздрав, изложи на показ дълбоките разногласия в Германия по повод решението на канцлера Ангела Меркел от 2015 г. да приеме почти един милион кандидати за убежище, предимно мюсюлмани.\n\r\nСъбитията в Кемниц обтегнаха отношенията и в коалиционното правителство на Меркел.\n\r\nКонсерваторите на канцлера и по-малкият партньор в коалицията - социалдемократите, не можаха да се договорят как да се процедира с ръководителя на агенцията за вътрешно разузнаване Ханс Георг Маасен, който постави под въпрос автентичността на видеоматериал, показващ как бръснати глави преследват мигранти, и беше обвинен в прикрити крайнодесни възгледи.\n\r\nМиналия месец партньорите в управляващата коалиция се споразумяха да прехвърлят Маасен във вътрешното министерство, за да се сложи точка на спора, който почти свали тяхното правителство, сформирано само половин година по-рано.\n\r\nСедми заподозрян, за когото се смята, че е лидерът на групата \"Революция Кемниц\", беше задържан на 14 септември по обвинения в заплаха за обществения ред. Не се съобщава дали неговият арест е довел до разкриването на организацията и днешната операция.\n\r\nВсичките седем членове на \"престъпната организация\" ще се явят пред съдия, който ще определи дали да останат в предварителен арест или ще им наложи други мерки за неотклонение, пише БТА.\r\n ", "date": "2018.10.01", "title": "Разбиха крайнодясна терористична група, нападала чужденци в Кемниц"}
{"url": "https://www.dnes.bg/notifikacii/2018/10/01/ot-april-2019-a-bezkontaktno-i-bez-pin-do-50-leva.389237", "text": "Лимитът за верификация на картодържателите (CVM) за безконтактни плащания с Mastercard и Maestro в България ще бъде повишен. В резултат на промяната, картодържателите ще могат да плащат бързо, удобно и безопасно, без да е необходимо да въвеждат ПИН код за трансакции до 50 лв. \r\nПо-високият лимит за безконтактни плащания ще влезе в сила от 1 април 2019 г., съобщават от Mastercard.\r\nПрез 2017 г. броят на активните потребители с безконтактни карти в България достигна 54%, което е увеличение с 22% за една година. Методът на безконтактни плащания в България най-често се използва в супермаркети и хипермаркети (77%), в търговските вериги (68%), в бензиностанциите (41%) и в ресторанти/кафенета/заведения за бързо хранене (21%). \r\n                \n                Средната стойност на една трансакция в страната надвишава настоящия лимит от 25 лв. като възлиза на 58 лв., което прави новият лимит от 50 лв. по-добре по-добре адаптиран към актуалните финансови потребности на потребителите и допълнително показва зрелостта на българския пазар за тази стъпка.\r\nВ сравнение с останалите европейски държави, текущата граница на трансакции без ПИН в България е една от най-ниските. По-висок лимит на стойностите за верификация на безконтактните трансакции съществува не само в западноевропейските държави (в Обединеното кралство сумата възлиза на 30 паунда или около 63 лв., във Франция и Ирландия – на 30 евро или около 60 лв.), но и в много от страните от Централна и Източна Европа (в Литва CVM лимитът е 25 евро или около 50 лв., в Румъния – 100 леи или около 42 лв., в Словакия – 20 евро или около 40 лв.). ", "date": "2018.10.01", "title": "От април 2019-а: Безконтактно и без ПИН до 50 лева"}
{"url": "https://www.dnes.bg/zvezdi/2018/10/01/da-izpusnesh-kontrola-aneliia-podhvana-shterka-si.389238", "text": "Фолкпевицата Анелия призна, че е изпуснала контрола върху дъщеря си.\r\nТя се зарече да бъде по-строга майка в бъдеще. Като начало изпълнителката забранила излизанията на наследничката си през делничните дни след началото на учебната година.\n\r\nОказва се, че момичето има и проблеми в училище заради външния си вид.\r\nНепълнолетната е сред отличничките в класа, но съучениците й я определяли като \"кифла\", пише \"Монитор\".\r\nАнелия е категорична, че дъщеря й няма никакви разкрасителни операции, а надутите й устни са напълно естествени.\r\n\"Много момичета на тази възраст изглеждат така, защото е модерно и искат да подражават на световните звезди\", брани щерка си бившата на Коко Динев.\r\n ", "date": "2018.10.01", "title": "Да изпуснеш контрола! Анелия подхвана щерка си"}
{"url": "https://www.dnes.bg/notifikacii/2018/10/01/prodavate-imot-doveriavate-se-na-broker-kakvo-pechelite.389239", "text": "Решили сте да продавате имот, чудите се как да подходите – на брокер ли да се доверите, или пък да пуснете собствена обява.\r\nЕто ви няколко съвета от  как да го направите по най-добрия и печеливш за вас начин.\r\nДоверяваме се на брокер, част от екипа на . Иван Козаров е завършил Икономика на инфраструктурата в УНСС. В бизнеса с недвижими имоти е от 2011г., работейки като консултант недвижими имоти, а по-късно и като мениджър на екип.\r\n\"Обосновавайки се с личния ми опит и работата ми в международна компания, мога да дам няколко доказано ценни съвета, как продавачите да вземат максимално високата цена и да се чувстват максимално сигурни в продажбата на своя имот.\r\n                \n                Ориентирайте се към работа само с един брокер. Точно така – само един. Масово сме свидетели как хора стигайки до решението да продават имота си и публикувайки го в реклама, започват да бъдат нападани и \"бомбардирани\" от стотици брокери с предложение, да го продават или че имат клиент за него. Доверете се само на един брокер – като разчитате на препоръки, имиджа на компанията и естествено най-важното, този човек да отговаря на вашите очаквания за това как трябва да изглежда вашият брокер – визуално и интелектуално. Третирайте този човек като ваш партньор. Заедно с него ще направите най-добрата сделка!\r\nСпирайки се на конкретен брокер е редно заедно с него да определите правилна пазарна цена. Все по-често ставаме свидетели на имоти със завишени цени, определени от собствениците, аргументирайки се, че имат нужда от точно толкова пари и затова са се спрели на тази цена. Вашият брокер ще ви посъветва как да определите пазарна цена, която да е конкурентно способна. Ще ви даде предложение за цената, базирано на сходно предлагане в района и реално сключени сделки.\r\nВкарайте вашия имот в търговски вид. Консултирайте се с вашия брокер дали имотът е в достатъчно добър търговски вид и при необходимост го изчистете, измийте прозорците, изхвърлете остаряло и ненужно обзавеждане, пребоядисайте стените в светли цветове, ако е необходимо. От изключителна важност е вашият имот да е във възможно най-добрия търговски вид.\r\nИзговорете и подсигурете на вашия брокер всички необходими документи за собствеността и фактическото състояние на имота. Важно е брокерът презентирайки имота пред потенциални клиенти да бъде запознат в детайли със собствеността и документите на имота.\r\nПри интерес от страна на купувачи, оставете вашият брокер да води преговорите. Нека защити възможно най-висока цена използвайки събраната информация до момента относно конкурентните оферти, протеклите огледи, документалното състояние на имота и не на последно място вашето желание.\r\nАко мога да обобщя позитивите и какво печелите работейки само с един брокер, то би било така: \"Вие печелите доверен човек, който ще е с вас през целия процес по продажбата на вашия имот\". Ще изградите заедно стратегия за желаната цена и как да я постигнете. Съветник относно предстоящите стъпки по продажбата и необходимите действия от ваша страна. Професионалист, който познавайки в детайли района и конкурентните оферти на пазара, реално сключените сделки и необходимите документи за сключване на сделка ще успее да защити възможно най-висока цена за вашия имот - имот, уникален и единствен на пазара. Брокер, който ще е запознат с всички детайли относно юридическото състояние на вашия имот и ще може да презентира всички особености по най-добрия начин.Така вие ще спестите време и ще имате доверен партньор, който ще бъде със същата визия и цел за продажбата на имота като вашата\".", "date": "2018.10.01", "title": "Продавате имот, доверявате се на брокер, какво печелите?"}
{"url": "https://www.dnes.bg/akoshtete-vqrvaite/2018/10/01/sedmichen-liuboven-horoskop-za-1-7-oktomvri.389087", "text": "В първата седмица на октомври Венера заема ретроградна позиция, носеща проблеми в любовта, което ще ни накара да предприемем определени действия. Позицията на планетата на любовта ще се задържи такава до 16 ноември. Някои представители на зодията ще сложат край на токсични връзки. Какво ви очаква според зодията, вижте в любовния хороскоп на Az-jenata.bg\r\n\r\nСлънцето ще бъде в хармония с Уран още в началото на седмицата, което ще ви накара да се чувствате по-енергични. Желанията ви свързани с любовта са интересни, но първо се уверете, че и партньорът ви е готов за малко приключения. През тази седмица ще имате желание да споделяте повече, да довършите стари разговори, да стигнете кулминация.\r\n                    \n                    \n                \r\nТази седмица, вашият владетел Венера ще заеме ретроградна фаза в партньорския ви сектор, което ще ви накара да преразгледате връзката си. С половинката може да сте много щастливи, но също така да се окажете в сложна ситуация, върху която трябва да работите.\r\nМоже да възникнат проблеми, свързани с доверието, както и цялостно усещане за несигурност относно връзката, любовта или бъдещата посока на живота ви заедно. Необвързаните Телци може да решат да сключат примирие с бивш партньор. Няма да ви бъде лесно, но в любовта е така.\r\n\r\nБлизнаците може да се отдръпнат от половинката си, действията им да бъдат своеобразен протест, особено по отношение на отговорностите свързани с това да споделяте живота си заедно. Опитайте се да постигнете взаимна хармония, да не премълчавате това, което не ви допада. Като алтернатива, ако наскоро сте започнали флирт с някого от офиса, може да започнете да съжалявате.\r\n", "date": "2018.10.01", "title": "Седмичен любовен хороскоп за 1 – 7 октомври"}
{"url": "https://www.dnes.bg/eu/2018/10/01/polsha-v-potres-film-s-piiani-i-razvratni-sveshtenici.389240", "text": "Нов филм за пияни и развратни свещеници предизвика критики от някои консервативни политици в Полша и породи дебат за влиянието на Католическата църква в една от най-религиозните страни в Европа, съобщи Ройтерс.\r\nФилмът \"Клир\" разказва за живота на трима католически свещеници, които се наливат с водка и се подиграват на Църквата. Един от тях извършва сексуално посегателство срещу сляпо сираче.\r\nЛентата, дело на уважавания полски режисьор Войчех Смажовски, бе приветствана от кинокритици след премиерата й на полски филмов фестивал миналата седмица. Но няколко високопоставени членове на управляващата в Полша партия \"Право и справедливост\" (ПиС), която разчита на подкрепата на Църквата за насърчаване на електоралните нагласи в нейна полза, разкритикуваха продукцията.\r\n                    \n                    \n                Заместник-министърът на културата Ярослав Селин заяви, че филмът насажда \"негативни стереотипи\" и подхожда по несправедлив начин към темата. \r\nДруги членове на ПиС призоваха той да бъде забранен. Водещото новинарско предаване по обществената телевизия нарече филма \"поредна жестока и неоснователна атака срещу Католическата църква\".\r\n ", "date": "2018.10.01", "title": "Полша в потрес: Филм с пияни и развратни свещеници!"}
{"url": "https://www.dnes.bg/stranata/2018/10/01/napravi-si-sam-brigada-po-belgiiski-za-bylgarski-pyt.389241", "text": "Ромско семейство само ремонтира улицата си в шуменското село Мараш. Вместо лятна ваканция те си организирали бригада и със собствени средства постлали с чакъл пътя пред къщата си. За догодина се предвижда и по-мащабен проект.\r\nУлицата е в южния край на шуменското село Мараш. Тя трябва да прилича на всяка друга, но тя е различна – защото на нея е къщата на Йордан Добрев. Мъжът вече 20 години работи в Белгия като майстор в строителството, но лятото прекарва със семейството и внуците в България. Улицата му обаче никак не приличала на белгийските. Затова и решил да я ремонтира, обяснява майка му Райна, която преди дни е изпратила сина си отново в чужбина.\r\n\"Камъни беше, мръсно такова… как да кажа – чудо беше. Не може да минаваш… децата не моhат да играят, падат, пък те свикнаха там – на чисто място… И сина като строи туй лято и вика – майко, ще направя пътя\", разказва Райна Демирова.\r\n                    \n                    \n                Така лятната почивка на Йордан и двамата му синове се превръща в трудов лагер за уличен ремонт.\r\n\"Цял месец тука се мъчиха. Уж дойдоха за почивка ама… Веднага отидоха на работа там – само и само да бъде красиво, бабо, викат\", казва баба Райна пред Нова тв.\r\nСемейната бригада наела и още помагачи на надница. Те изчистили улицата, изхвърлили няколко камиона с боклуци, а със самосвали докарали чакъл, за да засипят пътя.\r\nЗа подобрението Йордан извадил 2000 лева лични пари. Резултатът – четирите му внучета – сега могат спокойно да карат колело и да си играят на улицата.\r\nРемонтът на улицата ще продължи и догодина. За тогава е предвидено изграждането на мръсен канал и замазка на чакъла. Комшиите също са готови да се включат.\r\nКатегорични са, че от това да викаш неволята – няма смисъл. А трябва да вземеш нещата в свои ръце.", "date": "2018.10.01", "title": "Направи си сам… бригада по белгийски за български път"}
{"url": "https://www.dnes.bg/sport/2018/10/01/polsha-bi-braziliia-i-pak-e-svetoven-shampion-po-voleibol.389246", "text": "Волейболистите на Полша защитиха световната си титла, след като на финала в Италия не оставиха шансове на Бразилия и сразиха южноамериканците с 3-0 (28-26, 25-20, 25-23).\n\r\nМачът бе повторение на финала от 2014-а спечелен в 4 гейма, като този път Дружина полска бе още по-убедителна и за трети път стигна до световния връх, след като успя да го направи и през 1974-а.\n\r\nЕвропейците спечелиха само за 97 минути, като се справиха отлично при посрещането, а освен това доминираха в атака и на блокада, водени от Бартош Курек, който се отчете с 24 точки и бе избран за най-полезен играч на турнира.\n\r\nНай-оспорван бе първият сет, в чийто край поляците успяха да се наложат. Във втората част те отвориха аванс още от началото и след това не бяха настигнати, а в третата дръпнаха с 10:4 и всичко изглеждаше решено.\n                    \n                    \n                \r\nБразилците все пак не се предадоха и в края успяха да стопят изоставането си до 23:24, но Курек донесе триумфа след поредната си мощна атака и прати в екстаз феновете на Полша.\n\r\nАмериканците се утешиха с бронза, а шестицата допълниха Сърбия, Италия и Русия.\n\r\n", "date": "2018.10.01", "title": "Полша би Бразилия и пак е световен шампион по волейбол"}
{"url": "https://www.dnes.bg/eu/2018/10/01/robski-gurbet-20-godishna-bylgarka-gledachka-v-italiia-no.389242", "text": "Арестуваха българка в Италия. 56-годишната жена е обвинена в отвличането на своя сънародничка и принуждаването й да извършва робски труд.\r\nТя е обещала на 20-годишна българка да работи като гледачка в италианския град Скафати, недалеч от Салерно.\r\nПристигайки в Италия младата българка се озовала под контрола на семейството на арестуваната - също българи, които й взели паспорта и мобилния телефон.\r\nМомичето е било бито и заплашвано, че ще бъде продадено като бяла робиня, ако не се подчинява, съобщи Нова тв.\r\nТя била принуждавана да работи като гледачка на италианско семейство, а спечелените пари били прибирани от семейството.\r\nИталианската полиция е започнала разследване по случая от февруари. До ареста се стигнало преди няколко дни.\r\nСрещу 56-годишната жена е образувано дело по бързата процедура.\r\n ", "date": "2018.10.01", "title": "Робски гурбет! 20-годишна българка – гледачка в Италия, но…"}
{"url": "https://www.dnes.bg/balkani/2018/10/01/zaev-sled-provala-niama-da-napuskam-moi-dylg-e-da-ostana.389243", "text": "Министър-председателят на Република Македония Зоран Заев каза, че не възнамерява да подава оставка въпреки ниската избирателна активност на референдума за промяна на името на страната, предадоха ДПА и Асошиейтед прес.\r\nЗаев определи референдума като явен успех, след като \"огромно мнозинство\" от гласувалите са одобрили промяната на името, която е част от споразумение с Гърция за уреждане на десетилетен спор между двете страни, което да проправи пътя към членство на Македония в Европейския съюз и НАТО.\n\r\n\"Нямам намерение да напускам,  мой дълг да остана\", каза той на пресконференция, отговаряйки на въпрос дали планира да се оттегли.\r\n                    \n                    \n                Заев заяви, че ще \"продължи да води страната към членство в НАТО и ЕС\", предаде БТА.\r\nТой не спомена избирателната активност, но обяви референдума за \"демократичен успех\", изтъквайки, че допитването е \"консултативно\" и няма задължителен характер. По думите му резултатът ясно показва волята на македонския народ.\r\nЗаев призова депутатите да подкрепят следващата стъпка, нужна за финализиране на споразумението, която е ратифицирането на необходимите конституционни промени.\r\nТой подчерта, че \"няма по-добра сделка с Гърция и не може да има по-добра сделка\".\r\nПо последни данни 91% от гласувалите на референдума са одобрили споразумението за промяна на името, а избирателната активност е била 36 на сто при необходими 50%, за да бъде гласуването валидно.\n\r\n ", "date": "2018.10.01", "title": "Заев след провала: Няма да напускам, мой дълг е да остана!"}
{"url": "https://www.dnes.bg/politika/2018/10/01/mikov-proplaka-ninova-vodi-bsp-ednolichno-syzdava-naprejenie.389247", "text": "След като около централата на БСП се появиха листовки с призиви за оставката на червената шефка Корнелия Нинова в събота преди националния съвет на партията, бившият лидер на левицата Михаил Миков се оплака от еднолично управлението на политическата сила. \n\n \"Има вътрешни напрежения в БСП, свързани с едноличния начин на ръководене на партията\", коментира той пред bTV.\n\r\nПо думите му в партията има членове, които смятат, че националният ѝ съвет е ненужен. \n\r\n\"Това е едно дълбоко неразбиране на демократичното функциониране на една партия. Един Бриго Аспарухов вземете – той едва ли не се сърди защо се изказват членовете на националния съвет\", коментира Миков.\r\n \r\nТой е категоричен, че има еднолично управление в партията от страна на Корнелия Нинова.\n                    \n                    \n                \r\n\"Не бива да се взимат така решенията в БСП\", допълни още Миков.\n\r\nТой уточни, че идеята за нов вот на недоверие на тема здравеопазване била негова, тъй като чувствителността на българските граждани е особено силна по тази тема.\n\r\n\"Кирил Ананиев предлага все повече и повече пари да влизат в система, в която се вижда, че отиват в частните лечебни заведения. Сега българина плаща здравната си вноска и доплаща, а в идеите на Ананиев се иска да се регламентира това плащане\", допълни още Миков.\n\r\nСпоред него здравният министър не може да осигури контрол и продължава принципът – все повече пари, все повече изтичане на парите за здраве.", "date": "2018.10.01", "title": "Миков проплака: Нинова води БСП еднолично, създава напрежение "}
{"url": "https://www.dnes.bg/video-prognoza/2018/10/01/ciklonyt-zorba-atakuva-i-bylgariia-nosi-dyjd-i-hlad.389249", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОстатъците от циклона \"Зорба\" ще влияят върху климатичната ни обстановка днес. Предимно ще вали на изток и югоизток. В Западна България облаците ще се разсеят в следобеда. Трябва да се наблюдават реките в районите с повече превалявания. Въпреки това, не се очакват масивни валежи. \n Това е прогнозата на климатолога Симеон Матев за днешния 1 октомври. \n\r\n\"В София ще припръсква до към обяд, а след това трябва да спре. Градусите ще останат ниски за цялата страна. Сегашните климатични условия са доста характерни за периода, в който се намираме. От седмица насам температурите са есенни, а лятото почти го забравихме\", отбеляза той в \"България сутрин\". \n                \n                \r\nСиноптикът уточни, че валежната зона ще се измества през деня към Северозападна България. От югозапад идва затопляне и нормализиране на времето. \n\r\n\"Седмицата ще протече в сходно с днес време. Очаква се октомври да бъде предвидим. Температурите за целия месец ще са между 6 до 20 градуса. В средата на месеца се очаква затишие и златна есен\", посочи Матев пред .", "date": "2018.10.01", "title": "Циклонът \"Зорба\" атакува и България, носи дъжд и хлад"}
{"url": "https://www.dnes.bg/notifikacii/2018/10/01/nad-1200-tela-otkriti-sled-trusa-i-cunamito-v-indoneziia.389250", "text": "Броят на намерените тела на жертви на земетресението и вълната цунами в Индонезия е над 1200, съобщи индонезийската благотворителна организация Акси Цепат Тангап, цитирана от ДПА.\r\n\"Общият брой на намерените тела е 1203\", заяви вицепрезидентът на организацията Инсан Нуррохман.\n\n\r\nИндонезийското правителство пък обяви днес, че близо 1200 задържани са избягали от три индонезийски затвора по време на застигналите страната природни бедствия, предаде Франс прес, цитирана от БТА.\r\n\"Сигурна съм, че затворниците са избягали, защото са се уплашили от земетресението. Явно това е било въпрос на живот и смърт за тях\", заяви пред Франс прес служителката на министерството на правосъдието Шри Пугу Утами.", "date": "2018.10.01", "title": "Над 1200 тела открити след труса и цунамито в Индонезия"}
{"url": "https://www.dnes.bg/balkani/2018/10/01/kabinetyt-se-klati-nakyde-sled-referenduma-v-makedoniia.389244", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Несигурност в Македония след вчерашния исторически референдум. Над 91% от гласувалите са се произнесли \"за\" промяната на името на страната.\n\n\r\nДо урните обаче отидоха едва малко над 36% от гласоподавателите. Това е третата най-ниска избирателна активност в историята на Македония и е далеч от нужните 50%, за да се счита допитването за валидно.\r\nРеферендумът е с консултативен, а не със задължителен характер. Това означава, че е ред на парламента да се произнесе относно договора между Скопие и Атина, припомня Bulgaria ON AIR.\r\nПо-рано от опозицията предупредиха, че ще признаят резултата от вота, само ако гласувалите са над 50%.\r\nСнощи македонският премиер Зоран Заев заяви, че ако не получи подкрепа от ВМРО за споразумението, няма да се поколебае да свика предсрочни избори.\r\n ", "date": "2018.10.01", "title": "Кабинетът се клати, накъде след референдума в Македония?"}
{"url": "https://www.dnes.bg/sofia/2018/10/01/otkrivat-uchebnata-godina-v-sofiiskiia-universitet.389254", "text": "Днес е официалното откриване на учебната година в Софийския университет. През тази година най-старото висше училище у нас отбелязва 130 години от своето основаване, предаде .\r\nГости на официалното откриване ще бъдат вицепрезидентът Илияна Йотова и заместник министър-председателят Томислав Дончев.\r\nОчаква се и официалният коментар на ректора на Софийския университет проф. Анастас Герджиков заради проблемите с настаняването в студентските общежития.\r\n ", "date": "2018.10.01", "title": "Откриват учебната година в Софийския университет"}
{"url": "https://www.dnes.bg/index/2018/10/01/receptata-dnes-liubimiiat-desert-na-zodiia-rak.389065", "text": "е най-голямата радост за представителите на зодия Рак. Вкусът на какао е изкушението, на което не могат да устоят. Раците обичат всички десерти, които включват шоколад като съставка. Нямат нищо против да има и сметана в десерта, както и шоколадов ликьор, за да е по-сочен. Ако искате да ги зарадвате с вкусен десерт, комбинирайте различни видове шоколад и те ще бъдат истински щастливи.\r\nЕдин от най-подходящите десерти за е шоколадовият сладкиш, а тук ви го представяме с една много лесна рецепта. Бон апети!\r\n \r\n:\r\n \r\n1/4 чаша течен шоколад\r\n2 яйца\r\nполовин чаша брашно\r\n \r\n:\r\n \r\nВ купа смесете течния шоколад, брашното и яйцата. Разбъркайте съставките до получаването на гладка смес. В намаслена тавичка изсипете тестото и печете в предварително загрята фурна на 180 градуса за около 15 минути (пробвайте готовността на сладкиша с помощта на клечка за зъби).\r\n\r\n", "date": "2018.10.01", "title": "Рецептата Dnes: Любимият десерт на зодия Рак "}
{"url": "https://www.dnes.bg/sofia/2018/10/01/vijte-kyde-spirat-vodata-v-stolicata-na-2-oktomvri.389257", "text": "На 02 октомври 2018 г. (вторник), във връзка с ремонт на уличен водопровод  на ул. „Гороцвет“ гр. Бухово, се налага спиране на водоподаването от 10:00 до 20:00 часа на клиентите на „Софийска вода”, живеещи в района на:\r\nгр. Бухово.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: последна спирка на автобус 90.\n\r\nНа 02 октомври 2018 г. (вторник), във връзка с подмяна на сградно водопроводно отклонение на ул. „За буквите“ вилна зона „Симеоново – Драгалевци“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на:\r\nул. „Хилендарски манастир“, ул. „454“,  ул. „Българска легенда“,  ул. „Захари Зограф“,  ул. „Еловица“,  ул. „Красива гледка“,  ул. „Академик Стефан Аргиров“,  ул. „Монах Спиридон“,  ул. „Зографи Молерови“, ул. „Пирински еделвайс“, ул. „Огюст Дозон“ и ул. „Професор Борис Йоцов“.\n                    \n                    \n                \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Еловица“ ъгъла с ул. „Захари Зограф“.\n\r\nНа 02 октомври 2018 г. (вторник), във връзка с реконструкция на уличен водопровод  на ул. „Софият“ гр. Банкя, се налага спиране на водоподаването от 09:00 до 21:00 часа на клиентите на „Софийска вода”, живеещи в района на:\r\nул. „София“ от № 108 до края на улицата, ул. „Чавдарица“ и конна база „Хиподрума“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „София“ ъгъла с ул. „Чавдарица“.\n\r\nНа 02 октомври 2018 г. (вторник), във връзка с подмяна на сградно водопроводно отклонение на ул. „Морава“ с. Горни Богров, се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\nул. „Стефан Караджа“, ул. „Морава“, ул. „Здравец“, ул. „Александър Стамболийски“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Александър Стамболийски“ ъгъла с ул. „Стефан Караджа“.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n“Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.10.01", "title": "Вижте къде спират водата в столицата на 2 октомври"}
{"url": "https://www.dnes.bg/obshtestvo/2018/10/01/s-dyh-na-myjestvo-prezidentska-partiia-koga-koi-shte-ia-oglavi.389233", "text": "Фигура аватар на президента – например пилот с безупречна кариера и високо ценен в чужбина, без политическа биография досега, е най-вероятно да оглави бъдещата му партия. Това се говори упорито в политическите среди.\r\nРазиграват се и още 3 варианта – за млад политик отляво, за интелектуалци, които да направят движение и да го предложат на Румен Радев като основа, както и изобщо да не прави партия, показва проучване на \"\" сред политици и анализатори.\r\nПрезидентът осъзнавал потенциала си да застане неформално зад нов проект, но и факта, че още не е дошъл моментът. А когато дойде, ще се цели в политическия център – градските избиратели, които не харесват ГЕРБ и БСП, и в пенсионерите под пагон.\n\n\n\n\r\n                    \n                    \n                Макар че всички набеждават за идеолог на тази завера Иво Христов, защото е интелигентен и загадъчен, но всъщност зад тези амбиции прозира началникът на канцеларията му Димитър Стоянов – самолетен инженер, който всъщност е най-довереният човек на президента.\r\nТа замисълът е бил след година-две, когато действащ пилот мине в резерва, той да оглави новата партия, която ще има дясноцентристка риторика. Целта били \"умните и красивите\".\r\nТова бил сравнително дългосрочен план и се вървяло към него, но изведнъж хора от БСП, по-скоро близки до настоящата лидерка Корнелия Нинова, били обзети от нетърпение, че въздухът трепери, а и че предсрочните избори са неизбежни.\r\nБСП нямала потенциал да надвие ГЕРБ, но комбинация на мъжествена президентска партия, която привлича и градския избирател, и всички пенсионирани военни и полицаи, в бъдеща парламентарна коалиция с БСП би преборила ГЕРБ. Затова се взел курс към ускорено създаване на нова партия.\r\nХора от соццентралата разкриха, че напоследък Нинова не е в много добри отношения с Радев. В обръщението си към народа той ѝ даде оценка, отказвайки да припознае БСП като алтернатива на ГЕРБ. А Нинова такива неща много не търпи. Подобна теза, изразена от почетния председател на ДПС Ахмед Доган в коледното му слово, стана причина БСП да се откаже да внася първия си вот на недоверие заедно с ДПС, въпреки че хората на Сокола бяха заявили готовност за това.\r\nИ макар интелектуалци и бизнесмени да се събират и да коментират вече темата, инициативите им все още са хаотични, а идеята – неизбистрена. Ясно е засега, че това са хора повече от ляво-център и неутрални политически в последно време.\r\nВ подкрепа на тезата е срещата около 22 септември на президента с инициативен комитет начело с акад. Георги Марков, който призовава за единение на българската нация. За инициативата, под която стоят подписите на 32-ма интелектуалци, официално от \"Дондуков\" 2 предварително не бе съобщено нищо. А след срещата от пресслужбата на държавния глава пуснаха протоколно съобщение, в което цитираха Радев: \"Общество, което не съзнава смисъла от единението, е обречено\".\r\nИ макар сценарият с гражданско сдружение да изглежда най-вероятен, не може да бъде подминат и още един, трети вариант. Той предвижда съвсем различно разиграване на действието. Според него президентът иска да е \"баща\" на бъдещ експертен кабинет, който да поеме управлението на държавата, вместо да има нови избори.\r\n\"Нов изборен цикъл в непосредствено бъдеще няма да отвори нова перспектива\", заяви Радев в обръщението си за новия политическия сезон.", "date": "2018.10.01", "title": "С дъх на… мъжество! Президентска партия: Кога? Кой ще я оглави?"}
{"url": "https://www.dnes.bg/obrazovanie/2018/10/01/visshi-smetki-70-hil-mesta-vyv-vuz-ovete-a-samo-55-hil-zavyrshvat.389234", "text": "Големият брой места във висшите училища у нас e основна причина някои от специалностите да остават незапълнени. Това стана ясно от думите на ректора на Софийския университет професор Анастас Герджиков.\r\nНай-старото висше училище в България, което тази година ще отбележи 130 години от създаването си, обаче, успява да запълни до 95 процента от бройките си след третото класиране.\r\nАко допреди няколко години кандидат-студентите  у нас са били 110 хиляди, то към днешна дата броят им е намалял до 55 хиляди души. \"Въпреки това обаче продължаваме да поддържаме 70 хиляди места в университетите. Това е основната причина за недостига на студенти\", смята ректорът.\r\nПо думите му обаче Министерството на образованието е започнало адекватна политика за намаляване на местата за прием във висшите училища, като един от критериите, по които се отпускат бройките, е качеството на образованието, което съответните ВУЗ-ове дават.\r\n                    \n                    \n                \"Освен че се намаляват там, където качеството е най-ниско, се намаляват и по една формула, която отчита колко са били кандидатите предната година\", каза проф. Герджиков пред \"Дарик\".\r\nНа въпрос кои са специалностите, за които има най-малко желаещи и остават свободни места, ректорът на СУ отговори: \"Специалностите, за които остават свободни места, се редуват всяка година така, както специалностите, за които има най-много кандидати, се редуват всяка година. Но има такива, които винаги са много търсени и такива, които са най-малко търсени\".\r\nТой посочи, че най-търсена е психологията: \"Най-много търсена е психологията. Никой няма обяснение за това, комплексно е, не само заради това какво ще работят после, а и заради интересите на самите кандидат-студенти е явно\".\r\nПо думите му най-зле като търсене са някои от природните науки, което определи като много тъжно, тъй като те са изключително нужни. Като примери проф. Герджиков посочи някои от специалностите в областта на физиката.", "date": "2018.10.01", "title": "Висши сметки: 70 хил. места във ВУЗ-овете, а само 55 хил. завършват!"}
{"url": "https://www.dnes.bg/balkani/2018/10/01/i-sega-kakvo-makedoncite-si-ostavat-makedonci.389235", "text": "Референдумът в Македония, на който гражданите трябваше да подкрепят договора за промяна на името, подписан с Гърция, претърпя провал.\r\nНа него излязоха по-малко от 40% от избирателите, а за успеха му бяха нужни гласовете на повече от половината, регистрирани в списъците, отбеляза електронното издание на водещия хърватски ежедневник Jutarnji List.\r\nСлед затварянето на избирателните секции македонският министър-председател обяви очакваното: Консултативният референдум се провали, но процесът на промяна на името на страната продължава.\n\n\n\n\r\nВ парламента Заев няма подкрепата на необходимия брой достатъчно депутати за конституционни промени, така че ситуацията остава същата както преди референдума, коментира изданието.\r\n                    \n                    \n                Отговорът на въпроса защо македонците реагираха по този начин на референдума не е еднозначен. По-голямата част от тях знаеха, че процесът на промяна на името ще продължи независимо от резултата. Друга част игнорираха гласуването, защото основната опозиционна партия ВМРО-ДПМНЕ смекчи реториката. Ситуацията е шизофренична – партията хем се противопоставя на договора, хем подкрепят влизането на страната в ЕС и НАТО, допълва коментира Jutarnji List.\r\nПървите изводи от референдума за одобрение на договора с Гърция и за промяната на името на страната, който току-що приключи в БЮРМ са достатъчно показателни, пише електронното издание на гръцкия вестник Аvgi, цитирано от \"Фокус\".\r\n1. Големият брой граждани, бойкотирали референдума (около 60 %) е равносилно на отхвърляне на дилемата за членство в НАТО и ЕС с промяна на името на страната.\r\n2. Въпреки, че референдумът не е обвързващ, той е израз на неодобрение на министър-председателя Зоран Заев и на неговата политика, който е заложил на отговора \"Да\". По този начин страната е доведена до политическа нестабилност и много вероятно до предсрочни избори, въпреки мнозинството на правителствената коалиция в настоящия парламент.\r\n3. Правителството на Заев и партиите от неговата коалиция бяха наясно с проблемите на избирателните списъци, но въпреки това проведоха гласуването, без да ги приведат в съответствие с действителността.\r\n4. Резултатите от референдума са равносилни на неодобрение на политиката на Запада ( НАТО, ЕС, САШ, Германия и др.) и може да се очаква, че Русия ще се възползва от тази ситуация по-нататък.\r\n5. Националистическото противопоставяне в БЮРМ става все по-силно, тъй като успя да се възползва от несъвършенството на избирателните списъци.\r\n6. Участието на някои депутати от ВМРО-ДПМНЕ в референдума даде надежди за бъдеща колаборация, които обаче най-вероятно няма да се осъществят заради ниската избирателна активност провалила референдума.\r\n7. Албанският етнически елемент, който в избирателните списъци изглежда много по-висок от действителния, може да се изкуши да потърси други начини за осъществяване на визията си за НАТО, дори чрез амбицията за Велика Албания. Но дали тези амбиции ще слязат от теоретично на практично ниво остава да бъде доказано.\r\n\"Въпреки големите очаквания на правителството в Скопие, на Европейския съюз, САЩ и НАТО, македонският референдум за новото име на държавата се провали, след като привлече само 36% или около 600 000 гласоподаватели\", написа водещият сръбски ежедневник - \"Политика\".\r\nВодещият босненски ежедневник Dnevni Avaz публикува статия, в която обръща внимание на ниската избирателна активност на референдума в Македония. От редакцията припомнят въпроса, на който гражданите на югозападната ни съседка бяха призовани да отговорят: \"Подкрепяте ли членството в ЕС и НАТО с приемане на договора между Република Македония и Република Гърция?\".\r\nИзданието обръща внимание и на реакцията на Атина и цитира изявлението от Министерството на външните работи, в което резултатите от референдума са определени като \"спорни\".", "date": "2018.10.01", "title": "И сега какво? Македонците си остават…. македонци "}
{"url": "https://www.dnes.bg/snimka-na-denia/2018/10/01/zlatna-esen-shte-povali-no-i-gradusite-shte-pokachi.389236", "text": "След лекото захлаждане в отминалите дни, времето отново ще се затопля към края на тази седмица.\r\nДнес на много места в Централна и Източна България ще вали дъжд, а в крайните източни райони валежите ще са значителни.\n\r\nВ Западна България валежите ще са на малко места и предимно слаби. Ще духа слаб до умерен източен вятър, в Източна България - временно силен, от изток-североизток. Температурите ще са с малък дневен ход, особено в местата с повече валежи, сочи .\r\nВъв вторник вероятността за валежи чувствително намалява. Облачността ще е разкъсана. Вятърът ще отслабне, в западните райони временно и ще стихва, а в източните - ще стане от запад-северозапад. Дневните температури бързо ще се повишат.\r\n                \n                Не се очакват обаче съществени валежи, температурите ще останат сравнително високи. \r\nДо края на тази  седмица времето ще остане стабилно, предимно слънчево и с дневни температури от 15 до 20, 22 градуса.\r\nПо-сериозно влошаване на времето се очаква едва след 8-9 октомври.\r\n ", "date": "2018.10.01", "title": "Златна есен: Ще повали, но и градусите ще покачи!"}
{"url": "https://www.dnes.bg/notifikacii/2018/10/01/19-godishen-bez-knijka-podkara-kamion-ubi-myj-na-pytia.389255", "text": "19-годишен без книжка седна зад волана на камион и уби друг шофьор на пътя между Пловдив и Пазарджик.\r\nКамионът е ударил челно колата снощи около 21.20 часа край разклона за село Костиево. \r\n44-годишният шофьор на колата е починал на място, а младежът без книжка се е отървал с леки наранявания и е настанен в болница без опасност за живота. \r\nС него е в камиона е бил и 16-годишен, който също е пострадал леко.", "date": "2018.10.01", "title": "19-годишен без книжка подкара камион, уби мъж на пътя "}
{"url": "https://www.dnes.bg/rock/2018/10/01/annihilator-otlojiha-turneto-si-idvat-u-nas-dogodina.389258", "text": "Шоуто на Annihilator у нас се мести с година, а мястото си остава същото - клуб Joy Station. \n\r\nКакто обясни наскоро Джеф Уотърс във видео обръщение към своите фенове, отлагането на цялото турне се налага заради починалия наскоро легендарен екс вокалист Randy Rampage, както и заради проблеми с документите на Джеф, които трябва да получи от властите във Великобритания. \n\r\nМеждувременно бандата обещава съвсем нов албум, който феновете догодина ще имат удоволствието да слушат на живо наред с класиките на бандата, парчета от актуалната последна продукция \"For The Demented\", както и трибют към Randy Rampage. Концертът в София на 17 ноември 2019 година се организира от Loud Concerts.\n                    \n                    \n                \r\nБилетите за третото шоу на бандата у нас са в продажба в мрежата на Eventim (www.eventim.bg) и партньорите им в цялата страна -  магазинитe Office 1 Superstore, OMV, Български пощи, Технополис. Съществува и опцията на Eventim Print at Home, която дава възможност да се отпечата закупеният електронен билет вкъщи.\n\r\nЦената на билет е 40 лева, а в деня на концерта - 50 лева.\n\r\nЗакупените вече билети за концерта ще важат за новата дата, без да е необходимо да бъдат презаверени.\n\r\nФеновете, за които новата дата 17 ноември 2019 е неудобна, имат възможност да върнат билетите и да получат паричната им стойност. Краен срок за връщане на билетите 01.11.2018 година.\n\r\nСумите за билетите, закупени посредством партньорската мрежа на Eventim.bg, се възстановяват от конкретния обект, от който са закупени.\n\r\nВ случай, че са закупени от сайта на Eventim.bg:\n\r\n- с кредитна карта - трябва  да се изпратят до централния  офис на Eventim или да ги върнат  лично и до 7 работни дни ще  бъде възстановена сумата по  кредитната карта, с която са  закупени.\n\r\n- с наложен платеж или по  банков път – феновете трябва  да върнат билетите си по  пощата с банкова сметка, по  която да бъде възстановена  сумата, заедно с име на титуляр  на сметката и телефон за  връзка. Също така могат да  се върнат и в централния  офис на Eventim bg, намиращ се на ул. \"6-ти септември\" 58, където ще бъде възстановена сумата в брой.", "date": "2018.10.01", "title": "Annihilator отложиха турнето си, идват у нас догодина"}
{"url": "https://www.dnes.bg/sofia/2018/10/01/kv-nadejda-kato-bronks-strelbi-izpochupeni-stykla.389253", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         В последните дни квартал \"Надежда\" се споменава доста често в криминалните хроники. За няколко дни последователно бяха изпочупени стъклата на трамвай №7 и автобус 285 след стрелба по движещите се превозни средства късно вечер.\n\n\n\r\nЧасове след двата стряскащи случая, дрифт пилотът Ива Русинова претърпя неприятен инцидент, след като вандали счупиха стъклото на колата ѝ. В събота вечерта обаче става ясно, че стъклата на още най-малко 6 други автомобила са били изпотрошени.\n\r\n\"Бях в квартал \"Надежда\" на гости на моите родители. След като тръгнах да си ходя, заварих колата си със счупено стъкло. Когато повиках екип на застрахователите ми казаха, че са получили още 6 подобни сигнала за тази вечер\", обясни пред  дрифт пилотът Русинова.\n                    \n                    \n                \r\nСпоред нея не е нормално в една европейска столица да стават подобни неща и да няма никаква защита от вандалите.\n\r\n\"Липсват две левчета от пепелника. Нямало е какво да вземат. Влезли са, отворили са всичко и каквото са си харесали, са го взели. Доколкото знам все още няма развръзка със случаите с разбитите коли. Вече хората са приели, че някоя кола или апартамент ще бъдат ограбени и разбити. Това е живот в страх\", категорична е тя.\n\r\n ", "date": "2018.10.01", "title": "Кв. \"Надежда\" като \"Бронкс\": Стрелби, изпочупени стъкла... "}
{"url": "https://www.dnes.bg/politika/2018/10/01/12-te-leva-za-zdrave-bili-v-pyti-po-malko-ot-tezi-pod-masata.389252", "text": "Здравният министър Кирил Ананиев е убеден, че допълнителната вноска за лечение, която инициира ще е в пъти по-малко отколкото сега плащат пациентите за лечението си. \n\n\n\n \"Узаконява се определено доплащане, но то е значително по-малко от това, което българинът е плащал досега\", защити предложението си той пред bTV.\n\r\nПреди седмица здравният министър представи двата варианта за реформа в здравното осигуряване. Първият предвижда демонополизация на осигуряването – НЗОК и застрахователите ще работят в конкуренция, като пациентът ще решава къде да отиде 8-процентната му осигуровка. При вторият вариант, който търпи и най-много критики от БСП, задължителната здравна застраховка от 8% ще отива в НЗОК, а пациентите ще имат и задължителна застраховка към застраховател. Според разчетите на Министерство на здравеопазването тя ще бъде 12 лв. на месечна база.\r\n \r\nАнаниев е категоричен, че въпреки тези допълнителни 12 лв., българинът ще плаща два пъти и половина по-малко отколкото дава сега \"под масата\".\n                    \n                    \n                \r\nОт БСП заявиха, че ще внесат трети пореден вот на недоверие срещу правителството, този път на тема здравеопазване, защото предложенията изключвали социално уязвимите групи. \n\r\n\"Възрастните хора нито до този момент са давали задължителни здравни осигуровки, нито в бъдеще ще дават. Техните внуци и правнуци – децата, няма да дадат нито един лев за тази задължителна застраховка. Хората, които са изпаднали в състояние на безработица или са социално слаби също няма да платят и един лев\", категоричен е Ананиев.\r\n \r\nТой допълни, че въпросните 12 лв., които ще бъдат \"спестени\" на уязвимите групи, ще бъдат платени от държавния бюджет.\n\r\nАнаниев уточни, че тези 12 лв., които всички останали ще плащат на месечна база, ще отиват в лична партида. Всеки пациент сам ще може да избира как да се разплаща с тези пари.\n\r\nЗдравният министър уточни, че ще бъде създадена и нова комисия, която да следи как се разходват парите.\n\r\n \"Предвиждаме нов контрол, който ще събере финансовия контрол и медицинския, защото практиката показва, че ако няма интегриран контрол на системата, резултатите не са добри\", поясни Ананиев.\n\r\nТой уточни, че новият орган ще се избира от Министерски съвет.", "date": "2018.10.01", "title": "12-те лева за здраве били в пъти по-малко от тези \"под масата\" "}
{"url": "https://www.dnes.bg/balkani/2018/10/01/nesigurnost-v-makedoniia-apatiia-provali-vota.389263", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНесигурност в Македония след вчерашния исторически референдум. Над 91% от гласувалите са се произнесли \"за\" промяната на името на страната. До урните обаче отидоха едва малко над 36% от гласоподавателите. Това е третата най-ниска избирателна активност в историята на Македония и е далеч от нужните 50%, за да се счита допитването за валидно.\n\n\n\r\nРеферендумът е с консултативен, а не със задължителен характер. Това означава, че е ред на парламента да се произнесе относно договора между Скопие и Атина. Снощи македонският премиер Зоран Заев заяви, че ако не получи подкрепа от ВМРО за споразумението, няма да се поколебае да свика предсрочни избори.\n                    \n                    \n                \r\n\"Тук проблемът не е само политически. Македония живее само с миналото, а не с настоящето и камо ли с бъдещето. Въпросът на самия референдум първоначално предизвика скандал заради бомбардировките на НАТО и т.н., опитаха се да го компрометират\", категоричен е историкът проф. Христо Матанов в \"България сутрин\".\n\r\nСпоред Матанов резултатът е такъв, че позволява всякакво тълкуване.\r\n\"Както в Македония, така и у нас референдумите са направени така, че да няма как да успеят. Албанците са много европейски настроени, македонците не толкова\", уточни още той.\n\r\n\"Важна е активността на гражданите. Огромна част от македонското общество изчаква. По-пасивната част от обществото не смята, че референдумът е акт, който ще определи по-нататък линията на развитие. Не е по-голяма групата, която бойкотира референдума, това е мираж. От ЕС се появи едно усещане за натиск\", заяви пред журналистът Валерий Тодоров.\n\r\nПо думите му се е появило етническо напрежение между македонци и албанци.", "date": "2018.10.01", "title": "Несигурност в Македония: Апатия провали вота"}
{"url": "https://www.dnes.bg/balkani/2018/10/01/nato-sled-vota-v-makedoniia-vratata-e-otvorena.389251", "text": "Генералният секретар на НАТО Йенс Столтенберг приветства резултата от референдума в Република Македония и призова всички политически страни да използват тази историческа възможност, предадоха ДПА и ТАСС.\n\n\n\r\n\"Приветствам гласуването с \"Да\" на референдума\", заяви Столтенберг в Тwitter, въпреки че избирателната активност не беше достатъчно висока.\r\n\"Призовавам всички политически лидери и партии да се ангажират конструктивно и отговорно, за да използват тази историческа възможност\", каза той.\r\n\"Вратата на НАТО е отворена, но трябва да бъдат изпълнени всички национални процедури\", заяви Столтенберг, цитиран от БТА.", "date": "2018.10.01", "title": "НАТО след вота в Македония: Вратата е отворена!"}
{"url": "https://www.dnes.bg/stranata/2018/10/01/myj-zagina-pri-katastrofa-krai-pyrvomai.389256", "text": "Мъж загина при катастрофа между селата Градина и Плодовитово, съобщиха от ОД на МВР – Пловдив.\r\nИнцидентът е станал около 7:45 часа тази сутрин. На пътя между двете села лек автомобил \"Нисан\" със старозагорска регистрация се е ударил в дърво. \r\nВследствие на удара на място е загинал 46-годишният водач, а 36-годишната му спътничка е настанена в болница с множество наранявания. \r\nСлучаят се разследва от служители на РПУ - Първомай.", "date": "2018.10.01", "title": "Мъж загина при катастрофа край Първомай"}
{"url": "https://www.dnes.bg/akoshtete-vqrvaite/2018/10/01/rodenite-prez-oktomvri-chuvstvitelni-no-s-biznes-niuh.389092", "text": "Бебетата, родени през октомври, порастват като възхитителни и интересни личности. Те са надарени с много разностранни таланти, заради които се изявяват успешно в почти всяка област, в която работят или творят.\r\nС какво се отличават като личности родените през този обагрен в есенни цветове месец?\r\n\r\nБебетата, които са родени през октомври, са изключително енергични, атлетични и успешни в спортовете. Родените през октомври бебета са поели възможно най-големи дози витамин D по време на бременността на майките си, протекла през летните месеци, заради което имат здрави кости, стави, мускули.\r\n\r\n                    \n                    \n                Октомври е специален месец, що се отнася до иновации и неща, които са революционни за света. През октомври 1896 година е създадена първата пощенска служба. През октомври 1916 година е отворена първата клиника за контрол на раждаемостта в САЩ. През октомври 1960 година пък е потвърдено действието на първото противозачатъчно хапче в света. През 1947 година се излъчва първото телевизионно обръщение от страна на американския президент Хари Труман.\r\n", "date": "2018.10.01", "title": "Родените през октомври – чувствителни, но с бизнес нюх"}
{"url": "https://www.dnes.bg/crime/2018/10/01/27-godishen-shofior-zagina-zabi-kolata-si-v-dyrvo.389266", "text": "27-годишен мъж е загинал при катастрофа на пътя Павликени – Сухиндол, съобщи полицията във Велико Търново. Произшествието е станало в събота в 19:50 часа.\r\nЛек автомобил \"Ауди\", пътуващ към Павликени, е напуснал очертанията на пътното платно и се е ударил в дърво.\r\nВодачът на автомобила е бил откаран в тежко състояние във великотърновската болница, където по-късно е починал.\r\nПричините за произшествието са в процес на изясняване. На водача е взета кръвна проба за химичен анализ. \r\nПо случая е образувано досъдебно производство.\r\n ", "date": "2018.10.01", "title": "27-годишен шофьор загина, заби колата си в дърво"}
{"url": "https://www.dnes.bg/politika/2018/10/01/poslanieto-na-radev-zakodirano-zarodish-za-partiia.389261", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗакодирано ли е в посланието на президента Румен Радев за единение на нацията или е зародиш на нова политическа партия, оглавявана от него?\r\nРедица анализатори твърдят, че президентът е на \"полусъединител\", сиреч е готов да се впусне в политиката.\r\n\"Идеята му за единение на нацията е едно красиво послание. Нашата нация е тотално разделена и скарана сама със себе си. Този призив бе отправен и от Георги Първанов. Тези идеи се сблъскват с враждебната политическа вълна в България. Разделението дойде след 1990 година\", отбеляза журналистът Валерия Велева.\r\nУви, според нея този призив звучи по-скоро популистки, отколкото наистина.\n\n\n\r\n                    \n                    \n                \"Президентът каза, че 9 септември трябва да стане датата на българското помирение. Това няма как да стане, тъй като има кръв и от едната, и от другата страна. Докато историята не бъде прочетена правилно – единение няма да има\", категорична бе тя в \"България сутрин\".\r\nВелева посочи, че е хубаво президентът да се среща с всякакъв вид кръгове и утвърдени личности в обществото.\r\n\"Глупаво е да смятаме, че от тези кръгове може да се роди партия. Радев е достатъчно мъдър, за да не повтори грешките на тези пред него. Създаването на партия е тежък къртовски труд. В екипа на президента не виждам хора, готови за нещо подобно. Ако започне партийна кариера, то Радев не може по конституция да остане президент\", каза журналистът пред .\r\n\"В момента, в който Радев слезе от президентския си пиедестал и се впусне в партийния живот, рейтингът му няма да остане толкова висок. Радев е анти-ГЕРБ. Той има пълното право и основание да дава оценката си за политическата ситуация в страната. Той не е длъжен на БСП по никакъв начин\", изтъкна още Валерия Велева.\n\r\n\r\n ", "date": "2018.10.01", "title": "Посланието на Радев – закодирано! Зародиш за партия?"}
{"url": "https://www.dnes.bg/stranata/2018/10/01/dvama-starci-izcheznaha-v-rodopite.389269", "text": "Двама дядовци изчезнаха в Родопите в петък. \r\nПо-възрастният от тях е на 93 години. Хасан Ахмедов се е загубил в района на село Дрянка, община Баните.\r\nДядото е излязъл за гъби в гората и не се е върнал. \r\nСлед подаване на сигнала е търсен с кучета, но няма резултат, обясниха от полицията.\r\nДругият изчезнал е Хамид Емирски от маданското село Средногрци, който е на 79 години.\r\nМъжът последно бил забелязан в петък към 17,00 часа в района на \"Хевея ким\", подпирайки се с бастуна в посока селото.", "date": "2018.10.01", "title": "Двама старци изчезнаха в Родопите"}
{"url": "https://www.dnes.bg/rusia/2018/10/01/rusiia-izpitva-elektromagnitni-oryjiia-na-poligon.389248", "text": "Русия започна изпитания на електромагнитни оръжия на полигони, предаде ТАСС, като се позова на концерна \"Радиоелектронни технологии\".\r\nЗаместник-генералният директор на концерна Владимир Михеев каза, че електромагнитните оръжейни системи \"съществуват и се развиват много ефективно\".\r\n\"Изпитанията се провеждат постоянни както в лабораторни условия, така и на полигони\", заяви той.\r\nПо думите му също така активно се работи по системи за защита от електромагнитни оръжия.\r\nЦентралният аерохидродинамически институт заяви, че до две-три години ще подготви за изпитания демонстратори на свръхзвуков пътнически самолет.\r\nГенералният директор на института Кирил Сипало каза, че до 2030-2031 г. може да бъде готов сериен свръхзвуков пътнически самолет, пише БТА.", "date": "2018.10.01", "title": "Русия изпитва електромагнитни оръжия на полигон "}
{"url": "https://www.dnes.bg/balkani/2018/10/01/bylgariia-podkrepia-bratiata-i-sestrite-ot-makedoniia.389264", "text": "Време е целият политически елит на Македония да покаже зрялост и да намери път към решението на трудните проблеми. Това се заявява в позиция на външното ни министерство по повод проведения вчера референдум в съседната ни страна.\n\n\n\n\r\nВярваме, че демокрацията има корени в обществото в Република Македония. Референдумът е най-висша демократична практика - с изразената воля на участвалите в него и с отчитане на онези, които не гласуваха. Гражданите имаха свободен избор и над 90 процента от гласувалите на този консултативен референдум заявиха по категоричен начин желание страната да бъде част от европейската и евроатлантическата общност, се казва в позицията. \n                    \n                    \n                \r\nТехният глас е видим и ясен, поради което не може да бъде пренебрегнат, заявяват от външното ни министерство. \n\r\nВреме е целият политически елит на нашата съседка да покаже зрялост и да намери път към решението на трудните проблеми. Залогът е голям – бъдещето на държавата и бъдещето на всички нейни граждани, припомнят от ведомството ни. \n\r\nГолямото мнозинство от гражданите са „за“ членство в ЕС и НАТО. Губенето на време не е от полза нито за страната, нито за региона. Република България ще продължи подкрепата си за нашите братя и сестри от Република Македония и интеграцията на страната в ЕС и НАТО, се заключава в позицията.", "date": "2018.10.01", "title": "България подкрепя братята и сестрите от Македония"}
{"url": "https://www.dnes.bg/obrazovanie/2018/10/01/vlechenie-kym-syshtiia-pol-v-uchebnika-nishto-neredno-otseche-bhk.389259", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТекстове в учебник по биология за 9 клас предизвикаха бурни коментари в социалните мрежи. Родители питат кой е одобрил уроците на тема \"Оплождане и индивидуално развитие\".\r\nСпоровете бяха провокирани от графа \"детство\", където е посочено - \"откриване на възможността за доставяне на удоволствие при докосване на външните полови органи\", а в по-късния етап от съзряването - \"възможно откритие за влечение към същия пол\".\r\n\"Думата джендър се обсъжда изключително много, тъй като някой я внесе в българския език като отделен пол. Всъщност тя изобщо не би следвало да се употребява в България, тъй като значи \"род\". Оттам идват и големите заблуди и обществото ни разви психоза към нея\", коментира пред  сексологът проф. Станка Маркова.\n\r\n                    \n                    \n                Тя допълни още, че сексологията е комплексна наука, в която се събират няколко специалности и е много важно информацията да бъде поднесена от специалисти, а не единствено от биолози.\r\nРадослав Стоянов от Българския хелзинкски комитет (БХК) отбеляза, че намира съдържанието на учебника за напълно коректно и по думите му, дори доста оскъдно.\r\n\"Не виждам нищо нередно. Сексът все още е табу в съвременното българско образование, тъй като нямаме достатъчно подготвени кадри, които да преподават материята в българското училище\", подчерта той.\r\nОще миналaта година омбудсманът Мая Манолова се обяви за въвеждане на задължително здравно и сексуално образование в училище. А в някои училища този предмет съществува като избираем. Споровете по темата обаче продължават.\r\nСлед възмущенията на родителите от издателство \"Анубис\" излязоха с позиция, че учебниците са преминали всички законови етапи на одобрение и за него са гласували хиляди преподаватели по природни науки от цялата страна.", "date": "2018.10.01", "title": "\"Влечение към същия пол\" в учебника! Нищо нередно, отсече БХК"}
{"url": "https://www.dnes.bg/notifikacii/2018/10/01/novi-alo-izmami-v-haskovo-tri-jeni-30-bona.389282", "text": "Три нови жертви на ало апаши дали обща 34 000 лв. на територията на Хасково, съобщиха от Областната дирекция на МВР. И трите жени били измамени през почивните дни по схемата \"съдействие на полицията\".\r\nПри единия от случаите потърпевша е била 66-годишна жителка на Кърджали, която била убедена да събере наличните си 10 000 лева и да пътува до Хасково, където ги оставила на спирка до Младежки дом.\r\nЗа полицай се е представил и позвънилият на стационарен телефон на 65-годишна хасковлийка. Тъжителката хвърлила през терасата на дома си в Хасково 11 000 лева.\r\nСъщият ден сигнал за измама подала и 70-годишна жена от областния град.  Тя изхвърлила през прозореца на дома си сумата от  13000 лева. И по трите случая са били заведени досъдебни производства.\r\n                \n                Полицията отнова съветва гражданите да не се доверяват на телефонно  обаждане, колкото и убедително да им звучи то. Няма вариант, в който  полицията или друг държавен орган да иска пари на ръка. Преди да направят  каквито и да е разплащания е добре хората да позвънят на 112 или да се  посъветват с полицейския си инспектор, допълват от МВР.\r\n ", "date": "2018.10.01", "title": "Нови ало измами в Хасково: Три жени – 30 бона"}
{"url": "https://www.dnes.bg/snimka-na-denia/2018/10/01/dyjdyt-spira-slynceto-otnovo-se-pokazva.389286", "text": "Дъждовете от днес постепенно ще спират и във вторник ни очаква предимно слънчево време, сочи  на НИМХ-БАН.\r\nПреди обяд над Североизточна България облачността ще е все още значителна, на места с превалявания, които до обяд ще спрат. Над останалата част от страната ще е предимно слънчево, сутринта на места в низините с ниска облачност или мъгла.\r\nСлед обяд от запад ще се появи висока облачност. Вятърът ще е слаб, предимно от запад, вечерта в Дунавската равнина ще се усили. Ще се затопли и преобладаващите максимални температури ще са между 20 и 25 градуса, за София – 22.\n                \n                \r\nНад Черноморието преди обяд облачността ще е значителна и ще духа умерен запад-северозападен вятър. На отделни места, главно в северните райони, ще има превалявания от дъжд. Около и след обяд облачността ще намалее, вятърът ще стихне и ще се установи предимно слънчево време. \n\r\nМаксимални температури между 20 и 23 градуса. Температурата на морската вода е 19-21 градуса. Вълнението на морето сутринта ще е 3 бала, след обяд ще отслабне до 1-2 бала.\n\r\nНад планините облачността ще е променлива, почти без валежи. Ще духа слаб до умерен запад-югозападен вятър. Максималната температура на височина 1200 метра ще е около 16, на 2000 метра - около 9 градуса.\n\r\nВ средата на седмицата ще има променлива облачност, на отделни места е възможно слабо и за кратко да превали. Ще духа слаб до умерен вятър от запад-северозапад и втория ден дневните температури слабо ще се понижат; минималните ще са предимно между 9 и 14 градуса.", "date": "2018.10.01", "title": "Дъждът спира, слънцето отново се показва"}
{"url": "https://www.dnes.bg/temida/2018/10/01/britanecyt-prebil-invalid-v-slynchev-briag-s-panik-ataki.389287", "text": "Паник атаки мъчели 27-годишния Дани Кнот, който вече близо месец е в ареста към Бургаския затвор. \r\nБританецът бе задържан за брутален побой над инвалид в Слънчев бряг, инцидентът стана на 6 септември в хотел в курортния комплекс.\n\r\n\"Още чакаме двете експертизи, поискани от служебния му защитник. Едната е за кръвната проба за наркотици,а другата ще каже дали Дани е бил вменяем по време на деянието. Забавянето е изключително скандално, недопустимо е толкова време клиентът ми да стои в затвора за подобно деяние\", коментира новият адвокат на англичанина Мартин Костов. \r\nДани се оплаквал от условията в затвора, където получил паник атаки, но нямал възможност да се лекува, твърди още адвокат Костов пред \"\".\r\n                    \n                    \n                Британецът бил готов да признае вина и да сключи споразумение с прокуратурата, за да съкрати максимално престоя си в затвора. Това била причината защитата да не внесе нова жалба за по-лека мярка за неотклонение. \r\nНа 14 септември Бургаският окръжен съд остави британеца за постоянно в ареста. По време на заседанието защитата извади нов коз - че бащата на Дани Кнот притежава апартамент в Слънчев бряг, но не представи документи. \r\nМагистрати уточниха, че ако такива бъдат представени, може да се насрочи ново дело за мярката за неотклонение на англичанина.\r\n\"Отказахме се, за да не протакаме, защото това щеше да забави делото. Нашата цел е възможно най-бързо Дани да се върне в родината. Споразумението вероятно ще приключи с условна присъда или пробация, ние ще настояваме за условна, защото в противен случай той ще трябва да остане още в България за срещи с пробационен служител\", коментира адвокат Костов.\r\n\"Искрено съжалявам, не съм агресивен човек. От 10 г. идвам в България, нямам нито едно провинение\", каза Дани Кнот на 14 септември в съда. Той не помнел почти нищо от нощта на побоя, тъй като изпил няколко бири, бейлис и уиски.\r\nСрещу младия британец са повдигнати две обвинения - за хулигански действия и за нанасяне на лека телесна повреда по хулигански подбуди. Майката на британеца пък признала, че двамата със сина си идвали в Слънчев бряг най-вече заради евтиния алкохол.", "date": "2018.10.01", "title": "Британецът, пребил инвалид в Слънчев бряг, с паник атаки "}
{"url": "https://www.dnes.bg/muzika/2018/10/01/otide-si-sharl-aznavur-poklon-pred-pametta-mu.389303", "text": "Певецът Шарл Азнавур почина на 94 годишна възраст, пита Франс прес. \r\nСамо преди година звездата гостува у нас като направи концерт в Арена Армеец. \r\nТой остана в България за четири дни между 28 ноември и 1 декември.\r\nПрез май тази година Азнавур си счупи раменната кост при падане в дома си в Югоизточна Франция. \r\nВъпреки възрастта си, Шарл Азнавур не спираше да изнася концерти. Той имаше турне в Япония, но през април бе принуден да отмени концерт в Санкт Петербург, след като му прилошало по време на репетиция.\r\n ", "date": "2018.10.01", "title": "Отиде си Шарл Азнавур. Поклон пред паметта му!"}
{"url": "https://www.dnes.bg/politika/2018/10/01/ponedelnik-socsbor-pishat-motivite-za-vota.389296", "text": "От понеделник започваме да работим по мотивите за вота на недоверие срещу правителството, като на група ще обсъдим всички подробности по вота, съобщи лидерът на БСП Корнелия Нинова.\n\n\n\r\n\"За да тръгнем да събираме подписи, трябва да предоставим нашите аргументи за мотиви за такъв вот\", допълни тя и отбеляза, че мотиви има достатъчно и хората го знаят, но здравеопазването е може би системата в най-тежко положение. \r\nПо отношение на предвидената реформа в здравната система, Корнелия Нинова каза, че от БСП не одобряват това, че от хората ще се изисква да внасят допълнително пари под формата на здравна застраховка, а ще получат същата услуга с ниско качество и няма да имат достъп до болници. По думите й досега доплащането се предоставяше под масата, а сега това става узаконено престъпление. \n                    \n                    \n                \r\nВ здравеопазването има достатъчно пари, просто се източват, крадат и няма контрол, каза още Нинова, цитирана от БТА. \n\r\nСпоред лидера на БСП средства има, необходим е друг начин за разходването им, като този начин се предлага от партията във \"Визия за България\", където е заложен качествено различен модел на здравеопазване. Ще изложим тези аргументи и по време на вота на недоверие, допълни Корнелия Нинова. \n\r\nПо думите на Нинова БСП има критики освен към предложенията за здравна реформа, и към цялостното състояние на системата. \r\n\"Има множеството закрити общински болници - в големи райони хората в страната нямат достъп до здравеопазване и пътуват по 80 километра за раждане, което е абсурдно\", каза още Нинова. \r\nСпоред нея не може и всяка болница да си прави търгове, от което се качват цените на лекарствата. \r\n\"Нашето предложеие е държавата в лицето на МЗ да направи централен търг за всички болници , като така ще се намалят цените, защото се поръчва по-голямо количество\", каза Нинова. От БСП предлагат и ресурса от здравната каса да се ползва от държавните и от общинските болници, частните, ако искат да са търговски дружества и да развиват търговска дейност, да си създадат частни фондове. \r\nВотът е срещу правителството и цялостната им политика в областта на здравеопазването, каза Корнелия Нинова в отговор на въпрос дали този вот е насочен само към министър Кирил Ананиев, който е от шест месеца на поста. \r\n\"Но господин Ананиев беше и зам.-министър на финансите, интересно е, че неговият екип тогава прибра парите от здравната каса, а сега очакваме като здравен министър да поиска от финансовия да ги върне , допълни Нинова. \r\nВ отговор на въпрос дали приема критиката на Цветан Цветанов, че от БСП създават напрежение, а не предлагат нищо, Нинова каза, че спира да коментира Цветанов. Вече имах повод да кажа, че ще разговаряме и отговаряме само на хора, които са прочели \"Визия за България\", иначе няма смисъл да си губим времето, допълни тя.\r\nПо отношение на неприсъствието в парламента на всички депутати от БСП, Нинова каза, че и така от партията могат да следят политическия живот. Тя допълни, че 20 души са в парламента и са достатъчно активни както да защитават позиции на БСП за България, така и да критикуват грешни решения на управляващото мнозинство. По думите й много полезни са се оказали срещите в страната , като досега са се включили над 5000 души - специалисти, експерти и има огромно количество предложения по \"Визия за България\", които ще се конкретизират в окончателния вариант през декември. Това е другият начин за правене на политика - да се търсят идеи от много хора извън нас, не само партийна платформа, особено по надпартийни теми като демографска катастрофа, образование, здравеопазване, каза още Корнелия Нинова.", "date": "2018.10.01", "title": "Понеделник – соцсбор, пишат мотивите за вота"}
{"url": "https://www.dnes.bg/obrazovanie/2018/10/01/goliam-priem-v-chastnite-vuz-ove-i-dyrjavnite.389289", "text": "Големият прием в частните висши училища и политиката на преструктуриране, която Министерството на образование провежда, са причините голяма част от университетите да не успеят да изпълнят приема, който са заявили, каза във Велико Търново министърът на образованието Красимир Вълчев. Днес той беше гост на ВТУ \"Св. Св. Кирил и Методий\", където беше открита 55-та учебна година.\r\nПроблемът е, че частните университети винаги заявяват по-висок прием, отколкото могат да изпълнят, а при тях нямаме регулиране на приема. Провеждаме обаче и политика на преструктуриране и неизпълненият прием е в направления, в които през последните години ние увеличаваме бройките, но търсенето точно там е по-ниско.\r\n                    \n                    \n                И обратно - висшите училища отчитат още през юли високо изпълнение на приема в тези професионални направления, в които ние намаляваме държавната поръчка. Но нека да кажа, че неизпълнението не е по-голямо, отколкото беше и в предходните години, допълни министър Вълчев. И каза, че министерството ще продължи започнатите промени в системата.\r\n\"Факт е, че имаме различна логика в търсенето на пазара на образование и пазара на труд. Иска ми се да накараме повече студенти да избират тези професионални направления, в които очакваме бъдещ недостиг на пазара на труда - инженерните, педагогическите, природно-научните, аграрните направления\", коментира министърът, цитиран от БТА.\r\nТой каза още, че на дневен ред са и промените в Закона за висшето образование, които експертите продължават да обсъждат и, които в рамките на този месец ще бъдат предложени за по-широко публично дискутиране. Идеята е да бъдат подобрени акредитацията и стратегическото управление на висшите училища и те да станат по-отворени за взаимодействие.\r\nМинистър Вълчев обясни и това, че предстоят срещи с издателствата, които печатат учебници за средното образование. На тази среща министърът ще иска да узнае какви са причините за по-високите цени на някои от учебниците и заедно с екипа си ще търси възможности за намаляване на цените.\r\nВТУ \"Св. Св. Кирил и Методий\" започна днес своята 55-а учебна година. 3800 са вече студентите, които са се записали тази година във Великотърновския университет в трите степени на образование - бакалавър, магистър и доктор. Всички те бяха посрещнати от ректора на вуза проф. Христо Бонджолов и от всички декани и ръководители на катедри.\r\nПо традиция първокурсниците положиха студентската клетва, написана от поета и драматург Радко Радков, който е кавалер на френската култура и двукратен носител на Наполеоновата награда Солензара. На церемонията присъстваха народни представители, гости от Тверския държавен университет, ръководители на институции и много родители.", "date": "2018.10.01", "title": "Голям прием в частните ВУЗ-ове и държавните..."}
{"url": "https://www.dnes.bg/obshtestvo/2018/10/01/desi-banova-dari-sys-sin-rosen-plevneliev.389308", "text": "Деси Банова дари със син своя съпруг Росен Плевнелиев днес в 13:44 часа, съобщи Нова тв.\r\nПрезидентът на България (2012-2017) е присъствал на раждането в Правителствена болница.\r\nСемейството е решило бебето да носи името Йоан.\r\nЙоан е дошъл на този свят с перфектните мерки - 3,6 кг и е височина 53 см.\r\n\"Благодарим на екипа в Болница \"Лозенец\" под ръководството на проф. Спасов и доц. Асенова, както и на д-р Шаламанов, д-р Костурска и д-р Чайковская за изключителния професионализъм\", заявиха тя и съпругът й Росен Плевнелиев.\r\nТова е второ дете на Деси Банова и първото й с новия съпруг Росен Плевнелиев.", "date": "2018.10.01", "title": "Деси Банова дари със син Росен Плевнелиев"}
{"url": "https://www.dnes.bg/politika/2018/10/01/prezidentsko-utochnenie-doverie-i-obshti-cennosti-izgrajdat-edinenie.389292", "text": "Президентът Румен Радев изпрати поздравителен адрес към хората от третата възраст по случай Международния ден на възрастните хора. Държавният глава е патрон на честванията по повод празника, съобщават от прессекретариата му.  В писмото си Румен Радев подчертава, че съществуването в бедност, лишения и изолация е участ за голяма част от възрастните хора в България и те с право настояват за дългосрочна държавна политика, която да подобри качеството на живота у нас. \"Моментните прояви на загриженост могат да бъдат временно решение на затрудненията, но не са в състояние да Ви гарантират сигурността, която заслужавате. Убеден съм, че е необходима промяна в нагласите за мястото на възрастните хора в обществото. Съхраняването на Вашата активност трябва да се превърне в приоритет при формирането на социалната и здравната политика в бъдеще\", посочва в адреса си президентът си. Той изрази мнение, че тенденцията на застаряване на населението изисква адекватни управленски решения още днес. Румен Радев отбелязва, че доверието помежду ни и споделянето на общи ценности изграждат единението, от което се нуждаем, за да чувстваме опората на цялото общество. \"Следването на принципа за солидарност не се изчерпва с начина, по който се акумулират средствата за пенсионноосигурителната система в България. Взаимното разбиране и подкрепа не се изчисляват в месечни вноски, те са знак за осъзнаването ни като общност. Оздравяването и укрепването на социалната тъкан започва с грижата за децата и възрастните хора\", пише в поздравлението си президентът и завършва: \"Международният ден на възрастните хора ни подсеща още нещо - благата дума и сърдечният жест на внимание са всичко, което очаквате от най-близките си хора. Бъдете здрави и се радвайте на достойни старини!\", се оказва още в поздравлението на президента Румен Радев по случай Международния ден на възрастните хора. По публикацията работи: Красимир Ангелов ", "date": "2018.10.01", "title": "Президентско уточнение: Доверие и общи ценности изграждат единение!"}
{"url": "https://www.dnes.bg/stranata/2018/10/01/tejko-ptp-krai-mezdra-trima-raneni-sled-chelen-udar.389297", "text": "Тежка катастрофа затвори главен път Е-79 край Мездра, съобщава bTV.\r\nЧелно са се ударили два автомобила, като при инцидента е ударена и трета кола. Пострадали са трима души. \r\nПо информация на очевидци кола, идваща от София, е навлязла в насрещното движение и е ударила в автомобил, в който са пътували мъж и жена.\r\nВ района се образува колона от ТИР-ове.", "date": "2018.10.01", "title": "Тежко ПТП край Мездра, трима ранени след челен удар"}
{"url": "https://www.dnes.bg/obshtestvo/2018/10/01/kak-se-vari-liutenica-bylgarski-maistorlyk-ot-edin-britanec-skot.389290", "text": "\nБританецът Скот Ламбоурн, който от 15 години живее в пловдивското село Куртово Конаре, прави здравословна лютеница. \n\r\nТой не пържи доматите, както правят останалите майстори на родната вкусотия, а слага олиото най-накрая. Тогава, когато доматеното пюре вече е извряло. \n\r\nИли както самият той казва – \"когато стане на вулкан\". \n\r\nНе прекалява и със солта, защото казва, че не е здравословно, пише \"Монитор\".\n\r\nИ лютеницата му става вкусна. Най-вкусната от тазгодишните участници в конкурса в традиционния фестивал в село Куртово Конаре. Затова и журито безапелационно присъди най-високото отличие \"Цар на лютеницата\" именно на Скот от Брайтън.\n                    \n                    \n                \r\nСамият Скот е толкова горд, че е отличен с титлата \"Цар на лютеницата\" на тазгодишния Фестивал на домата, чушката и традиционните храни в село Куртово Конаре, че е сложил в рамка статията на \"Телеграф\" от награждаването му. Показва и дипломата си, на която обаче вместо \"Цар\", съществителното име е в женски род. \n\r\nПричината е, че никой, ама абсолютно никой от селото не е предполагал, че тази година мъж ще грабне високото отличие.\n\r\nИ ако някой не вярва, че именно Скот прави сам лютеницата си, а и останалите продукти, които излага всяка сряда вечерта на фермерския базар в Пловдив, то англичанинът от Куртово Конаре е готов да демонстрира \"на живо\". \n\r\nНаред с това той обяснява подробно кой продукт как се приготвя и кога точно се слага в тавата, така че лютеницата да бъде така вкусна, питателна и здравословна, че човек да поиска да намаже втора и трета, че и четвърта филия.\r\n\"Аз опитвам. Опитвам всичко, което приготвям. И ако на мен ми хареса, значи и на хората ще се хареса. Трябва да е вкусно\", казва Скот на български език, който смесва често с английски думи.\n\r\nЗа българския език казва, че го е научил от приятелите си съселяни. Но пък освен, че говори, може да чете и да пише на български. \n\r\n\"Малко бавно чета, но мога. Познавам буквите ви, но чета бавно\", обяснява той. Дали му е било трудно да научи езика? Отговорът е \"не\". А обяснението, че унгарският език е по-труден от българския. И веднага казва изречение на унгарски, което превежда моментално на нашенското \"Наздраве\".\n\r\nПризнава обаче, че не се е влюбил веднага в село Куртово Конаре и в близкия град Пловдив. Всичко започнало през 2002 г., когато негов приятел, който е наполовина българин, му предложил да посетят селото. Скот първоначално отказал. Заявил, че предпочита да отиде примерно в Испания на почивка, не в България. Не знаел нищо за страната ни. \n\r\nВ крайна сметка приятелят му успял да го убеди и го завел в Куртово Конаре, където имал имот. \n\r\nСкот се поинтересувал от цените на имотите у нас, защото пестял за жилище във Великобритания. За там, казва той, цените на имотите са много високи. \n\r\nБил пресметнал, че ще му трябват 200 000 – 250 000 паунда, за да си купи апартамент. Пестял и въпреки че имал хубава работа в застрахователна компания, щели да му трябват много години, за да успее. Когато му казали, че в Куртово Конаре къща с двор вървяла за около 20-30 000 лева, Скот онемял. Решил да инвестира част от парите си. \n\r\nЗакупил къща, която била за тотален ремонт и била на голи стени. Бил в България шест седмици, след което се върнал в родината си.\n\r\nДве години по-късно от фирмата му го съкратили, защото настанали масови фалити заради финансовата криза. Скот останал без работа и се върнал в България и се установил в Куртово Конаре. Решил да направи ремонт на закупената къща. Прекарали нови ел. и ВиК инсталации, нови прозорци, обзавеждане. Планираният за 6 месеца ремонт станал чак след година. \n\r\nВ това време Скот се връщал във Великобритания, но отскачал и до България за по 3-4 дни да наглежда ремонта и да оправя документите си. Шофирал навсякъде сам, защото така можел да оглежда повече места. Правел си екскурзии до Смолян, до Батак, до Старинен Пловдив, за да опознае страната и това, което видял, му харесало. \"Аз обичам Пловдив. От тепето се разкрива страхотна панорама. Имам много снимки отвсякъде\", казва Скот.\n\r\nСлед като ремонтирал имота, първоначално започнал да прави бизнес с гъби. Направил си гъбарник и вложил адски много пари, за да произведе качествени гъби. Казва, че поддържал температура от 16 градуса в гъбарника и зиме, и лятно време, което също му коствало много пари. Фалирал. И то не защото не можел да се справи, а защото не успял да пребори конкуренцията с много по-евтините вносни гъби, включително и от Китай. Опитал се отново да се върне във Великобритания, но се отказал и решил да продължи живота си в Куртово Конаре.\n\r\nА за това, че някои медии са го писали, че е IT специалист, казва, че са сгрешили. Програмирането, софтуерът, са му хоби, така както му е хоби и готвенето. \n\r\nПризнава, че тайно в себе си винаги е искал да бъде готвач и затова в момента е щастлив, че може да прави лютеница. И не само. От щанда му на фермерския базар в Пловдив може да се купи лично приготвено от Скот пикантно доматено пюре. Наред с това той влага в своите рецепти и международна кулинария, каквото е съдържанието на част от бурканчетата му с индийското чътни. Чътнито на Скот е направено от карамелизиран лук и ябълка, а има и вид със слива и домат. В друго бурканче има аспержи и дресинг за салата. В третото е именно неговата царица лютеница, кръстена от Скот \"гладка лютеница\". А е гладка, защото е ситно смляна.\n\r\nНе особено охотно Скот издава \"тайната\" си рецепта на вкусната си лютеница, която прави от 2 години. Казва, че всички продукти трябва да са много добре измити и че ги бели от люспите. Така е и с доматите. Обелва ги, нарязва ги, смила ги и чак тогава ги слага на газовия котлон, където ги държи, докато водата не изври от тях. Непрекъснато се бърка, казва Скот. Олио при пърженето не слага. През първия ден от подготовката опича чушките и патладжаните и ги слага в хладилника да се охладят. Обелва ги внимателно и също ги мели, след което също ги \"вари\" на котлона. \n\r\nДоматеното пюре и останалата част се смесват и се слагат на котлона, като се бъркат непрекъснато. Лютеницата се овкусява със сол, кимион и малко захар. Продуктът е готов тогава, когато при бъркането дървената лъжица оставя в тавата следа, от която се вижда дъното. Всички продукти, които впоследствие готви, си ги произвежда сам. Има към 30 декара земя край селото, от които обработва около 5 декара.\n\r\n\"Това е моят живот сега. Тук. България прави нещо хубаво за мен в момента и аз искам да направя нещо хубаво за България. Тук правя бизнес и с данъците си помагам на България. Щастлив съм, защото тук правя това, което обичам. Готвя. Бизнесът ми се развива добре. Пловдив е много красив град.Обичам България\", е категоричен Скот от село Куртово Конаре.", "date": "2018.10.01", "title": "Как се вари... лютеница? Български майсторлък от един британец – Скот!"}
{"url": "https://www.dnes.bg/notifikacii/2018/10/01/zadyrjaha-prepil-shofior-karal-s-nad-4-v-teteven.389274", "text": "Полицията в Тетевен е задържала 47-годишен мъж от село Лесидрен, който е шофирал с над 4 промила алкохол в кръвта си в града, съобщават от МВР.\r\nМъжът се е качил във видимо неадекватно състояние в лек автомобил на ул.\"Иван Туйков\" в Тетевен и минути по-късно е бил спрян от полицаите.\r\nПробата за алкохол с техническо средство дрегер е отчела 4,01 промила в издишания въздух.\r\nШофьорът е задържан, а по случая е образувано бързо производство.", "date": "2018.10.01", "title": "Задържаха препил шофьор, карал с над 4‰ в Тетевен"}
