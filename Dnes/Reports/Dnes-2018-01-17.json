{"url": "https://www.dnes.bg/eu/2018/01/17/brexit-yt-napredva-s-myka-no-sigurno.365360", "text": "Британското общество е дълбоко разделено по въпроса за излизането на страната от ЕС. Разделение има и в основните политически партии – и в управляващите, и в опозицията. Но въпреки това процесът на Brexit върви. Това коментира в ефира на Bloomberg TV Bulgaria политологът д-р Калоян Методиев. „Преговорният процес издържа толкова критични моменти през последните, едно почти свалено правителство, така че няма нещо, което да повлияе значително върху процеса на Brexit”, посочи гостът в студиото. Kaтегорично не можем да очакваме Великобритания да остане в ЕС, както и, поне за момента, да се проведе втори референдум по въпроса, смята политологът. Един от основните рискове, витаещи около Brexit – надигащият се шотландски сепаратизъм, който трудно би могъл да бъде спрян от Лондон.", "date": "2018.01.17", "title": "Brexit-ът напредва – с мъка... но сигурно!"}
{"url": "https://www.dnes.bg/business/2018/01/17/prognoza-bylgariia-lider-po-ikonomicheski-ryst-v-cie.365353", "text": "През 2018 България ще изпревари по реален икономически растеж Румъния, която отбеляза най-голям ръст в своя БВП през изминалата 2017 от всички страни от Централна и Източна Европа.Това посочи в пряко включване от Виена зажурналистът . Той коментира най-новия анализ UniCredit Group за икономиките в Централна и Източна Европа, представен днес (16 януари) на конференция в австрийската столица.„Но освен това България ще изпревари по реален икономически растеж всички 11 страни от региона, които влизат в анализа на UniCredit”, изтъкна Петришки.Средният прогнозен ръст за страната ни за периода 2018-2019, посочи още той, е 4,3% при 4% очаквани за 2017. Очакванията са регионът като цяло да расте с над 3%.За сравнение, средният прогнозен ръст на БВП на еврозоната за този период е 2,1%", "date": "2018.01.17", "title": "Прогноза: България – лидер по икономически ръст в ЦИЕ!"}
{"url": "https://www.dnes.bg/eu/2018/01/17/debati-brexit-i-edin-britanski-deputat-podremva.365376", "text": "\r\n                        \r\n                        \r\n                        \r\n                    Депутат от управляващата британска Консервативна партия заспа по време на дебат в Камарата на общините, касаещ Brexit.\r\nСър Дезмънд Суейн бе заснет да подремва, докато колегите му обсъждаха промяната в законодателството за излизането на Лондон от ЕС, пише .\r\nНа кадрите от пленарната зала се вижда как депутатът невъзмутимо потъва в сън. \r\nСлед като се събужда след няколкоминутната си дрямка, сър Дезмънд се оправдава с мотива, че е бил уморен от ранното си сутрешно плуване, а не от отегчение.\r\n ", "date": "2018.01.17", "title": "Дебати, Brexit... и един британски депутат подремва"}
{"url": "https://www.dnes.bg/notifikacii/2018/01/17/erdogan-strelia-po-kiurdite-v-siriia-no-uluchva-rusiia.365340", "text": "Турският президент Реджеп Тайип Ердоган изглежда вече изпълнява заплахата си да започне бойна операция в сирийския град Африн. Според общоарабски и сирийски медии турски войски са нанесли вчера масирани удари по изградени в този анклав опорни пунктове на кюрдските \"Сили за защита на народа\" (СЗН). \r\nСъщевременно в небето над Африн са били забелязани самолети на ВВС на Турция. Засега няма съобщения за жертви и ранени сред населението, СЗН и руските \"сини каски\", разположени в Африн, пише Владимир Мухин, \"Независимая газета\".\r\nПо данни от близкоизточни социални мрежи протурски формирования са нанесли сериозни щети и са осуетили настъпление на Сирийската арабска армия и нейни съюзници в южната част на провинция Идлиб.\r\nТам войските на Башар Асад се сражават, за да превземат стратегическата военновъздушна база Абу Духур. Но това май е само прелюдия към голямата война, подготвяна от Анкара и съюзниците й срещу отрядите на СЗН в Северна Сирия. В слово пред парламента на 16 януари Ердоган заяви, че в мащабните бойни действия срещу кюрдските отряди СЗН, смятани в Турция за терористични, ще се включат бойци на сирийската опозиция. И с тяхно участие ще се водят боеве не само в Африн, но и в Манбидж.\r\nТурски медии публикуваха вече планове как въоръжените сили на Турция смятат да превземат окръг Африн. В. \"Хабертюрк\" например писа, че преди сухопътната операция Анкара планира масиран въздушен удар по 149 обекта, където има отряди на СЗН. По данни на изданието \"първата фаза на операцията може да трае до шест денонощия, а се предвижда едновременно с авиацията активно да се използва и артилерията, разположена по границата\".\r\nВ. \"Миллиет\" уточнява, че след това ще започнат настъпление сухопътни сили от турската армия, главно с танкови подразделения. Според версията на Анкара тези страховити акции целят да попречат на инициативата на САЩ, насочена към създаване на т. нар. сили за гранична сигурност (СГС) въз основа на отрядите на СЗН в Северна Сирия.\r\nВпрочем не е голяма тайна, че действащите в Африн кюрдски отряди за самоотбрана СЗН в момента нямат много общо с американците. По данни на руското министерство на отбраната Москва е изпратила свои части в Африн още през септември 2017 г. и с помощта на военна полиция е изградила наблюдателни пунктове (НП), осигуряващи \"спазването на режима за спиране на бойните действия в т. нар. зона за деескалация\". \r\nТам е създаден Комитет за национално помирение, включващ представители на местните органи за самоуправление, на опозицията и на руския Център за помиряване на враждуващите страни. В знак, че Дамаск и Москва са представени в околията, на НП и ред други обекти са поставени знамена на Руската федерация и на Сирийската арабска република (САР).\r\nРуски подразделения на военната полиция и НП действат и в района на Манбидж. Видимо присъствие там имат и американците, също обявени за съюзници от СЗН. \r\nСъщевременно Ердоган, заплашил в понеделник да започне бойни действия в Африн и други кюрдски провинции, открито настоя съюзниците и приятелските страни \"да не препречват пътя на Анкара в борбата й с терористичните формирования\". В противен случай, каза той, Турция не отговаря за евентуалните последици.\r\n\"Махнете знамената на страните си от зоните, където са разположени терористи, докато не ви си наложи лично да ви ги предадем. Скъсайте нашивките на своите армии от униформите на терористите, докато не се налага да заровим в земята тези, които са застанали рамо до рамо с въоръжените бунтовници\", заяви турският лидер. \r\nКъм кого беше адресирано това обръщение - не е ясно. Но предишните заплахи на Анкара към кюрдите и силите на коалицията начело със САЩ може да се разглеждат и като послание към Русия. Защото, ако турската армия започне бойни действия в Африн и Манбидж, това ще застраши руските миротворчески подразделения.\r\nСъщевременно САЩ, верни на двойствената си позиция за САР, продължават да играят своята игра. Ред арабски вестници съобщиха подробно за тайно споразумение между Щатите и Сирийските демократични сили (СДС), според което например СГС трябва да получат преносими зенитно-ракетни комплекси (ПЗРК). С тяхна помощ СДС и техният стожер - отрядите от СЗН, ще могат да отразяват евентуални въздушни заплахи. А може да бъдат заплашени и от турската, и от сирийската авиация. Твърди се, че първата партида американски ПЗРК за кюрдите е доставена миналата седмица в окръг Африн. Ако е истина, това поражда въпроса как са попаднали там. И Пентагонът, и руското военно ведомство засега не коментират случая официално. \r\nНо вече е ясно, че силите за гранична сигурност, формирани на базата на СДС, наистина се създават с подкрепа от САЩ, защото на 14 януари това бе съобщено от коалиционното командване. \"Подразделения на СГС ще бъдат разположени по границите на районите, контролирани от СДС\", се казва в официалното комюнике.\r\nВ тези граници явно не влиза окръг Африн, поставен под протектората на Русия. \r\nДоста е спорно и положението на Манбидж, където има руски миротворчески наблюдателни пунктове. Но ако в случай на турска агресия кюрдите използват от тяхна територия американски ПЗРК, загубите и от двете страни ще са големи.\r\nПрофесор Дженгиз Томар, декан на факултета по политически науки в турския университет \"Мармара\", заяви пред Анадолската агенция, че три фактора определят \"причините Анкара да предприеме операция в Африн\". \"Това са опитът на терористите от СЗН да създадат с подкрепа от САЩ 30-хилядни СГС, превземането на летище Абу Духур в провинция Идлиб от сили на режима на Асад и вероятността Русия да покани делегати от СДС на Конгреса на сирийския национален диалог в Сочи.\"\r\nТурция има собствени интереси в региона - също като Русия. В случая с Анкара интересите й не се диктуват само от борбата с \"терористите\" от СЗН. Турция има геополитически и икономически цели, непредполагащи подкрепа за целостта на Сирия. Тя се стреми да задържи териториите, заемани от протурската сирийска опозиция в Идлиб, Алепо, Латакия и други провинции, контролирани в момента от САЩ. Москва засега не обръща особено внимание на тези интереси. Но трябва да се отбележи, че ред проамерикански и протурски въоръжени групировки от сирийската опозиция заявиха тези дни, че няма да участват в конгреса за национален диалог в Сочи.\r\n /БТА/\r\n ", "date": "2018.01.17", "title": "Ердоган стреля по кюрдите в Сирия, но улучва... Русия"}
{"url": "https://www.dnes.bg/index/2018/01/17/timbyrleik-posveti-man-of-the-woods-na-sina-si.365368", "text": "Новият албум Man of the Woods на Джъстин Тимбърлейк е в чест на сина му Сайлъс. В присъствието на съпругата си - актрисата Джесика Бийл, изпълнителят призна, че двегодишното му момченце го е вдъхновило да твори.  \r\nАлбумът съдържа 16 песни и е в характерния за Тимбърлейк стил, смесващ поп и електронна музика, както и ритъмендблус. На представянето Джъстин дори се пошегувал, че не се е стремил да подражава на фолк-рок певеца Рей Ламонтан, съобщава БТА.\r\nГласът на малкия Сайлъс се появява в последната песен Young Man от албума, докато Алиша Кийс е участвала в записа на Morning Light. Песента Say Something, записана с участието на Крис Стейпълтън, пък бе любимата на присъствалите.\r\nТимбърлейк, който следващия месец ще е хедлайнер на шоуто в почивката между двете полувремена на Супербоул, е работил над албума си заедно с продуцента Тимбаланд. Първият сингъл от него Filthy тази седмица дебютира на 9-то място в класацията \"Хот 100\" на Билборд.", "date": "2018.01.17", "title": "Тимбърлейк посвети Man of the Woods на сина си"}
{"url": "https://www.dnes.bg/mish-mash/2018/01/17/kak-se-izchisliava-idealnata-razlika-mejdu-myj-i-jena.365337", "text": "Идеалната разлика във възрастта на мъжа и жената се изчислява като към половината от годините на мъжа се прибави числото седем. Полученият резултат е възрастта на перфектната любима, която е правилната брачна партньорка. \r\nВсъщност тази формула е изведена още през 1901 година от Макс О'Рел, пише в. \"Метро\", цитиран от БТА, когато той я цитира в книгата си \"Нейно Кралско Височество жената\". Но американски учени препотвърдиха ефекта й един век по-късно.Факт е, че се наблюдава тенденция при мъжете да избират за партньорки доста по-млади жени, което се наблюдава при Доналд и Мелания Тръмп, Джордж Клуни и съпругата му Амал, Оливие Саркози и Мери Кейт Олсен.Таблоидът отплавя и една препоръка на Макс О'Рел, според когото мъжете трябва да избягват да се женят за по-богати, по възрастни и по-високи от тях жени.", "date": "2018.01.17", "title": "Как се изчислява идеалната разлика между мъж и жена?"}
{"url": "https://www.dnes.bg/akoshtete-vqrvaite/2018/01/17/ednata-ne-mi-e-kato-drugata-zashto-vejdite-sa-razlichni.365348", "text": "Колкото и да ви се иска да не е така, едната вежда винаги е малко по-различна от другата.Има по-красива извивка или е по-плътна - тя е перфектна, но каквото и да правите другата не може да заприлича на нея.Как възприемаме този факт е въпрос на гледна точка. Според едни това е чаровно, а според други е дефект, защото красотата е симетрия.Ето какво обяснява експертът Тоня Крукс, която е оформила невероятните вежди на Меган Фокс, Ева Мендес и Фърги:\"Всяко чело има различно мускулно движение. Понякога има значение от коя страна спите, защото това може да направи мускулите на лицето в тази половина по-слаби от другите. А друг път причината са гримасите, които правим, когато изразяваме емоциите си\".Много жени са забелязали загуба на еластичност на половината си лице – тази, която по-често лежи на възглавницата.", "date": "2018.01.17", "title": "Едната не ми е като другата: Защо веждите са различни?"}
{"url": "https://www.dnes.bg/business/2018/01/17/petrolyt-poludia-novi-rekordi-no-shte-ima-li-sriv.365358", "text": "Резкият ръст на петрола, който премина нивата от $70 за барел (сортът Brent) за първи път от над 3 години, се дължи на множество фактори. Един от тях е силното глобално съвкупно търсене, продиктувано от стабилния растеж на икономики като САЩ и Европа, който респективно води до по-голямо търсене на суровината, нужна за довършване на проектите, започнати благодарение на създадения във финансовата система изобилен кредит.Това коментира в студиото нафинансовият анализатор и журналист от и .Значителен ръст има и в потреблението, като дневното такова през 2017 се повишава с 1,5 млн. барела в сравнение с предходната 2016, отбеляза гостът в студиото. Увеличават се значително както и добивът, така и предлагането, най-вече от страна на шистовите производители.Това обаче не е безкраен процес, когато цената расте толкова бързо, това може да доведе до обръщане на процеса, на рязко свиване на потреблението, продиктувано от високите ценови нива.От друга страна обаче множество фактори, които в миналото са влияли положително на цената на черното злато - слабият долар и нестабилността в Близкия изток, са налице и днес, посочи още Илиев.Следователно, смята анализаторът, е много трудно да се каже, кои фактори ще надделеят, т.е. дали серията на ръст на ценовите нива ще бъде спряна или напротив, ще продължи.Едно обаче е сигурно – високите цени са огромно предизвикателство за ОПЕК и страните извън петролния картел, подписали споразумението за ограничаване на добивите. Именно високите ценови нива могат да накарат ключови играчи като Саудитска Арабия и Иран, които имат интерес да спечелят от възходящата тенденция, да го направят, дори и с цената на провал на споразумението.", "date": "2018.01.17", "title": "Петролът полудя! Нови рекорди, но ще има ли срив?"}
{"url": "https://www.dnes.bg/notifikacii/2018/01/17/shouto-na-donald-trymp-pogazi-edno-po-edno-vsichki-pravila.365329", "text": "Дванадесет месеца в Белия дом. Неспирен поток от гръмки изявления, спорове и скандали.\r\nОт всички погазвания на правила от президентското управление във версията на Доналд Тръмп най-яркото и шокиращо не е в политическата ориентация, а в думите, тона, стила, пише Франс прес.\r\nВ една страна, която е по-поляризирана от всякога, има консенсус само по един въпрос: милиардерът от Ню Йорк, който стана 45-ият президент на САЩ без грам политически опит, погази едно по едно всички правила.\r\nДен след ден САЩ и светът наблюдават, възхитени или потресени, шоуто на Тръмп - ритуалните му сутрешни залпове от туитове.\r\nОткровеното му говорене е освежаващо в една федерална столица, която е откъсната от тревогите на провинциална Америка, ликуват избирателите му. \r\nНедостойно поведение, което отслабва президентския пост и отприщва расистките изказвания, възмущават се критиците му.\n\n\n\n\"Аз знам най-добрите думи\", фукаше се магнатът на недвижими имоти по време на предизборната кампания. Една година след влизането му в Овалния кабинет на 20 януари 2017 г. той остава убеден, че владее това върховно оръжие.\r\nВинаги импулсивен, перчещ се, провокационен, на моменти агресивен и презрителен, Доналд Тръмп избра начин на говорене, който досега бе немислим за лидера на най-голямата световна сила.\r\nТой често пуска туитове в своя прослава, самоопределя се като \"гений\" след излизането на полемична книга (\"Огън и ярост\"), в която се поставя под съмнение способността му да управлява, засипва критиците си с подигравателни прякори и неласкави определения: \"глупак\", \"негодник\", \"слабак\", \"некадърник\", \"откачалка\", \"лицемер\", \"неудачник\".\r\nЕдиния ден иронизира климатичните промени, защото навън е студено и го обвиняват, че бърка климат и синоптична обстановка. На другия се заяжда с външния вид на говорителката на Ем Ес Ен Би Си Мика Бжежински, на третия критикува кмета на Лондон Садик Хан, че омаловажава терористичната заплаха. В някой следващ ден се захваща с Барак Обама и го обвинява във въображаемо подслушване.\r\nПри всяка полемика екипът му, отслабен от масови напускания и често пъти изненадан от президентските изблици, прави каквото може, за да угаси пожара.\r\nИзтъкваният аргумент е следният: американците са избрали Доналд Тръмп, защото съзнателно отхвърля политическата коректност, а не за да се слее с предшествениците си.\r\nТези твърде свободни изказвания несъмнено бяха предимство в предизборната кампания, но по дефиниция залозите вече не са същите, когато си на Пенсилвания авеню 1600.\r\nВярно е, че 71-годишният милиардер може да се похвали, че задава темпото на цялата страна, даже от това да й се вие свят.\r\nСтабилният икономически растеж и възходът на Уолстрийт впрочем са солидни аргументи, които да се изтъкнат при първата равносметка.\r\nСлед една година в Овалния кабинет обаче всички проучвания на общественото мнение са сходни: на този етап той е най-непопулярният президент в съвременната американска история.\r\nСпоред последното допитване на Куинипиак 69 процента от избирателите смятат, че той е лишен от здрав разум, а 57 процента - че няма нужните качества да е президент.\r\nКолкото и да повтаря Доналд Тръмп на международната сцена, че Америка \"отново е уважавана\", първото, което прави впечатление, е растящото оттегляне и капсулиране на страната.\r\nИзвън нескритата му жажда за признание и подчертания му вкус към почести и червени килими, колегите му се затрудняват да различат някакви водещи насоки в гръмките му изявления.\r\nСпоред бившия високопоставен дипломат и специалист по Близкия изток Аарън Дейвид Милър липсата на свързаност в изказванията на \"най-влиятелния човек на планетата\" поставя САЩ в деликатно положение.\r\n\"Ако думите на президента не съвпадат с действията му, или дори с действителността, въпросът за нашите съюзници, както и за нашите противници, е следният: надежден ли е този президент, може ли да му се има доверие?\", обяснява той.\r\nАко погледнем към вътрешната политика, дали нетипичният му стил ще му позволи да бъде преизбран през 2020 г. за втори мандат, както се случи с тримата му предшественици - Барак Обама, Джордж Буш и Бил Клинтън?\r\nПрекалено рано е да се каже.\r\nПространството му за маневриране обаче е ограничено: вместо да се опита да разшири базата си след избирането си, той с всеки следващ ден я свива.\r\nРеториката понякога може да му изиграе лоша шега, например по въпроса за имиграцията, където обидните му думи за Хаити и Африка, казани на среща с конгресмени, породиха бурни реакции в момент, когато републиканците имат критична нужда от компромис с демократите.\r\nСпоред историка от Принстънския университет Джулиън Зелизър свеждането на спорните изказвания на Тръмп до забавление е опасно в дългосрочен план.\r\n\"Ако политическата класа и обществеността просто махват с ръка в такива моменти и казват: \"Тръмп си е такъв\", летвата ще бъде смъкната толкова ниско, че ще стане невъзможно да се възвърне величието на президентската длъжност\", пише той.\r\nЗасега, като се изключат отделни инакомислещи като Джон Кейсик, Джон Маккейн и Джеф Флейк, които открито изразяват опасения, че Републиканската партия може да загуби душата си, републиканците са единни въпреки сътресенията.\r\nВъзможно е обаче нещата да се променят, ако на междинните избори за Конгрес през ноември демократите удържат победа.\r\nКато Дамоклев меч над него продължава да виси и опасността, която крие дейността на специалния прокурор Робърт Мълър, който разследва евентуално съглашателство на предизборния екип на Тръмп с Русия и възможно възпрепятстване на правосъдието от страна на президента.\r\n /БТА/\r\n ", "date": "2018.01.17", "title": "Шоуто на Доналд Тръмп: Погази едно по едно всички правила "}
{"url": "https://www.dnes.bg/stranata/2018/01/17/po-evroproekt-za-1-4-mln-karta-za-komarite-po-dunav.365305", "text": "Географската информационна система за контрол на популацията на насекоми в трансграничния регион Румъния – България вече е факт. Картата може да бъде видяна от всеки на www.bugis-robg.eu.Появата й е резултат от дейността по европроекта \"Разработване и приемане на съвместно институционализирано партньорство за управление на риска от прекомерна популация на насекоми, които засягат общественото здраве и безопасност в рамките на трансграничния регион Румъния – България\".Предвидените дейности по проекта с партньори Асоциацията на дунавските общини \"Дунав“ (България) и Фондацията \"Жива природа“ (Румъния) вече приключиха и в Русе бе подписано споразумение за институционално партньорство в трансграничния регион за справяне с насекомите.\"На всеки скептик или на този, който се опитва да критикува, че се харчат пари по такъв проект, аз му предлагам да го заведа на един дунавски остров в 19,30 часа и да го взема обратно в 9,00 часа сутринта, без да ползва репеленти. Убеден съм, че след един такъв престой на този човек, колкото и пари да му кажеш, че трябва да се дадат за борбата с комарите, ще каже, че са малко\", заяви кметът на Русе Пламен Стоилов при подписване на споразумението.\r\nОт заключителната среща стана ясно, че в Географската информационна система ще може да се види къде популацията от насекоми /комари, кърлежи и други/ е най-висока, с какви препарати и кога в годините назад е третирано съответното място, кои са рисковите зони и т.н. Информацията в картата щяла тепърва да се обогатява, съобщава \"Монитор\".Общата стойност на проекта е 1 347 194,38 евро, а продължителността – 24 месеца.\r\n ", "date": "2018.01.17", "title": "По европроект, за €1,4 млн.... карта за комарите по Дунав"}
{"url": "https://www.dnes.bg/eu/2018/01/17/katalunskata-kriza-kamykyt-okolo-shiiata-na-rahoi.365314", "text": "Каталунската криза все повече се превръща в камък, увиснал около врата на испанския премиер, коментира Bloomberg.Народната партия на Мариано Рахой се оказа доста по-назад от очакваното в изборите в Каталуния миналия месец, а в социологическите проучвания се срива до историческо дъно, след като избирателите в останалата част от Испания отхвърлиха стремежа му да запази опита за независимост под контрол.Сепаратистите ще запазят контрола си върху новия каталунски парламент, когато се събере на първото си заседание в сряда. На фона на случващото се лица, близки до лидерството в Народната партия, са започнали да обсъждат дали времето на министър-председателя на поста не изтича.Източник на Bloomberg, поискал анонимност, коментира, че самият Рахой може да обмисли оттеглянето си, тъй като не вижда големи шансове за преизбирането си. Според друг източник партията ще се нуждае от алтернативен кандидат поне година преди изборите, за да се изгради профилът му.Това означава, че 62-годишният министър-председател може да има още 12 месеца, за да преобърне нещата, тъй като следващите парламентарни избори ще са едва през юни 2020 г. Местните, регионалните и европейските избори, които са следващата година, обаче може да се превърнат в критичен тест за него.„Много е вероятно Рахой да е наясно със стремежа за обновление навсякъде“, казва Нарсизо Микавила, председател на социологическата компания GAD3. “Вероятно е отворен към идеята, че няма да бъде кандидат на следващите избори“.Говорител на Народната партия заяви, че нито може да потвърди, нито да отрече, че някои представители поставят под въпрос поста на Рахой. Говорител на кабинета на премиера пък коментира, че Рахой е фокусиран върху завършването на мандата си и създаването на работни места, а социологическите проучвания представят само частична картина на случващото се.Кои са грешките на испанския премиер ", "date": "2018.01.17", "title": "Каталунската криза – камъкът около шията на Рахой  "}
{"url": "https://www.dnes.bg/tenis/2018/01/17/grisho-prizna-sled-mykata-na-korta-igrah-pod-nivoto-si.365369", "text": "Поставеният под №3 в основната схема на Откритото първенство на Австралия по тенис Григор Димитров призна, че е играл под обичайното си ниво при победата над квалификанта Макензи МакДоналд (САЩ) с 4:6, 6:2, 6:4, 0:6, 8:6 във втория кръг на турнира.\nГришо имаше доста проблеми срещу МакДоналд, който е 186-и в свтеовната ранглиста и го победи за 3 часа и 26 минути игра.\"МакДоналд направи невероятен мач. Той вече имаше изиграни няколко срещи в квалификациите, играхме късно на \"Род Лейвър Арина\", а освен това той игра освободено, защото нямаше какво да губи\", заяви Димитров в интервю след двубоя.\"Това е невероятна тактика, агресивен стил, ретур-мрежа. В такива мачове е важно да спечелиш, да запазиш хладнокръвие и съм щастлив, че продългавам напред. Успях да спечеля няколко важни точки. Играх под обичайното си ниво в днешния мач, но се опитвах да остана позитивен във всеки един момент\", добави Гришо и продължи:\r\n\"Аз се стремя да се развивам постоянно, да подобрявам играта си. В следващите мачове трябва да се представя на по-високо ниво\".Григор Димитров записа 18-та победа на турнира от Големия Шлем в Мелбърн, с което той се изравни с най-успешната българска тенисистка Мануела Малеева в класацията за постигнати успехи на български тенисистки в надпреварата.", "date": "2018.01.17", "title": "Гришо призна след мъката на корта: Играх под нивото си!"}
{"url": "https://www.dnes.bg/notifikacii/2018/01/17/pred-horata-liubiashto-semeistvo-vkyshti-13-deca-v-plen.365380", "text": "Калифорнийската двойка, обвинена, че е държала оковани и недохранени 13-те си деца, се опитвала да се представи като най-обикновено любящо семейство, предаде Ройтерс, цитирана от БТА.\n\r\nРодителите говорели с топлина за децата си и качвали в социалните мрежи снимки, на които децата позират усмихнати с Мики Маус в Дисниленд в Калифорния. На една от снимките дори се вижда как родителите - 57-годишният инженер Дейвид Търпин и неговата 49-годишна съпруга Луиз - подновяват брачните си обети в Лас Вегас, усмихнати и разменящи целувки.\r\nВсички тези снимки на едно щастливо семейство изобщо не са предвещавали ужасите, на които полицията се натъкна в къщата им в окръг Ривърсайт източно от Лос Анджелис, споделят представители на властите и роднини на семейството.\r\n\"Мислехме, че Луиз живее съвършен живот\", разказва сестрата й Тереза Робинет пред телевизия Ен Би Си.\r\nУтре Дейвид и Луиз Търпин ще се явят пред съдия, който ще им предяви 9 обвинения за мъчение и 10 обвинения за излагане на риск на живота на деца. Децата на семейство Търпин са на възраст от 2 до 29 години.\r\nПолицията нахлу в дома им в град Перис в неделя, след като 17-годишната им дъщеря е успяла да избяга през прозорец и да подаде сигнал на телефон 911. Когато полицаите я видели, момичето било толкова слабо и недохранено, че те си помислили, че е само на 10 години. \r\nПри претърсването на къщата полицаите открили някои от децата приковани към леглата. Луиз Търпин била много изненадана, че полицията е дошла в дома им, разказва капитан Грег Фелоуз от шерифството на окръг Ривърсайд.\r\nВ миналото срещу семейството не са подавани никакви сигнали за тормоз на деца. Родителите на Дейвид - Джеймс и Бети Търпин от Западна Вирджиния разказват пред Ей Би Си Нюз, че синът им е компютърен инженер, дипломирал се в Технологичния институт във Вирджиния. Те казват, че семейството било силно набожно, децата учели у дома си, а не ходели на училище и родителите ги карали да научават наизуст дълги пасажи от Библията. \r\nНа адреса, на който били открити децата, било регистрирано частно училище, наречено \"Пясъчен замък\", а Дейвид Търпин бил регистриран като негов директор.\r\nДейвид Търпин е работил в компанията Локхийд Мартин, която изпълнява поръчки в областта на отбраната. Търпин напуснал компанията през 2010 г. През 2011 г. работел като инженер в Нортроп Гръман, технологична компания, специализирана в областта на отбраната и на въздухоплаването. Там получавал годишна заплата от 140 000 долара, разказва адвокатът Иван Трейхън, представлявал семейство Търпин по време на процедура за обявяване на фалит през същата тази година. \r\nДокументите за фалита показват, че Луиз е домакиня и посочват, че дълговете на семейството възлизат на над 240 000 долара. Адвокатът Трейхън казва, че семейството е говорело с топло чувство за децата си, че родителите вършели много неща заедно с тях.\r\nНо съседи все пак забелязали нещо нередно. Те казват, че семейството избягвало да общува с другите в квартала и че къщата им била в лошо състояние. \r\nЕдна от съседките си спомня, че една вечер в 21 ч., докато разхождала кучето си, видяла четири от децата на Търпин да поставят изкуствена трева в двора пред къщата, осветени от мощен прожектор, като тези в телевизията. Майка им ги наблюдавала. А когато съседката ги поздравила, никой не й отговорил.\r\n ", "date": "2018.01.17", "title": "Пред хората - любящо семейство, вкъщи - 13 деца в плен"}
{"url": "https://www.dnes.bg/akoshtete-vqrvaite/2018/01/17/kostadin-i-djenifyr-dvata-obraza-v-edno-i-syshto-tialo.365328", "text": "\r\n                        \r\n                        \r\n                        \r\n                    Костадин Колев ни разказва откровено за неговия двоен живот като мъж през деня и жена през нощта.През нощта той се превръща в тя, Дженифър Бенедикшън - най-известният български драг куийн - женски артистичен образ.\"Смятам, че Дженифър допринася много добре за общото благо на нашия, иначе затворен народ откъм теми табута като хомосексуализма\", обяснява Костадин пред .Какъв е животът, когато притежаваш 2 личности в едно тяло? Вижте!", "date": "2018.01.17", "title": "Костадин и Дженифър: Двата образа в едно и също тяло"}
{"url": "https://www.dnes.bg/obshtestvo/2018/01/17/angelkova-dovolna-gryckite-turisti-u-nas-nad-1-mln.365371", "text": "България е утвърдена туристическа дестинация за гръцките туристи. От януари до ноември 2017 г. броят на гостите от южната съседка, посетили страната ни, е над 1 млн. души.Ръстът спрямо същия период на предходната година е над 8%. Българите, които са посетили Гърция през този период, са били над 1 250 000, сочат данните на НСИ. Това заяви министърът на туризма Николина Ангелкова на работна среща с гръцкия си колега Елена Кунтура. Разговорът се състоя в рамките на най-голямото туристическо изложение в Испания – FITUR в Мадрид.По време на работната среща беше обсъдена и възможността за съвместни туристически проекти с Гърция. Могат да бъдат създадени общи продукти за сектора в областта на културно-историческия, морския, уелнес, фестивалния, религиозния и други видове туризъм, допълни министър Ангелкова, цитирана от Министерството на туризма.Друга тема на разговора беше и обменът на опит и добри практики в рекламата и маркетинга, които да стимулират туризма в двете държави. Участието на България и Гърция в международни панаири, семинари, изложби и конференции също беше обсъждано на срещата.Министър Ангелкова постави фокус също върху реализирането на повече бизнес инициативи в туризма. България създаде Карта на инвестиционните проекти, която Министерството на туризма активно промотира пред чуждестранни потенциални вложители в сектора. Основната ни цел е да превърнем страната в целогодишна туристическа дестинация, която да предлага качествен и конкурентен продукт.  \r\n ", "date": "2018.01.17", "title": "Ангелкова доволна: Гръцките туристи у нас над 1 млн."}
{"url": "https://www.dnes.bg/health/2018/01/17/ocenete-riska-si-za-traini-problemi-s-kryvnoto-naliagane.365357", "text": "Според последните критерии за менажиране на артериалната хипертония нормалното кръвно налягане е със стойности под 120/80 mmHg, завишено е до 129/80 mmHg, a хипертоничните стойности се делят на две степени. Категорични за заболяване можем да бъдем при стойности над 140/90 mmHg. А защо се поставят тези граници и норми? Защото е доказано, че над определни нива настъпват трайни увреждания на сърцето, кръвоносните съдове и таргетни органи като бъбреци, нервна система и т.н. Ако трябва да бъдем точни, правилното измерване на кръвното налягане не е лека задача. Процедурата трябва да се осъществи поне два пъти последователно и на двете ръце. Повтаря се поне в две, разграничени от няколко часа или дни измервания. Една от причините е варирането на неговите нормални стойности в денонощието. Не без значение е дали то ще се измери рано сутрин, през активната част на деня или късно през нощта. Също толкова важно е дали ще бъдат спазени основните правила за неговото регистриране. Те включват покой поне 10 минути преди процедурата, заставане в стабилно седнало или легнало положение, отвеждане на ръката на нивото на сърцето и т.н. Човекът, на когото се измерва артериално налягане, трябва да е в сравнително спокойно състояние, а не след критично физическо или емоционално натоварване. Не е желателна консумацията на тонизиращи напитки като кафе, зелен чай, кола преди измерването. Тютюнопушенето също може да повлияе на сърдечния тонус.  ", "date": "2018.01.17", "title": "Оценете риска си за трайни проблеми с кръвното налягане"}
{"url": "https://www.dnes.bg/obshtestvo/2018/01/17/radev-za-osvobojdenieto-otstoiavame-svobodata.365382", "text": "140-годишнината от подписването на Санстефанския мирен договор е повод да докажем, че ценим и отстояваме свободата – с правдиво слово и достойно поведение, с лично участие или със спомоществование. Това се казва в обръщение на президента Румен Радев към българския народ по случай 140-годишнината от Руско-турската освободителна война 1877–1878 г. \r\nС обръщението на държавния глава се слага начало на честванията на различни събития, свързани с 140-годишнината от Освобождението на България.\r\nВ своето слово президентът посочва, че през изминалата година се е убедил в живата връзка на българите с нашата история. \"На паметните за всеки българин места срещах хиляди хора, изминали десетки, понякога стотици километри, за да засвидетелстват своята признателност към родните възрожденци, въстаници, четници, опълченци, към хилядите воини от освободителната армия на император Александър II, намерили последен покой на българска земя. Паметта за онези дни, онзи дух и онези герои устоя на всички посегателства\", заявява президентът, цитиран от своята пресслужба.\r\n \r\nПо думите на Румен Радев невидима нишка свързва свободата, завоювана през 1878 г., и днешната свобода на граждани на суверенна и демократична България, която е в ръцете на живите поколения. \"Свободата бе пренесена през всичките 140 години, независимо от превратностите на историята\", допълва Румен Радев.\r\n \r\nВ своето слово държавният глава благодари на Националния инициативен комитет за честване на 140-годишнината от Руско-турската освободителна война 1877-1878 г. и възстановяването на българската държавност. \r\n\"Програмата на честванията не се ограничава с историческата дата, а се разпростира върху цялата 2018 г. и непрекъснато се обогатява, благодарение на вашите инициативи\", отбелязва президентът.\r\n \r\nПовече информация за отбелязването на годишнината може да намерите на интернет-страницата на Националния инициативен комитет за отбелязване на 140-ата годишнина от края на Руско-турската освободителна война и възстановяването на българската държавност - ", "date": "2018.01.17", "title": "Радев за Освобождението: Отстояваме свободата!"}
{"url": "https://www.dnes.bg/mish-mash/2018/01/17/zodiite-koito-nai-mnogo-obichat-da-harchat.365387", "text": "Няма нищо лошо в това да си угаждаме от време на време. Хора сме в крайна сметка, а и се нуждаем от пари, за да живеем, колкото и да не ни се иска понякога да го признаем.Някои хора обаче могат да са малко по-увлечени от други, когато става дума за материализъм. Тази склонност се дължи и на зодиакалния ви знак.Докато у всеки има някакъв вид материализъм, някои обичат да харчат парите си, сякаш няма утре.Ето и кои са най-материалистичните в зодиака.Родените под този знак обичат всички хубави неща и не се срамуват от желанието си да харчат.Телците работят усилено, затова са склонни да вярват, че заслужават да похарчат част от спечелените пари за себе си. Техният материализъм има отношение и към факта, че те са много упорити.Така че, ако Телците наистина вярват, че заслужават нещо хубаво, няма кой да ги убеди в обратното.Кои са останалите зодии четете на ", "date": "2018.01.17", "title": "Зодиите, които най-много обичат да харчат"}
{"url": "https://www.dnes.bg/notifikacii/2018/01/17/evrodeputati-do-borisov-ne-vryshtaite-5-bejanci-na-kitai.365335", "text": "Шестима членове на Европейския парламент, сред които българският евродепутат Илхан Кючук, писаха на правителство на Бойко Борисов да не връща принудително китайски граждани, поискали убежище у нас.\r\nСтава дума за петима уйгури, които се намират в центъра за бежанци в Любимец в очакване на решение за принудително връщане. Според евродепутатите, ако правителството ги изпрати на Пекин, те ще бъдат преследвани от китайските власти.\r\n„Ако не се предприемат спешни действия, имаме основания да вярваме, че има реален риск да им бъде причинена непоправима вреда, включително произволно задържане, принудително изчезване или мъчения на основания на уйгурската им идентичност“, пише в апела до българското правителство.\r\nОт депутатското писмо става ясно, че петимата са арестувани от българската полиция на 27 юли 2017 г. на границата с Турция и отведени в центъра в Любимец. Молбите им за убежище са били отхвърлени и сега те обжалват отказите, като произнасянето на съда е било насрочено за 16 и за 26 януари.\r\nЕвродепутатите, сред които трима италианци от евроскептичното движение Пет звезди, германската зелена Хелга Трупел, както и двама либерали от Словения и от Испания, смятат, че има достатъчно доказателства от независими правозащитни организации като Human Rights Watch и Amnesty International, че уйгурите са преследвани, а правата им на религиозна свобода, майчин език и на изразяване, както и достъпът им до образование, са накърнявани.\r\n„В тази задушаваща атмосфера и пред заплахата от арестуване мнозина уйгури опитват да напуснат Китай и да търсят закрила в чужбина“, се казва още в апела.\r\nЕвродепутатите твърдят, че Пекин използва „растящото си влияние и икономическа мощ по света“ да натиска правителства да екстрадират обратно уйгурите и призовават българското да не се подава. Те настояват, че „България има отговорност да съблюдава и насърчава човешките права и европейските ценности, особено като председател на Съвета на ЕС“.\r\nПо данни на авторите на писмото през последните 15 г. над 300 уйгури са били насилствено върнати в Китай от 16 държави, включително 22-ма студенти репатрирани от Египет миналата година. Следите на всички тях се губят.\r\nСмята се, че уйгурите са около 15 млн., като 10 милиона от тях живеят в Китай - най-вече в северозападната част, както и в южната провинция Хунан. Те са от тюркски произход и изповядват исляма от 10 век.\r\n ", "date": "2018.01.17", "title": "Евродепутати до Борисов: Не връщайте 5 бежанци на Китай"}
{"url": "https://www.dnes.bg/obshtestvo/2018/01/17/pokaznite-ubiistva-u-nas-visoka-prestypnost-ili-razchistvane-na-smetki.365338", "text": "Новата 2018 година започна с няколко неприятни и кървави новини.В първите дни на януари страната бе разтърсена от кървавото шесторно убийство в Нови Искър, а на 8 януари беше застрелян бизнесменът Петър Христов.\r\nНяколко дни по-късно в болницата почина началникът на отдел \"Фискален контрол\" в НАП Ивайло Цветков, който бе прострелян на 18 декември до оградата на Фармацевтичния факултет в центъра на София.\n\n\nТези и още няколко случая накараха мнозина да се запитат: ? Точно с този въпрос екипът на Dnes.bg се обърна към своите читатели в традиционната ни анкета. В нея гласуваха точно 1929 души.\r\nНад половината от нашите читатели – 53% смятат, че причината за последните убийства е високото ниво на престъпността, което не може да бъде преборено от държавата.Други 26% пък смятат, че зад убийствата стои на първо място разчистване на сметка, а такава практика съществува от години.\r\nВсеки десети обаче (10%) съзрява в последните убийства опит да се клати стабилността в държавата по време на Европредседателството, което започна в началото на годината.\r\nЗа едва 9% от читателите случаите от началото на годината не са нещо невиждано, а такива убийства има винаги, въпреки усилията на органите на реда.1% от анкетираните пък посочват, че убийствата са дело по-скоро на балканския ни темперамент, отколкото на някаква организирана престъпност. \r\n ", "date": "2018.01.17", "title": "Показните убийства у нас: Висока престъпност или разчистване на сметки?"}
{"url": "https://www.dnes.bg/zvezdi/2018/01/17/kakva-e-tainata-na-nina-dobrev-za-idealna-figura.365386", "text": "Актрисата с български произход Нина Добрев стана известна в цял свят благодарение на главната роля в телевизионния сериал „Дневниците на вампира“. Оттогава тя е под лупата на фенове и медии.Това засегна не само личния живот на Нина (тя започна любовната си история с Иън Съмърхолдър на снимачната площадка, а впоследствие двамата се разделиха), но и външния ѝ вид.В един момент Добрев попадна в полезрението с наднормени килограми. Но пък тя е отличен пример за това как желанието, мотивацията и оптимизмът могат да помогнат за промяна към по-добро.Преди година актрисата започна да сърфира, съчета тренировките във фитнеса и с други спортове. И днес може да се похвали с една от най-перфектните фигури в Холивуд. И мотивира милиони момичета да постигнат идеалната физическа форма.В началото на седмицата тя пусна кадър в социалните мрежи в син бански, който само подчертава изкусителното ѝ тяло.Още новини за звезди четете на ", "date": "2018.01.17", "title": "Каква е тайната на Нина Добрев за идеална фигура?"}
{"url": "https://www.dnes.bg/mish-mash/2018/01/17/byrzata-moda-nachaloto-na-kraia-za-sekynd-hend-industriiata.365315", "text": "В продължение на десетилетия контейнерите за дарения в богатите държави бяха начинът хората да се отърват от ненужните им дрехи – без да изпитват вина, че ги изхвърлят. Във виртуозен и печеливш цикъл глобална мрежа от търговци събират тези дрехи, претеглят ги и ги транспортират до други държави, за да бъдат рециклирани, носени отново или пък да бъдат превърнати в килими или пълнеж за нещо друго.Сега този цикъл се разпада. Модните тенденции се забързват, новите дрехи стават толкова евтини, колкото са и използваните, а бедните страни обръщат гръб на търговията с дрехи втора ръка. Без сериозни промени в начина, по който дрехите се правят и търгуват това може да доведе до екологична катастрофа, пише Адам Минтър за \"Bloomberg\".Никой не е по-наясно с тази промяна от 200-те предприятия, заети с рециклирането на дрехи в прежда и одеяла в Панипат, Индия.На 55 мили северно от Делхи прашният град с 450 000 души население е най-големият център в света за рециклиране на вълнени облекла в продължение на поне две десетилетия, превръщайки се в ключов пункт за търговията с дрехи втора ръка, чийто оборот стига $4 млрд.В Панипат са се специализирали в производството на материал, наречен \"shoddy\" - нискокачествена прежда, произведена от рециклирани вълнени дрехи. Много от тяхната продукция се използва за направата на евтини одеяла за спасителни операции при бедствия. И доскоро това е било добър бизнес. В пикът си през 2010 г. и няколко години след това, фирмите в Панипат са произвеждали по 100 000 одеяла на ден, което е 90% от пазарния дял на тези одеяла, използвани при спасителни операции.В началото на века обаче по-богатите китайски предприятия започват да използват модерни съоръжения, които могат да произвеждат много повече одеяла в сравнение с фирмите в Панипат, както и в по-голямо разнообразие от цветове. Рамеш Гоял, генерален директор на \"Ramesh Woolen Mills\" твърди, че производството на китайците е станало толкова ефикасно, че ново поларно одеяло е струвало $2,50 на дребно, сравнено с $2 за рециклираните одеяла на индийците. Това превръща Китай в предпочитания производител в световен мащаб, и това струва на Панипат по-голямата част от експортния пазар.Така Панипкат се променя. Преди пет години никой не произвежда новия тип одеяла, а сега вече 50 предприятия го правят. Компанията на Рамеш купува китайска производствена линия и увеличава производството си. А клиентите оценяват качеството, разнообразието и бързото време за производство.Но онова, което е добре за Панипат и производителите е лоша новина за донорите и околната среда. Дори и когато индийците са били най-продуктивни в рециклирането не биха могли да се справят с наплива от използвани дрехи, които влизат на пазара в търсене на втори живот.Между 2000 и 2015 г. глобалното производство на дрехи се удвоява, докато средният брой пъти за носене на една дреха преди нейното изхвърляне намалява с 36%. Само в Китай намалява със 70%.Възходът на \"бързата мода\" обаче създава мрачен сценарий: Приливът от дрехи втора ръка става все повече, а пазарите, готови да ги използват отново изчезват. От екологична гледка точка това е голям проблем. Дори и сега текстилната индустрия е отговорна за повече вредни емисии от всички международни полети и воден транспорт, взети заедно. С разпадането на пазарите за рециклиране техният принос се покачва.Добрата новина е, че никой няма повече интерес от решаване на този проблем от самата индустрия. С покачването на температурите и зачестяването на засушаванията климатичните промени могат да свият производството на памук и така да направят производството на облекло по-малко предвидимо и много по-скъпо. Това притеснява шефовете на високите етажи в индустрията.Въпросът е как да се реши този проблем. Някои марки като Hennes & Mauritz (по-познати като H&M) и Patagonia Inc. (корпорацията зад The north face и Columbia sportswear) експериментират с нови нишки, направени от рециклирани материали, което може да помогне. Но в дългосрочен план индустрията ще трябва да се опита да насочи фокуса на потребителите върху издържливост и качество - и да иска съответната цена.Начините да се постигне това включват предлагане на гаранция за дрехите и създаване на етикети, които информират клиента за очаквания живот на продукта. За да се задоволи гладът за \"бърза мода\" марките могат да се обърнат и към Китай - но не за производство, а за модел. Например китайския YCloset предлага дрехи под наем, на базата на абонамент.Нито една от тези опции не може да замени Панипат и другите центрове за рециклиране, които някога превръщаха парцалите на богатите в евтини дрехи за бедните. Но независимо дали ни харесва или не тази ера приключва. Сега е въпрос на време да скроим нови мерки. ", "date": "2018.01.17", "title": "Бързата мода – началото на края за секънд хенд индустрията? "}
{"url": "https://www.dnes.bg/crime/2018/01/17/pancharevo-tavan-prevyrnat-v-oranjeriia-za-marihuana.365339", "text": "Криминалисти от СДВР разкриха оранжерия за отглеждане на марихуана. Специализираната полицейска операция е проведена на територията на Панчарево.При претърсване на къща, обитавана от 25-годишен мъж, униформените установили, че таванското помещение било приспособено в оранжерия за отглеждане на марихуана.Иззети са 72 растения, достигнали различен стадий на растеж. За тяхното развитие било осигурено модерно оборудване - вентилация, нагревателни лампи и химикали, подпомагащи растежа на насажденията.В оранжерията са открити три чувала зелена тревиста маса и пластмасова кутия, съдържаща суха тревиста маса.Срещу задържания - криминално проявен за престъпления, свързани с наркотици, е образувано досъдебно производство.Предстои доклад на събраните материали в Софийска градска прокуратура.", "date": "2018.01.17", "title": "Панчарево: Таван превърнат в оранжерия за марихуана "}
{"url": "https://www.dnes.bg/zvezdi/2018/01/17/gushterov-zaradva-svetlana-s-djip.365384", "text": "Светлана Василева и Християн Гущеров са заедно само от половин година, а вече дори изкараха и кратка раздяла преди коледните празници. Но пък явно връзката им се е заздравила и плеймейтката се похвали със скъп подарък.Бизнесменът я изненада със скъп джип и типично за родните ширини – обвит с панделка. Василева пък изпадна в екстаз и благодарности.\"През последните 2 години преминах през много трудни моменти, но както казват мъдрите хора – всяко зло за добро. А после животът ни срещна, мен и теб! Наложи се да преодолеем много препятствия, но въпреки тях днес сме заедно, един до друг. Благодаря ти за всичко, което правиш за мен! Благодаря за безбройните изненади и с цялото си искрено сърце днес искам да ти кажа: Благодаря, че те имам!\", написа блондинката.В родния шоубизнес подобни подаръци не са някакво изключение, с единствената разлика, че ако връзката не просъществува дълго – бизнесмените си събират даровете.Повече новини за звезди може да намерите на ", "date": "2018.01.17", "title": "Гущеров зарадва Светлана с джип"}
{"url": "https://www.dnes.bg/notifikacii/2018/01/17/alo-izmami-i-v-germaniia-kakva-e-prisydata-za-tiah.365304", "text": "Телефонните измами не са български патент. Такива има и в Германия. В Хамбург тече дело срещу \"ало\" измамник, отмъкнал 290 000 евро от пенсионери. Грозят го 14 години затвор, пише .\r\nМарчин К. (30 г.) е главатар на банда телефонни измамници. От август 2017 срещу него тече дело в Окръжния съд в Хамбург. Прокуратурата настоява за присъда от 14 години затвор, тъй като е измамил доверчиви пенсионери със стотици хиляди евро, информират няколко германски издания.\r\n\r\nМарчин К. е обвинен в измами в 43 случая. 16 от тях са били \"успешни\" и са донесли на 30-годишния мъж общо 290 000 евро. Обвиняемият и неговите съучастници целенасочено са търсили в германските телефонни указатели остарели немски имена като Ерика, Герда или Ханс-Георг. Телефонните разговори винаги започвали по един и същи начин. Марчин К. се обаждал от Варшава и винаги започвал така: \"Познай кой ти се обажда?\". След това измамникът започвал да гадае. \"Ханс-Георг, ти ли си?\" или \"Ах, Себастиан!\".\r\nМарчин К. се представял за племенник, стар приятел или далечен братовчед, разказват \"Ди Велт\" и NDR. И винаги се нуждаел спешно от пари. За покупката на жилище например. В някои случаи телефонният измамник искал суми от порядъка на 13 000 евро. А един път е поискал дори 135 000 евро. И когато възрастните пенсионери се хващали на въдицата и теглели пари от банката, главатарят на бандата изпращал \"куриери\" да получат парите. Всеки трети случай на телефонна измама е бил успешен.\r\nМесеци наред обвиняемият мълчал в съдебната зала. Когато обаче на 48-ото заседание на съда научил, че го грозят 14 години затвор, решил да проговори, посочват медиите. Накрая дори помолил съда за смекчаване на наказанието. Марчин К. заявил, че е готов да продаде Ферарито си, ако получи по-лека присъда. Но вече е късно.\r\nПрокурорът по делото е заявил, че \"много от възрастните хора, които са се хванали на трика, не са загубили само пари. Те се срамуват от своите роднини и имат здравословни проблеми\", пишат \"Ди Велт\" и NDR. А една 88-годишна жена от Хамбург, измамена от \"зет си\" с 10 000 евро, получила инфаркт.\r\nС парите на възрастните хора семейството на Марчин К. е водило луксозен живот. Той карал Ферари, а коледното дърво на семейството било украсено с банкноти. По време на предварителния арест Марчин К. е извършил и друго престъпление. Той предложил на един от надзирателите 300 000 евро, ако му помогне да избяга.\r\nСъдът ще произнесе присъдата срещу Марчин К. в края на януари.\r\n ", "date": "2018.01.17", "title": "Ало измами и в Германия. Каква е присъдата за тях?"}
{"url": "https://www.dnes.bg/cars/2018/01/17/opel-propuska-avtosalona-v-jeneva-zaradi-peugeot.365377", "text": "Германската компания Opel няма да участва на предстоящия автомобилен салон в Женева през март заради натиск от новия собственик PSA Peugeot Citroen да намали разходите и загубите си. Новината бе потвърдена официално от говорител на PSA, съобщава Automedia.Opel не е пропускал женевския салон от дълги години, но в сегашното решение има известна логика - след седемте нови модела, представени през 2017 г., в новата година компанията няма нито една съществена премиера. Отделните нови модификации, като например спортната версия на Insignia, ще бъдат представени със собствени събития. От PSA потвърдиха, че това е нова политика на групата, която се отнася до всички марки. Когато няма значим нов продукт, отделните брандове ще пропускат големите изложения, за да спестят постоянно растящите разноски по тях. В Женева няма да бъде и луксозната марка DS, групата ще бъде представена само от Peugeot и Citroen. Женевският салон, който привлича най-платежоспособната публика от всички големи изложения, до момента не бе получавал отказ от голям производител. За сметка на това, миналогодишният Франкфурт бе пропуснат от Peugeot и DSA, Volvo, Nissan, Fiat и Jeep. Преди това в Париж отсъстваха Ford, Volvo и Mazda. ", "date": "2018.01.17", "title": "Opel пропуска автосалона в Женева заради Peugeot"}
{"url": "https://www.dnes.bg/crime/2018/01/17/12-godini-zatvor-za-ovchar-ubil-priiatelkata-si.365388", "text": "Присъда от 12 години затвор получи днес, 17 януари 2018 г., 62-годишният Петър Русев. През март миналата година той е убил приятелката си в смолянското село Турян, съгласно присъда на Окръжния съд в Смолян.\r\nНаказанието на овчаря е редуцирано с една трета - от 18 на 12 години, тъй като делото се води по съкратена процедура и обвиняемият признал вината си. Петър Русев е убил 51-годишната Милена Стефанова при скандал в нейната къща. Под влияние на алкохола, мъжът се нахвърлил с нож върху жената. \r\nМилена е издъхнала след осем прободни рани по тялото. Овчарят е осъден да заплати и 100 хиляди лева обезщетение на роднините на убитата. Присъдата не е окончателна и подлежи на обжалване.", "date": "2018.01.17", "title": "12 години затвор за овчар, убил приятелката си"}
{"url": "https://www.dnes.bg/akoshtete-vqrvaite/2018/01/17/v-3-syveta-kak-da-otslabnem-byrzo.365362", "text": "Ако имате желание да свалите няколко килограма, трябва да си поставите малки цели, които да достигате една по една, защото мисълта да свалиш 20 кг наведнъж може да откаже всеки.\r\nМоже да започнете с нещо съвсем просто, като например да направите определени упражнения 5 пъти тази седмица.\r\n \r\nВажно е да разберем, че само упражнения или само режим на хранене трудно ще доведат до очаквания резултат – добре е да комбинираме и двете.\r\n \r\nЕто кои са най-лесните 3 стъпки, с които да намалите теглото си, без да преживявате стреса от безмилостни диети и безкрайни тренировки, който може да провокира връщане на килограмите скоро след това.\r\n \r\n \r\nВ забързаното ежедневие обикновено хапваме каквото намерим, а вечер сме ужасно гладни и нямаме време да се занимаваме с разни зеленчуци..\r\n \r\nНо... едва ли е чак толкова нерешим проблем да успеем да си осигурим по една голяма салата за обяд и вечеря, ако си го поставим за цел.А след нея може да си хапнете каквото ви се иска, като не бива да допускате да ви става тежко.", "date": "2018.01.17", "title": "В 3 съвета: Как да отслабнем бързо"}
{"url": "https://www.dnes.bg/akoshtete-vqrvaite/2018/01/17/sreshtu-incidentite-s-jivotni-vlak-v-iaponiia-lae.365366", "text": "Японски учени оборудваха влак с високоговорител, по който пускат кучешки лай и пръхтене на елени, за да предотвратяват инциденти с животни по релсите, съобщи Би Би Си.\r\nЗвуците се предназначени главно да плашат елените от железопътните релси. Те често ги /лижат, защото храната им е бедна на желязо. Останалите от преминаването на влаковете стружки за тях са полезна добавка.\r\nТрисекунден звук от пръхтене на елен привлича вниманието на животните, а само 20 секунди кучешки лай са достатъчни да ги подплашат и те да избягат, увериха представители на Железопътния научно-технически институт.\r\nЖивотинските звуци няма да бъдат пускани в населени райони.\r\nВ Япония влакове са блъснали сърни или елени 613 пъти през 2016 г. Това е довело до закъснения на влаковете с 30 или повече минути.", "date": "2018.01.17", "title": "Срещу инцидентите с животни: Влак в Япония лае!"}
{"url": "https://www.dnes.bg/health/2018/01/17/mychat-li-vi-tymni-krygove-pod-ochite.365364", "text": "Първите признаци на стареене на кожата започват да се появяват около очите. Такива са тъмните кръгове, торбички, увиснали клепачи, бръчки… Но те могат да се появят и при по-млади хора. Основната причина за това са нездравословни навици, както и генетична предразположеност.  Липсата на сън винаги си личи по уморените ни очи. Възрастните трябва да спят по 8 часа всеки ден, за да са отпочинали. Недоспиването или намаляването на качеството на съня оказва негативно влияние върху кожата около очите. Недостатъчният сън е една от най-очевидните причини за образуване на тъмни кръгове около тях. Това кара кръвоносните съдове да се разширяват и образуват по-тъмен нюанс под кожата, която е много тънка и деликатна на това място. Друго отрицателно въздействие е появата на торбички, която се дължи на задържане на течности под очите.  Гримът, който жените употребяват всеки ден, може да раздразни кожата. От друга страна козметиката за неговото почистване я карат да съхне и старее. Ако забравим да премахнем грима и измием лицето преди лягане, рискуваме да запушим порите на лицето, което е предпоставка за появата на акне. Доказано е, че прекалено тежкият грим води до разпадане на колагена в кожата, подпомагащ нейната здравина. Така тя старее, образуват се бръчки и тъмни кръгове. \r\n\r\n\r\n   ", "date": "2018.01.17", "title": "Мъчат ли ви тъмни кръгове под очите?"}
{"url": "https://www.dnes.bg/notifikacii/2018/01/17/strelbata-sreshtu-tyrnovskiia-biznesmen-s-bitov-motiv.365383", "text": "Стрелбата срещу Юлиян Мирчев - Видрата е с битов мотив, за изясняване на междуличностни отношения, това е най-вероятната версия според полицията в Търново. По случая е започнато досъдебно производство за причиняване на средна телесна повреда на бившия собственик на заложна къща в града.\r\nИзвестният в ъндърграунда на Велико Търново Юлиян Мирчев - Видрата е бил прострелян във вторник вечерта в апартамент в старата столица. Сигнал за произшествието е подаден в 23.09 ч. на тел.112. \nНа местопроизшествието веднага били изпратени полицейски екипи и спешна полощ. 48-годишният мъж е бил докаран в 23.40 ч. в спешното отделение на великотърновската болница. Приет е във Втора хирургия с 3 огнестрелни рана в двата крака. Настанен е за лечение, стабилизиран е и опасност за живота му няма.От полицията съобщиха, че до момента не са постъпвали сигнали за заплахи срещу него или унищожаване на негово имущество, съобщава ", "date": "2018.01.17", "title": "Стрелбата срещу търновския бизнесмен – с битов мотив"}
{"url": "https://www.dnes.bg/zvezdi/2018/01/17/aleks-raeva-se-gmurna-sred-akuli.365385", "text": "Певицата и тв водеща Алекс Раева се похвали с уникални кадри от своята почивка далеч от студеното време у нас. Тя се отдаде на своето хоби – гмуркането.От снимките е видно, че Алекс е плувала сред акули, като дори сама е направила няколко впечатляващи снимки в Тихия океан.Остава загадка само кой е мъжът, с когото тя е прекарала тези вълнуващи мигове под жаркото слънце и сините води.Според последните слухове тя има мъж до себе си вече близо година, но го държи далеч от папараците.Преди това Раева имаше дълга връзка с DJ Doncho, с когото се разделиха. Те останаха добри приятели и дори ходят заедно по участия.Още новини за звезди четете на ", "date": "2018.01.17", "title": "Алекс Раева се гмурна сред акули"}
{"url": "https://www.dnes.bg/notifikacii/2018/01/17/putin-zdrav-moje-da-sloji-mnozina-v-djoba-si.365334", "text": "Руският президент Владимир Путин е в чудесна физическа форма, но Кремъл няма намерение официално да се отчита за здравословното състояние на държавния глава. Това заяви днес пред журналисти президентският прессекретар Дмитрий Песков, който коментира доклада на Белия дом за здравословното състояние на Доналд Тръмп, предаде ТАСС.\n\"Не ми е известно да се подготвят подобни формати. Нашето законодателство не предвижда задължително да се огласяват данни за здравето на президента\", каза той.\"На свой ред мога да ви уверя, че президентът (Путин) е абсолютно здрав, може да сложи мнозина в джоба\", подчерта говорителят на Кремъл. /БТА/", "date": "2018.01.17", "title": "Путин – здрав, може да сложи мнозина в джоба си!"}
{"url": "https://www.dnes.bg/notifikacii/2018/01/17/novo-pokushenie-prostreliaha-biznesmen-v-tyrnovo.365333", "text": "Стрелба срещу известен бизнесмен от Велико Търново стресна града през изминалата нощ. Юлиян Мирчев - Видрата е прострелян пред блока, в който живее, съобщава телевизия Bulgaria On Air.\r\nСигналът за стрелбата е получен малко след 23:00 часа, когато Видрата излизал от дома си. Тогава стрелците открили огън и го ранили в бедрото.\r\n49-годишният Мирчев е настанен в болница без опасност за живота. Пред болничната му стая е поставена охрана.По случая е започнато досъдебно производство.\r\n ", "date": "2018.01.17", "title": "Ново покушение: Простреляха бизнесмен в Търново"}
{"url": "https://www.dnes.bg/index/2018/01/17/liato-vlak-da-se-izgubish-narochno-v-bylgariia.365309", "text": "\r\n                        \r\n                        \r\n                        \r\n                    Изгубихме се из България с двама от най-добрите ми приятели Ясен Атанасов и Анастас Шипков. Решихме го случайно - идеята ми хрумна, докато пътувах във влака, обичам БДЖ. Това сподели влогърът Крис Захариев за своето приключение из най-затънтените места из страната ни пред На границата между безгрижието и отговорния живот трима приятели използват последното си лято като тийнейджъри, за да открият България такава, каквато никой не им е показвал досега. Приключението преминава през най-затънтените кътчета на страната.\"Идеята ни беше да пътуваме из България из затънтени села. \"Изгубихме\" се нарочно. Беше интересно, защото имахме няколко правила - да не използваме GPS, да не се качваме на магистрала и да не спим в хотели, а където намерим. Също така да ядем каквото намерим. Хвърлихме се в суровите приключения и се лишихме от лукса на модерния живот\", каза влогърът.Според него е било много интересно и в най-скоро време хората ще могат да гледат сериите на приключението, които ще бъдат качени в канала на Крис в Youtube.\"Тримата сами снимаме и монтираме кадрите. Използвахме 3 камери и един дрон. Минахме над 5300 км, което е разстоянието от София до Кения\", допълни влогърът.Крис е категоричен, че водещото чувство е любовта към родината и желанието за опознаване на нови места.\r\n ", "date": "2018.01.17", "title": "Лято, влак... Да се изгубиш нарочно в България!"}
{"url": "https://www.dnes.bg/notifikacii/2018/01/17/grisho-na-kosym-ot-izdynka-specheli-petsetov-trilyr-sreshtu-kvalifikant.365350", "text": "Най-добрият български тенисист Григор Димитров спечели драматична победа във втория кръг на Откритото първенство на Австралия по тенис.Нашето момче се наложи трудно с 3:2 сета - 4:6, 6:2, 6:4, 0:6, 8:6, срещу квалификанта Макензи МакДоналд от САЩ.Срещата между двамата продължи 3 часа и 30 минути, а евентуална загуба от световния 186 щеше да бъде голям шамар за Григор. Още повече, че неговият противник никога не е печелил мач от основната схема на турнир от Големия шлем.\r\nКато цяло играта на българина не вървеше и на моменти той действаше посредствено на корта.\r\nВ следващия кръг Гришо ще се изправи срещу друг младок в лицето на руснака Андрей Рубльов, като двамата имат и стари сметки за уреждане помежду си.", "date": "2018.01.17", "title": "Гришо на косъм от издънка, спечели петсетов трилър срещу квалификант"}
{"url": "https://www.dnes.bg/obshtestvo/2018/01/17/lipsa-na-kadri-vnasiame-armenci-moldovci-i-ukrainci.365341", "text": "България е в процес на подписване на спогодби с Армения, Молдова и Украйна за регулиране на миграцията на работна ръка. Това ще улесни работодателите в България да наемат арменци, молдовци и украинци.Това е една от мерките, с които страната ни ще бори дефицита на кадри, стана ясно от думите на социалния министър Бисер Петков.\n\n\nПреговорите с Армения са по-напреднали и спогодбата ще бъде подписана още следващия месец.Сред другите мерки е и изготвяне на конкретни предложения към българите, които работят в чужбина, да се върнат на работа в родината.\"Можем да предложим конкретни оферти да се върнат. Някои български работодатели могат да предложат заплати, конкурентни на чуждите работодатели\", каза Петков пред БНТ.Очаква се утре правителството да разгледа Националния план за действие по заетостта. В него се предвиждат програмни мерки за 73 млн. лв., които да допринесат за повишаването качеството на работната сила.Това ще доведе до повишаване цената на труда - със 6,6% ще нарасне компенсацията на едно заето лице през 2018 г., обясни министър Петков.", "date": "2018.01.17", "title": "Липса на кадри? Внасяме арменци, молдовци и украинци"}
{"url": "https://www.dnes.bg/politika/2018/01/17/votyt-otgovor-za-horata-sabotaj-ili-stremej-na-ninova.365332", "text": "\nОт БСП внесоха мотивите за вота на недоверие срещу кабинета Борисов 3 в деловодството на парламента. От левицата ще атакуват политиката на правителството в здравеопазването, обществените поръчки, строителството и санирането и контрабандата.\"Мотивите са факт, внесени са в деловодството, в 10 страници. Конкретиката остава за дебата\", обясни лидерката на БСП Корнелия Нинова.Попитана дали в дните на откриването на европредседателството вотът не е един вид саботаж, тя отговори, че това е отговор на 83% от гражданите, които смятат, че корупцията е проблем №1.\n\n\n\n\"Борбата с корупцията е проевропейска политика, а не антиевропейска. Попитайте някой евролидер дали е съгласен за 6 месеца да се затвори темата за борбата с корупцията, защото някоя държава е председател\", настоя червената лидерка.По думите й с този вот ще си проличи кой иска да има борба с корупцията и кой не.\"По-добре сами алтернатива на статуквото, сами срещу корупцията, отколко част от статуквото, което брани корупцията\", заключи Нинова и отново настоя да се разсекретят доклади на правоохранителните органи, според които има заплаха за финансовата сигурност на страната.Според ГЕРБ пък вотът на недоверие е обречен на провал и е \"лошо изиграно тактическо действие\".\"БСП имитират политическа дейност. Внася се вот на недоверие без мотиви. След дълги преговори и закани получаваме един вот, който е обречен\", коментира Тома Биков.По думите му няма как вотът да свали правителството, не защото няма достатъчно гласове, а тъй като България бележи най-добрите си икономически показатели през последните 10 години.\"Имаме 4% икономически растеж, повишен кредитен рейтинг, почти нямаме бюджетен дефицит, имаме бюджет, който разхлабва коланите на българите. И точно в този момент да спрем този тренд, за удоволствието на колегите от БСП, за да имитират политическата си дейност? Няма начин да допуснем подобно нещо\", отсече той.Той допълни и че корупцията е обща тема, която дава възможност за \"разтягане на локуми, за патетика, морализаторстване\".\"Техният вот на недоверие за момента е насочен към Делян Добрев, който нито е премиер, нито министър\", допълни Биков.Депутатът от ГЕРБ коментира и че вотът не е успял да обедини опозицията, тъй като вотът е внесен в крайна сметка само от едната опозиционна партия.\"Това е лошо изиграно тактическо действие и ще си понесат политическите негативи. Една от основните цели на този вот вече е г-жа Нинова довечера да я дават в новините\", завърши Биков.Борис Ячев от \"Обединените патриоти\" пък определи мотивите на левицата като смехотворни и заяви, че от парламентарната група няма да подкрепят вота.\"Желанието за вота е изцяло политическият стремеж на Нинова да си даде допълнително един час политечско говорене и да си реши донякъде свои вътрешни проблеми, свързани с нейното укрепване като лидер\", настоя патриотът.", "date": "2018.01.17", "title": "Вотът – отговор за хората, саботаж или стремеж на Нинова?"}
{"url": "https://www.dnes.bg/sofia/2018/01/17/katastrofa-v-sofiia-haskovliia-sreshtu-syrbin-na-stochna-gara.365351", "text": "Две коли се удариха на кръговото кръстовище на Сточна гара в столицата.Автомобилите са със сръбска и с хасковска регистрация, съобщи \"Фокус\".Катастрофата е довела до материални щети по двете коли. Пострадали обаче няма.Движението в района не е затруднено.", "date": "2018.01.17", "title": "Катастрофа в София: Хасковлия срещу сърбин на Сточна гара"}
{"url": "https://www.dnes.bg/politika/2018/01/17/merkel-idva-u-nas-shte-govori-s-borisov-za-evroshefstvoto.365344", "text": "Канцлерът на Германия Ангела Меркел ще бъде на работно посещение в София в събота, 20 януари, по покана на министър-председателя Бойко Борисов. Това съобщиха от правителствената пресслужба. \r\nПри срещата си двамата ще обсъдят приоритетите на Българското председателство на Съвета на Европейския съюз, както и актуални политически теми.Меркел и Борисов са се срещали многократно в Брюксел и на международни форуми, в Берлин. Това обаче е второто посещение на канцлера у нас след еднодневната визита през октомври 2010 г.Основните теми на разговорите й тогава - с премиера Бойко Борисов и с президента 2002-2012 г. Георги Първанов, са били германските инвестиции в България и бизнесклиматът, проблемът с ромите в Европа и... готовността на страната ни за присъединяване към Шенгенското пространство.При първата си визита в България Меркел бе наградена от Първанов с орден \"Стара планина\" и бе удостоена със званието доктор хонорис кауза на Русенския университет.В петък, ден преди да разговаря в София с Борисов, германският канцлер ще се срещне с френския президент Еманюел Макрон в Елисейския дворец.Двамата ще обсъждат бъдещето на Европа и бъдещите приоритети, предаде Франс прес, като цитира френското президентство. \r\n ", "date": "2018.01.17", "title": "Меркел идва у нас, ще говори с Борисов за еврошефството "}
{"url": "https://www.dnes.bg/business/2018/01/17/vyrhovi-rezultati-za-letishta-varna-i-burgas-prez-2017.365354", "text": "Очакванията ни за 2017 бяха надминати, като годината бе доста по-добра от планираното. Например във Варна трафикът нарасна с 16,6%, а в Бургас той бе 3,6%. Тези проценти (за Летище „Варна\" рекордни) изразяват пристигащите и заминаващите пътници.Това посочи в интервю за телевизия \"Черно Море\", излъчено в ефира на  главният изпълнителен директор на конценсионера на Летища Варна и Бургас Фрапорт Туин Стар .Ръстът от 16,6% във Варна е факт въпреки значителния спад на туристите от Руската федерация - с 11%, което е значителен успех, отчете още той. На какво се дължи спада на руските посетители? По думите на Хеппе за това допринася това, че пазари като турския и дори египетския постепенно завръщат атрактивността си за руснаците.Като цяло германските туристи са значителен фактор, но през 2017 имаше голям ръст на посетители от Великобритания, Полша и Чехия\", отчете  главният изпълнителен директор „Фрапорт Туин Стар“.По думите на Хеппе ръководената от него компания постоянно трябва да инвестира, за да може да поддържа доброто ниво. „През последните 11 години инвестирахме 370 млн, лева, като всяка година имаме нови специални проекти\", подчерта той. ", "date": "2018.01.17", "title": "Върхови резултати за летища Варна и Бургас през 2017"}
{"url": "https://www.dnes.bg/stranata/2018/01/17/mlada-jena-poletia-ot-9-iia-etaj-na-blok-v-kyrdjali.365342", "text": "Жена на 30 години e паднала от 9-ия етаж на блок \"Балатон\" 3 в кърджалийския квартал \"Веселчане\", предаде БТА.От полицията уточниха, че става дума за нещастен случай, а не за самоубийство. Сигналът за инцидента е подаден в 10:57 часа. Криминални полицаи правят оглед на мястото на инцидента.Тялото на младата жена е транспортирано до спешното отделение на МБАЛ \"Д-р Атанас Дафовски\".Жената е починала, потвърдиха от болничното заведение.", "date": "2018.01.17", "title": "Млада жена полетя от 9-ия етаж на блок в Кърджали"}
{"url": "https://www.dnes.bg/health/2018/01/17/koga-gubim-bitkata-s-gripa.365361", "text": "Един от най-големите убийци в световен мащаб, познат на човечеството, е грипният вирус. През историята той, както и други инфекциозни причинители, неведнъж са обезлюдявали градове и села и дори са поставяли под въпрос оцеляването на човешкия род в определени местности. Днес епидемиологичната обстановка е доста по-различна. Жертвите на грипния вирус са много по-малко, но за съжаление все още има такива, а всеки изгубен живот е поражение. Отново се намираме в грипния сезон и по данни на епидемиолозите текущо пораженията му в Северна и Централна Америка са по-тежки, от тези в Европа. Вярно е, че огромната част от хората, които се заразят с грип, го преболедуват и се възстановяват напълно. Това носи лъжливо усещане за недосегаемост, особено на младите и активни хора. Washingtonpost опровергава това убеждение, споделяйки със света историята на 21 годишния Кайлър Баугман – млад, енергичен и отдаден на фитнеса и доброто здраве мъж. Когато се разболява от настинка покрай Коледните празници, той и семейството му смятат, че просто се нуждае от почивка. Само няколко дни след това обаче, Кайлър развива септичен шок и загива от множествена органна недостатъчност в резултат на грипен вирус. ", "date": "2018.01.17", "title": "Кога губим битката с грипа?"}
{"url": "https://www.dnes.bg/obrazovanie/2018/01/17/udyljavat-gripnata-vakanciia-v-pernishko.365343", "text": "Удължава се \"грипната\" ваканция в Пернишка област до края на седмицата, съобщи Регионалното управление на образованието /РУО/.\n\n\nТази сутрин Регионалната здравна инспекция е връчила предписание на РУО за провеждане на задължителни хигиенни и противоепидемични мерки, съгласно които учебни занятия в училищата в региона няма да се провеждат на 18 и 19 януари.Нивото на интензивност на епидемичния процес по отношение на грип и остри респираторни заболявания /ОРЗ/ достигна заболеваемост 280,66 на 10 000 души. Регистрирани са 208 случая на ОРЗ.Предгрипна епидемия е обявена в област Пловдив, заболеваемостта е висока в областите Стара Загора, Пазарджик, Габрово и София – област, Русе, Силистра.", "date": "2018.01.17", "title": "Удължават грипната ваканция в Пернишко"}
{"url": "https://www.dnes.bg/cars/2018/01/17/adrenalin-avantiurizym-silni-useshtaniia-s-6-vida-gumi-za-lamborghini-urus.365367", "text": "Lamborghini Urus в никакъв случай не е поредното обикновено SUV, така че може би не е изненадващо, че на италианския производител на гуми Pirelli му се е наложило да адаптира технологиите си специално за новия спортен джип от Болоня. Pirelli, който е и единственият доставчик на гуми във Формула 1, дори признаха, че са изпитвали \"технически предизвикателства\" да разработят подходяща каучукова смес, която да отговаря на нуждите на модела, който Lamborghini описва като първото истинско супер SUV.Pirelli са канализирали усилията си в разработката на смес и грайфер, които подхождат на невероятното представяне на Urus и на гъвкавостта му, изразяваща се в това да е еднакво бърз и динамичен както на пътя, така и извън него. Така или иначе, ненужно е да се заблуждаваме, че някой от собствениците на Urus би проявил достатъчно смелост и неблагоразумие да изкара своето Lamborghini извън асфалта.Pirelli ще предлага общо 6 различни типа гуми за Urus, като те ще са от моделите P Zero, P Zero Corsa и Scorpion. Всички те ще са напълно съвместими с огромните джанти на новото SUV, които ще варират в размер от 21 до 23 инча.От Pirelli уточняват, че P Zero Corsa гумите са специално разработени за постигане на \"висок адреналин на писта\", което означава, че моделът най-вероятно ще е обут именно с тях, когато в идните седмици атакува рекорда за най-бърз джип на митичното германско трасе \"Нюрбургринг\". Колкото до другите два типа гуми, стандратните Pirelli P Zero са предвидени за \"любителите на силните усещания\", докато гумите от типа Scorpion са за \"екстремно ползване\". Последните са подходящи за моментите, в които собствениците на Urus все пак се почувстват достатъчно авантюристично настроени, за да кривнат от добре асфалтирания път... със своето возило за около 200 000 евро.Без значение дали е обут с летни, зимни или всесезонни гуми, Lamborghini Urus се очертава като чудовищен SUV модел, ако съдим по динамичните му характеристики. От 0 до 100 км/ч той ускорява за 3.6 секунди, до 200 км/ч хронометърът отброява 12.8 секунди, а максималната скорост е 305 км/ч. За да успее да спре ефективно, на Urus са му необходими и големи спирачки, като в случая керамичните дискове са с размер 440 мм отпред и 370 мм отзад. Те са стандартни за Urus и се предлагат срещу доплащане в Bentley Bentayga.От Lamborghini прогнозират, че ще продадат 1000 бройки от Urus през 2018 г., преди да увеличат производствените обеми през 2019 г., когато се очаква да бъдат пласирани 3500 автомобила от модела. Ако тези цели бъдат достигнати, това би означавало, че компанията от Болоня почти ще удвои годишните си продажби в сравнение с миналата година, когато успя да продаде общо 3815 автомобила.", "date": "2018.01.17", "title": "Адреналин, авантюризъм: Силни усещания с 6 вида гуми за Lamborghini Urus"}
{"url": "https://www.dnes.bg/temida/2018/01/17/prokuror-slabata-ohrana-na-sarafovo-ulesnila-terora.365349", "text": "В Специализирания наказателен съд започна разпитът на свидетели по делото за атентата в \"Сарафово\". На 18 юли 2012 г. атентатор-самоубиец се взриви до автобус с израелски туристи на летището в Бургас. При атентата загинаха шестима души, а 37 бяха ранени.Подсъдими по делото са Мелиад Фарах и Хасан ел Хадж Хасан, граждани на Австралия и Канада, които все още се издирват. Смята се, че те са помогнали на атентатора Мохамед Хасанел Хюсейни.\n\n\nНа днешното заседание не присъстваха израелските граждани, страни по делото и свидетели на терористичния акт.Стоян Стоянов, таксиметров шофьор към летището, разказа пред съда, че е бил на около 70 метра от атентата и е чул два взрива през няколко секунди. По думите му е имало отломки в радиус от около 50 метра от взривения автобус с туристи.Пред медиите той каза, че коренно са се променили мерките за сигурност след атентата и вече се проверява всичко на летището. Негов колега се е разминал с атентатора, видял го е, но не е знаел, че е той. Други свидетели заявиха, че след като се е чул взривът е настъпил \"пълен хаос и паника\" сред хората на летището.Според свидетелите денят на атентата, сряда, е бил обичайно слаб откъм пристигане на туристи. Разпитаните пред съда казаха още, че достъпът до паркинга и до сградата за пристигащи и заминаващи туристи на летището, по онова време, е бил свободен и всеки е можел да стигне до тях. Те казаха също, че веднага е била осигурена помощ на пострадалите и е направена организация за отцепване на района.От разпитите стана ясно, че в този ден само двама гранични полицаи са били на работа и са патрулирали, като смяната им била 12-часова от 08.00 до 20.00 часа. Според показанията на граничните полицаи, те не са имали физическата възможност да проверяват всеки, който идва на паркинга и влиза в летището. Те не са забелязали атентатора нито са видели нещо подозрително в някой от лицата на летището.Прокурорът по делото Красимир Тренчев коментира пред медиите, че слабото ниво на сигурност на летището тогава е било предпоставка за улесняване на извършителя на атентата, съобщи БТА.Делото продължава с разпит на свидетели на 6 и 7 февруари, голяма част от тях са служители на МВР. ", "date": "2018.01.17", "title": "Прокурор: Слабата охрана на Сарафово – улеснила терора"}
{"url": "https://www.dnes.bg/temida/2018/01/17/predsrochno-li-grebeca-ot-naglite-ostava-v-zatvora.365347", "text": "Любомир Димитров-Гребеца, осъден за това, че е част от групата за отвличания \"Наглите\", остава в затвора, тъй като Софийският градски съд отказа предсрочното му освобождаване.\r\nДо момента Гребеца е излежал почти 9 години от присъдата си и му остава по-малко от една. Администрацията на затвора смята, че той не се е поправил и има риск да извърши друго престъпление.На това становище е и прокуратурата. Затворникът е подсъдим и за двойно убийство, което дело още не е приключило.\r\nЛюбомир Димитров не се съгласи с казаното и поиска да бъде пуснат предсрочно от затвора.По-рано днес градският съд пусна предсрочно на свобода Васил Маникатов, сочен за една от жертвите на групата за отвличания \"Наглите\", както и занимаващ се с наркотици.Двете решения на съда не са окончателни. Последна дума има апелативната инстанция.", "date": "2018.01.17", "title": "Прeдсрочно ли? Гребеца от \"Наглите\" остава в затвора"}
{"url": "https://www.dnes.bg/stranata/2018/01/17/za-liubovta-ot-temperamentna-ispaniia-do-spokoen-razlog.365346", "text": "\r\n                        \r\n                        \r\n                        \r\n                    Любов от пръв поглед. Така Давид Райгал определя срещата си с Разлог.\r\nЗа първи път той идва в страната ни преди 4 години, а от 3 г. е превърнал градчето в свой дом.\r\nИ, ако някога местните са го наричали \"Испанеца\", днес вече той е просто Давид, разказва историята му .\"Това е най-красивото място\", обяснява Давид. Рила, Пирин, Родопите са на длан пред него.В Разлог го води Костадинка. Двамата се запознават в Испания, а Давид решава да тръгне с нея.A Давид се определя като селски човек и смята, че хората в малкия град са по-добри.", "date": "2018.01.17", "title": "За любовта: От темпераментна Испания до спокоен Разлог "}
{"url": "https://www.dnes.bg/usa/2018/01/17/lekar-trymp-e-zdrav-i-shte-ostane-zdrav-do-kraia-na-mandata-si.365293", "text": "Президентът на САЩ Доналд Тръмп е в отлично здраве, без никакви признаци на когнитивни нарушения и се очаква да остане здрав до края на мандата си, а и на втория, ако бъде преизбран през 2020 г. Това заяви снощи след близо четиричасов профилактичен медицински преглед в петък лекарят на Белия дом Рони Джаксън, предаде Франс прес.\r\n\"Няма абсолютно никакви признаци за някакъв когнитивен проблем\", каза д-р Джаксън в дълъг разговор с журналисти за здравословното състояние на 71-годишния президент.\r\nКогнитивните смущения представляват разстройства, засягащи паметта, способността за обучение, възприятието, способността за решаване на проблеми. \r\nПо думите на Джаксън, който осъди \"психиатрията на таблоидите\", президентът е поискал когнитивен тест, за да разсее спекулациите за душевното му здраве. Извършените изследвания биха открили симптоми, издаващи болестта на Алцхаймер или други заболявания, отбеляза медикът.\r\nЛекарят похвали \"изключително добрите гени\" на президента и неговата голяма енергичност и издръжливост, като подчерта, че Тръмп спи по 4-5 часа на денонощие.\nСпоред Джаксън Тръмп е получил максималните 30 точки на масово прилагания по света тест за проверка на паметта и вниманието Montreal cognitive assessment. От 26 точки нагоре вече няма основания за тревога, посочва АФП. \r\nРезултатът и всекидневните наблюдения на лекаря по думите му дават основания за извода, че американският лидер няма нарушени функции на мозъка и \"мисли ясно\", отбелязва ТАСС, като се позовава на телевизиите Ен Би Си и Си Ен Ен.\r\nАгенциите описват и част от задачите в теста с продължителност десет минути, на който е бил подложен Тръмп. Трябвало например да нарисува часовник, показващ точния час, да разпознае камила, лъв и носорог, изобразени на рисунка, да открие общи черти между влак и велосипед, да подбере за минута няколко думи, започващи с една и съща буква. Също и да брои на глас в обратен ред от 100 до 1, като изважда всеки път по 7 от поредното число.\r\nТова е бил първият медицински преглед за Тръмп в качеството му на 45-и президент на САЩ. Лекарят му изтъкна, че не знае друг някой действащ американски лидер да е минавал подобна проверка на мозъчните функции.\r\n\"Общо взето, цялостното състояние на президента е отлично\", заяви Джаксън, цитиран от осведомителните агенции. Нормалната сърдечна дейност на Тръмп и доброто му здраве се дължат на въздържанието от алкохол и тютюн през целия живот, каза той.\r\nПри все това за президента, който тежи 108 кг при ръст от 190 см, би било полезно да мине на диета с по-малко мазнини и да прави физически упражнения. Лекарят съобщи, че Тръмп би желал да свали тази година между 4 и 7 кг и обеща да отдели специално внимание на хранителния му режим.\r\n\"Ще поработим върху това, ще напреднем, не съм разтревожен\", каза той.\r\nЛекарят на Белия дом ловко избегна журналистическите въпроси от не твърде медицинско естество, допълва АФП. Според агенцията Джаксън не е отговорил например дали Тръмп, известен любител на телевизията, не прекарва твърде много часове пред екрана. Той отговорил с \"не\" на въпроса дали е преброил колко време прекарва президентът по терените за голф. И след въпрос за очакваната продължителност на живота му отбелязал с усмивка, че Тръмп \"вероятно няма да живее до 200 години...\" /БТА/\r\n ", "date": "2018.01.17", "title": "Лекар: Тръмп е здрав и ще остане здрав до края на мандата си!"}
{"url": "https://www.dnes.bg/stranata/2018/01/17/dve-koli-se-udariha-krai-haskovo-ima-raneni.365297", "text": "Два автомобила са се сблъскали челно при пътно произшествие край Хасково, съобщават от Областната дирекция на МВР.Инцидентът е станал към 8 часа тази сутрин.\r\nКатастрофата е станала на път Е-80 до местността \"Ходжова чешма\" край Хасково.\r\nПри инцидента има пострадали, тяхното състояние се изяснява. Видимостта в участъка е намалена заради мъгла.\r\nОт АПИ уточняват, че заради катастрофата временно е ограничено движението в района. Обходният маршрут е през градската пътна мрежа на Хасково.", "date": "2018.01.17", "title": "Две коли се удариха край Хасково, има ранени"}
{"url": "https://www.dnes.bg/politika/2018/01/17/bsp-korupciiata-zaplashva-nacionalnata-sigurnost.365300", "text": "Доклади на прокуратурата, на ДАНС и писмо от финансовия министър Владислав Горанов след извършени проверки в приходната агенция показват, че има заплаха за финансовата сигурност на страната, а оттам и за националната сигурност.Документите обаче са секретни и заради това червената шефка Корнелия Нинова поиска председателският съвет на НС да се събере утре извънредно и да реши дали да ги разсекрети или да се проведе закрито заседание на парламента, така че всички депутати да се запознаят с тях.\n\nТя отсече, че вотът на недоверие срещу правителството заради корупцията ще бъде внесен и заради това е важно народните избраници да са наясно какво пише в докладите от проверките на компетентните органи.\"Когато говорим за корупция, говорим за такава най-вече в разходването на парите и то е логично. Законът ми забранява да си служа с имена на хора, фирми и числа за злоупотреби и корупция, но мога да кажа, че в резултат на тези проверки, на разпити на свидетели и на експертизи е направен извод за заплаха на финансовата сигурност\", отсече Нинова.Тя допълни, че тези констатации и указания на главния прокурор стоят на бюрото на премиера Бойко Борисов от август 2016 г.\"Искаме да знаем за каква корупция става дума, защо премиерът не е взел мерки, покровителства ли се тя от най- високо ниво\", настоя соцлидерката.\r\n ", "date": "2018.01.17", "title": "БСП: Корупцията заплашва националната сигурност!"}
{"url": "https://www.dnes.bg/sofia/2018/01/17/vijte-kyde-niama-da-ima-voda-utre-v-sofiia.365306", "text": "\"Софийска вода” временно ще прекъсне водоснабдяването в някои части на столицата\r\nНа 18 януари 2018 г. (четвъртък), във връзка с изграждане на сградно водопроводно отклонение на ул. \"Шар планина\", Център, се налага спиране на водоподаването от 10:00  до 18:00 часа на клиентите на \"Софийска вода”, живеещи в района на: ул. \"Шар планина\" от ул. \"Цар Симеон\" до ул. \"Свети Свети Кирил и Методий\"\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Шар планина\" ъгъла с ул. \"Цар Симеон\".\r\nНа 18 януари 2018 г. (четвъртък), във връзка с подмяна на водомерен възел в кв. \"Димитър Миленков\", се налага спиране на водоподаването от 9:30  до 14:30 часа на клиентите на \"Софийска вода”, живеещи в района на: кв. \"Димитър Миленков\"\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: кв. \"Димитър Миленков\" №202.\r\nНа 18 януари 2018 г. (четвъртък), във връзка с подмяна на сградно водопроводно отклонение до бл. 373, жк. \"Младост\" 3, се налага спиране на водоподаването от 10:00  до 20:00 часа на клиентите на \"Софийска вода”, живеещи в района на: бл. 373\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: до бл. 373.\r\nНа 18 януари 2018 г. (четвъртък), във връзка с подмяна на спирателен кран на ул. \"Малобучински път\", с. Мало Бучино, се налага спиране на водоподаването от 9:00  до 21:00 часа на клиентите на \"Софийска вода”, живеещи в района на: Местност \"Манилов дол\"\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Малобучински път\" ъгъла с ул. \"Бор\".\r\nНа 18 януари 2018 г. (четвъртък), във връзка с подмяна на сградно водопроводно отклонение на ул. \"Царево\" , кв. \"Орландовци\", се налага спиране на водоподаването от 9:00  до 19:00 часа на клиентите на \"Софийска вода”, живеещи в района на: ул. \"Староселска\" от ул. \"Царево\" до ул. \"Одеса\"\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Царево\" ъгъла с ул. \"Староселска\".\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на \"Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -  .\r\n\"Софийска вода” АД предварително се извинява на своите клиенти за причинените временни неудобства!\r\nИнтернет сайтът на дружеството () дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.01.17", "title": "Вижте къде няма да има вода утре в София"}
{"url": "https://www.dnes.bg/za-da-se-razbirame/2018/01/17/5-znaka-che-toi-vi-obicha-dori-i-da-ne-go-izricha.365264", "text": "Мъжете и жените показват любовта си по различни начини. Дамите обикновено го изричат, докато господата демонстрират повече с действията си тези силни чувства. Понякога това може да е объркващо за представителките на нежния пол.Понякога истинската любов се крие в действията, а не толкова в думите. Ако вие се съмнявате дали любимият изпитва обич към вас, вижте няколко сигурни знака, че той ви обича. За мъжете е по-лесно да покажат, отколкото да кажат: \"Обичам те!\"Да жертваш нещо в името на любимия човек изисква зрялост, себеотрицание и най-вече любов. Взаимоотношенията се нуждаят от баланс на взаимна жертва или едната страна винаги ще е ощетена и недоволна.Обикновено мъжете, които са влюбени, изпитват дискомфорт при мисълта, че тяхната дама е недоволна, и ако това е нещо, което те могат да предотвратят, ще го направят. Понякога минават и границите, за да направят нещо, само защото това е наистина важно за партньорката им.Ако партньорът ви може да направи жертви за вашето щастие, това е само един от начините, по който ви казва: \"Обичам те\", без всъщност да го изрича.Проучвания показват, че жените са много по-добри слушатели, отколкото мъжете. Така че, когато партньорът ви не само ви слуша, но активно обръща внимание и отговаря, когато е активен слушател, бъдете сигурни, че го е грижа за вас.", "date": "2018.01.17", "title": "5 знака, че той ви обича, дори и да не го изрича "}
{"url": "https://www.dnes.bg/zvezdi/2018/01/17/vdovicata-na-glen-frei-sydi-bolnica-zaradi-smyrtta-mu.365299", "text": "Сидни Фрей обвинява медицинското заведение \"Маунт Синай\" в Манхатън и неговия лекар, гастроентеролога Стив Ицковиц, за това, че не са осигурили подобаващото лечение на Глен Фрей, който бил приет с язвен колит. Ицковиц е бил лекуващият лекар на Фрей от 19 октомври до месец ноември 2015 година.\r\nСпоред иска заради недоглеждане китаристът е бил подложен в болницата на физически и морални страдания. Вдовицата на американския китарист и основател на групата \"Ийгълс\" е подала иска в съда на щата Ню Йорк срещу здравното заведение, в която съпругът й се е лекувал малко преди кончината си, предаде Ройтерс, цитирана от БТА.\r\nДа припомним, че известният музикант Глен Фрей почина на 18 януари 2016 г. на 67-годишна възраст вследствие на усложнения, свързани с язвения му колит, пневмонията и ревматоидния артрит, от които е страдал.", "date": "2018.01.17", "title": "Вдовицата на Глен Фрей съди болница заради смъртта му"}
{"url": "https://www.dnes.bg/obshtestvo/2018/01/17/po-iskane-na-turizma-dyrjavata-slaga-minimalni-ceni-na-hotelite.365291", "text": "Министерството на туризма е задействало процедура за определяне на минимални цени на нощувките в хотелите. Промяната е поискана от туристическия бранш и ще засегне престоя в 3, 4 и5-звездните хотели, пише \"\".Официално решение все още няма, защото министерството на Николина Ангелкова изчаква становище на Комисията за защита на конкуренцията.Ведомството е поискало отговор на въпроса дали определянето на минимални цени, под които хотелите да не могат да предлагат нощувки, не нарушава българските закони за защита на конкуренцията или свързани с тях европейски директиви.\n\n\nОтговорът на КЗК се очаква до края на януари.Все още не е правен и анализ какви точно ще бъдат минималните цени.\"В зависимост от становището на КЗК ще създадем работна група и ще обсъдим с бранша конкретни предложения”, обясняват от министерството на туризма.Общият брой на хотелите с 3, 4 и 5 звезди в България към момента е 6144.С въвеждането на минимални цени за нощувките от министерство на транспорта се надяват да спрат дъмпинга от по-малки хотели. Оплаквания за това често постъпвали във ведомството на Ангелкова. Например, че хотели с категория 4 звезди например продават нощувки с цената на 2-звездни.Другият мотив е, че такива минимални цени биха могли да послужат и като основа за минимално данъчно облагане за всяка отделна категория, а това би помогнало да се изсветли хотелиерският бизнес, казват от министерството.На големите хотели и вериги минималните цени ще служат за повече предвидимост в бизнеса, казват от туристическото министерство.", "date": "2018.01.17", "title": "По искане на туризма: Държавата слага минимални цени на хотелите!"}
{"url": "https://www.dnes.bg/politika/2018/01/17/gerb-zastavat-zad-zakona-na-dps-za-bankite.365308", "text": "ГЕРБ застана зад промените в Закона за банковата несъстоятелност, който касаят пряко фалиралата КТБ. Поправките бяха внесени от Делян Пеевски, Хамид Хамид и Йордан Цонев от ДПС.\r\nДепутатите от БСП, от Обединени патриоти и от \"Воля\" гласуваха или \"против\" и \"въздържал се\".\r\nСпоред вносителите с промените се дава правен способ да се върне разграбеното на държавата.\r\nС приетите на първо четене изменения в закона всички прихващания и вземания, по които не е имало действителни плащания, се обявят за недействителни.\r\nВ закона е разписано още, че КТБ е действала като финансова пирамида.\r\nСпоред Йордан Цонев промените ще са ефективен правен инструмент в ръцете на синдиците, ако спечелят делата, да възстановят заграбеното от КТБ.\r\nТой отсече, че фалитът на банката е грабежът на века и е направен от мажоритарния собственик и неговия екип.", "date": "2018.01.17", "title": "ГЕРБ застават зад закона на ДПС за банките"}
{"url": "https://www.dnes.bg/obshtestvo/2018/01/17/maikata-se-sramuvala-shterkite-i-ludnali-zatova-pod-kliuch.365288", "text": "\r\n                        \r\n                        \r\n                        \r\n                    Двете жени, държани под ключ от майка си в дома им в Свищов, имали психически проблеми. Това разказаха съседи на семейството пред .За последно те са виждали момичетата преди около 3-4 години, а тяхната майка разказвала на всички, че живеят в София, работят и са добре.\n\n\"Вероятно се е срамувала от поведението на дъщерите си, отбягваше да говори за тях\", сподели за Янка Манчева, която е тяхна съседка.Тя каза още, че е познавала семейството като добро, а децата им израстнали заедно.\"През 2009 година се върнах от Испания, където живеех за кратко и оттогава до 2011 година поддържахме контакти, дори им ходех на гости. Тогава и обаче забелязах, че едното момиче не е добре психически, но предполагах, че е нещо временно, дължащо се на преумора\", отбеляза Янка Манчева.Тя разказа, че е виждала по-малката сестра да си говори сама и да прави странни жестове.В края на миналата седмица съседи са подали сигнал към социалните служби и полицията в Свищов. Те забелязали, че жената купува голямо количество хранителни продукти, а в същото време живее сама.След подадения сигнал полицията е направила проверка и е открила двете безпомощни жени на 33 и 34 години. Били държани в една от стаите на къщата.Според властите изглеждали много зле и били неадекватни.При разпита майката заявила, че дъщерите ѝ не са излизали по собствено желание. Тя е задържана, а психично болните жени ще бъдат настанени в специализиран дом.", "date": "2018.01.17", "title": "Майката се срамувала, щерките й луднали – затова под ключ!?"}
{"url": "https://www.dnes.bg/tenis/2018/01/17/nadal-prodyljava-da-gazi-v-melbyrn.365310", "text": "Рафаел Надал се класира за третия кръг на Откритото първенство на Австралия след победа с 6:3, 6:4, 7:6(4) над Леонардо Майер от Аржентина.  Изненадващо Надал допусна пробив, когато сервираше за мача при 5:4 в третия сет. След това обаче той показа класата си и успя да измъкне тайбрека на 5. Следващият му съперник е 28-ия в схемата Дамир Джумур от Босна и Херцеговина, който се наложи с 7:5, 3:6, 6:4 и 6:1 над Джон Милман от Австралия. Иво Карлович от Хърватия стана най-възрастният играч, който стигна до третия кръг на Откритото първенство на Австралия в неговата 40-годишна история. 38-годишният тенисист пласира 53 аса при успеха си над Юичи Сугита от Япония с 7:6 (3), 6:7 (3), 7:5, 4:6 и 12:10. Мачът продължи 4 часа и 33 минути и е най-дългият мач в турнира досега. Карлович ще се изправи срещу италианеца Андреас Сепи в следващия кръг.\r\n                    \r\n                       ", "date": "2018.01.17", "title": "Надал продължава да гази в Мелбърн"}
{"url": "https://www.dnes.bg/balkani/2018/01/17/ot-22-ri-do-28-mi-pak-blokada-na-gryckite-fermeri.365295", "text": "От 22 до 28 януари гръцките фермери ще блокират с трактори пътищата. Това е решил стачният комитет на земеделските производители на свое съвещание в град Лариса, съобщава  БТА.\nНа 3 февруари ще има голям протестен митинг в Солун, който ще бъде по време на селскостопанското изложение \"Агротика\". Земеделските стопани са обявили, че ще подкрепят протеста. Недоволството им е от насъбралите се, според тях, проблеми в бранша, които с течение на времето са се изострили и са довели до драстично намаляване на доходите им.Исканията на фермерите са: с данъци да бъдат облагани само реалните им доходи, необлагаемият за тях минимум да е 12 хиляди евро, да се премахне осигуряването и да се намали възрастовата граница за пенсиониране на 60 години за мъжете и 55 години за жените.Освен това земеделските стопани държат да получат гарантирани цени за тяхната продукция, безплатно здравеопазване, достойни пенсии, премахване на единния имотен данък и създаване на държавен фонд, който да поема на сто процента обезщетенията им за щетите, нанесени от природните бедствия.\r\n ", "date": "2018.01.17", "title": "От 22-ри до 28-ми – пак блокада на гръцките фермери"}
{"url": "https://www.dnes.bg/technology/2018/01/17/dramata-na-youtube-reklamite-v-nepodhodiashti-klipove.365298", "text": " Google прави втори опит в рамките на по-малко от година да защити рекламодателите в своите канали в YouTube от това да бъдат асоциирани с видеа, включващи насилие, омраза или лоша реторика, предава Ройтерс.Съгласно новите стандарти Google ще премахне рекламите от \"значителен\" брой от своите канали в YouTube, 99% от които са генерирали под 100 долара от реклами през миналата година, обяви компанията.Google обещава да накара хората си да преглеждат всяка секунда от най-популярните видеа, отговарящи на условията за рекламиране, като това ще се случи до края на март по целия свят. Освен това фирмата променя и условията за създаване на търговски канали.\"Въпреки че миналата година предприехме няколко стъпки да защитим рекламодателите от неподходящо съдържание, знаем, че трябва да направим повече, за да се уверим, че техните реклами вървят редом със съдържание, което отразява техните ценности\", коментира Пол Мърет, вицепрезидент на Google, отговарящ за видеото и анализите.\r\nПредишната вълна от промени в политиките на компанията се случи, като над 250 рекламодатели спряха рекламата си в YouTube миналата пролет след статии в новините, които показват, че въпросните реклами са показвани редом с екстремистко съдържание.", "date": "2018.01.17", "title": "Драмата на YouTube... рекламите в неподходящи клипове"}
{"url": "https://www.dnes.bg/eu/2018/01/17/daite-da-dadem-es-za-balkanite-inak-plyzva-radikalen-isliam.365318", "text": "В речта си пред Европейския парламент в Страсбург премиерът Бойко Борисов обяви, че стабилността на Балканите има пряко отношение към стабилността на Европа.\"Ако ние не дадем перспектива на страните от ЕС, там има почва за развитието на радикален ислям. Стабилността на Балканите пряко отговаря за стабилността на Европа. Изходът е европейската перспектива, те го очакват. Така ще имаме необходимото влияние и сигурност в този регион\", предупреди той евродепутатите.Темата за Западните Балкани бе една от главните в словото на министър-председателя ни, с която той представи българското председателство на Съвета на ЕС.\"Ясно знаем, че в мандата на тази ЕК няма да има нови членки от Балканите в ЕС. Но ясно и честно трябва да им кажем какви надежди могат да хранят. Как във времето се разполагат вижданията ни за интегрирането им в Европа... Един изстрел в Косово буквално взривява Балканите. Настроенията веднага стават други\", посочи премиерът.По думите му България и Македония са дали пример, че с такт и добронамереност могат да се решават проблемите.\"Надяваме се между Скопие и Атина да завърши проблемът с името, за да може Скопие да получи перспектива за НАТО и ЕС. Това е като крайъгълен камък, който, ако се размърда, започват да мърдат целите Балкани\", каза още Борисов.Според него, ако Европа не даде перспектива за членство на Западните Балкани, младите ще напуснат региона в търсенето на по-добър живот.\"Ако ние не го направим, и Русия, и Китай, и Саудитска Арабия имат интерес към Балканите, и някой друг ще го направи. Сега е моментът да им дадем перспектива\", настоя отново премиерът ни.\"Смея да твърдя, че България за година успя да намали миграционния натиск до нула. Постигна се с много работа, а и на границата с Турция показахме как с европейската солидарност и помощ, с усилията на държавата и споразумението с Турция за ограничаване на миграционния поток, можем да го направим. Имаме огромна морска граница и голяма сухопътна с Турция. Споразумението трябва да се подпише. Там в момента има милиони мигранти. Един от основните спорове между държавите членки е как попадналите в ЕС мигранти да бъдат релокирани. Ще опитаме с много такт и дипломатичност да решим този въпрос. В няколко държави има огромно струпване, полагат се огромни усилия, а други не искат въобще да участват. Има и трета група – България, Гърция, Италия, които са на входа на мигрантската вълна\", посочи Бойко Борисов.\"Оставяме цели процеси да се развиват, а ние да бъдем зрители. Оставяме президентите на големите държави, на Русия, САЩ, Китай, Турция, Иран да взимат решения по теми, с които ние след това се сблъскваме със страшна сила\", отбеляза той и допълни, че от войните идват миграционните потоци.Премиерът ни настоя, че Европа трябва да е солидарна и да приема бежанци, но те да знаят, че ще се грижим за тях само до края на военните конфликти в страните им.\"Или да се направят сигурни центрове близо до военните конфликти, за да могат хората след това да се върнат и да възстановят своите страни. Икономическите мигранти да бъдат допускани дотам, където има нужда от тях. Това са нашите предложения\", допълни Борисов.\"Има държави, които държат да паднат санкциите с Русия, други са изключително остри. Ще търсим нормализирането на отношенията с Кремъл. Това ще бъде общо европейско решение\", допълни българският премиер и обяви четирите приоритета на българското председателство: Бъдещето на Европа и младите хора, Европейската перспектива на Западните Балкани, Сигурност и стабилност, Дигиталната икономика и единния цифров пазар.Пред евродепутатите Бойко Борисов настоя за запазване на кохезионната политика с еврофондовете, защото благодарение на нея у нас има изградена инфраструктура, имаме екология, образование.\"Зная как изглеждаха бившите социалистически страни преди 1989 г. и как изглеждат сега. Да намерим баланса на взаимното уважение между донорите, които дадоха милиарди евро и това, което ние като пазар, култура, геостратегия имаме. Няма по-добро място за живеене от Европа, от ЕС. Кохезионната политика трябва да продължи. Европа вече има растеж и съм убеден, че няма по-добри от нас, когато сме единни и силни\", призова той.", "date": "2018.01.17", "title": "Дайте да дадем: ЕС за Балканите, инак – плъзва радикален ислям"}
{"url": "https://www.dnes.bg/stranata/2018/01/17/pytiat-kym-borovec-potencialen-ubiec-srutishta-kolove.365303", "text": "Пътят към Боровец е потенциален убиец, сигнализираха кметовете на Самоков и Радуил. По платното има срутища, пропаднали места на пътя, означени с изгнили колове и избелели ленти, които при мъгла могат да костват живота на шофьорите и пътниците.А пътят към Боровец е използван ежедневно от стотици туристи и деца, които отиват на зелено училище.Срутища има на 5-6 места в отсечката между село Радуил и зимния ни курорт.\"Радвам се, че досега никой не е пострадал, но опасността е съвсем реална\", обясни пред Нова тв кметът на Самоков Владимир Георгиев. Той сподели, че е писал много пъти до компетентните институции, но проблемът така и не е разрешен.Колегата му от село Радуил, Любомир Димитров, обясни, че много от срутищата са обезопасени собственоръчно, понякога и от самите шофьори, които са имали критични ситуации.От Агенция \"Пътна инфраструктура\" признават, че пътят от години е недофинансиран. Надявали се на скорошно въвеждане на тол системата, приходите от която да позволят поддържане на второкласната пътна мрежа.Експертите казват още, че през 2016 г. е извършен частичен ремонт на участъка.", "date": "2018.01.17", "title": "Пътят към Боровец – потенциален убиец! Срутища, колове..."}
{"url": "https://www.dnes.bg/zvezdi/2018/01/17/svetski-debiut-za-bliznacite-na-kurnikova-i-iglesias.365316", "text": "Енрике Иглесиас и Ана Курникова показаха за първи път своите близнаци. Двойката, която е заедно от 2001 г., изненадващо обявиха в края на миналата година, че са станали родители. Бебетата са момче и момиче и носят имената Николас и Люси, .\r\nЕнрике и Ана пуснаха отделни снимки на своите наследници, които са озаглавени „Моето слънце“.\r\nНовината за появата на близнаците изненада мнозина, най-вече заради факта, че никой не бе виждал Ана бременна. В нейната родина се тиражира версията, че двойката е използвала услугата на сурогатна майка.\r\nПрез всичките години Иглесиас и Курникова са държали личния си живот далеч от булевардната преса, която не един път ги разделяше.\r\nФакт е обаче, че те се радват на 16-годишна връзка, а от месец са и в ролята на родители.", "date": "2018.01.17", "title": "Светски дебют за близнаците на Курникова и Иглесиас"}
{"url": "https://www.dnes.bg/notifikacii/2018/01/17/otkriha-myrtyv-myj-vyv-vrachansko-selo.365321", "text": "Тялото на 50-годишен мъж е намерено окървавено в дома му във врачанското с. Бутан, съобщава \"\".\r\nПо първоначална информация става въпрос за убийство. Мъртвият мъж бил открит снощи от негов познат, който наминал да го види.\r\nДомакинът бил открит на пода в една от стаите в къщата му. По непотвърдена информация имал рана на главата, която била завряна в пазарска найлонова торба. \r\nМъжът живеел сам, но имал брат и сестра, които живеели в София и Враца. Тялото му е транспортирано за аутопсия.", "date": "2018.01.17", "title": "Откриха мъртъв мъж във врачанско село"}
{"url": "https://www.dnes.bg/stranata/2018/01/17/viene-i-plach-se-noseli-ot-kyshtata-na-ujasite-v-svishtov-no.365275", "text": "\"Не съм виждала двете момичета от много години. Майка им казва, че са били по София. Никога не ни е давала телефон, въпреки че сме искали. Моите деца искаха да се свържат с тях, понеже заедно са отраснали!“. Това сподели Цветана Вълкова, съседка на жената, която държала заключени двете си дъщери в къщата на ул.\"Георги Тишев“ в Свищов пред \"Труд\".\nВълкова разказа още, че помни дъщерите, които днес са на 33 и 34 г. като добри деца. \r\n\"Много умни бяха и двете. Едната, Стефка, пишеше стихове и рисуваше. Анжела пък с пълно отличие завърши. Изобщо много умни и добри деца!\", реди Цветанка Вълкова.\r\nС майката на Анжела и Стефка обаче Вълкова се виждала често в квартала. \r\n\"С нея се срещаме, ако не всеки ден, поне два пъти в седмицата… Питала съм я за децата, моите деца когато са ми гостували, са я питали за тях, но тя е казваше, че са в София\", сподели още Вълкова.\r\nПо случая от работи и Районната прокуратура в Свищов. Според наблюдаващия прокурор Блага Георгиева, тепърва ще се назначават медицински експертизи, които да уточняват психичното състояние на трите жени, както и това дали двете са с атрофирали мускули или двигателно активни.\r\nЩе бъдат разпитвани и други съседи, и близки на трите жени. \r\nКомшии обаче твърдят, че често са чували виене и плач от зловещото жилище.\r\n ", "date": "2018.01.17", "title": "Виене и плач се носели от къщата на ужасите в Свищов, но..."}
{"url": "https://www.dnes.bg/zvezdi/2018/01/17/djim-keri-na-56-kral-na-komediiata-drama-v-jivota.365206", "text": "\nНа днешния 17 януари своя 56-ти рожден ден празнува популярният канадски актьор, комик, сценарист и продуцент Джим Кери. \r\nРоден през 1962 година в провинция Онтарио, Канада, Джеймс Юджийн Кери започва своята забележителна кариера още през 1981 година. Днес той е познат с енергичните си комедийни изпълнения и е описван като една от най-големите звезди на Холивуд.\r\nСред най-известните му роли са участията във филмите \"Ейс Вентура: Зоодетектив\", \"От глупав по-глупав\", \"Маската\", \"Батман завинаги\", \"Лъжльото\", \"Шоуто на Труман\", \"Човек на луната\" и \"Аз, моя милост и Айрийн\".\r\n\r\nПриятели на семейството твърдят, че Джим е комик още от ранна детска възраст. В гимназията учителите често му давали няколко минути в края на часовете, за да представя смешки пред своите съученици.\r\nСлед като завършва гимназия, Кери започва работа в комедийни клубове, където се превъплъщава в различни образи.\r\nВъпреки постоянните успехи в комедията, Джим Кери поема предизвикателството и участва в „Шоуто на Труман“. Ролята му в този филм му донася Златен глобус за Най-добра мъжка роля в драматичен филм.\r\nВъведен е в Алеята на славата в Канада.\r\nПрез 2004 година получава американско гражданство. \r\nПритежава личен самолет, оценяват на 25 милиона долара. \r\nПрез 2015 година комикът бе сполетян от трагедия, след като бившата му приятелка Катриона Уайт се самоуби.\r\nГласът му е толкова познат, че озвучава няколко анимационни герои, електронни игри и играчки.\r\nНикол Кидман определя Джим Кери като най-добрият й приятел сред мъжете. \r\nИма една дъщеря Джейн.", "date": "2018.01.17", "title": "Джим Кери на 56: Крал на комедията, драма в живота"}
{"url": "https://www.dnes.bg/obshtestvo/2018/01/17/da-pocherpiat-za-imen-den-anton-andon-tonia-donka.365279", "text": "На 17 януари православната църква почита паметта на Антоний Велики, празникът е наричан от народа Антоновден.\r\nИмен ден празнуват всички, носещи имената Антон, Андон, Антоан, Антония, Антонина, Антоанета, Тончо, Тоня, Дончо, Донко, Донка.\r\nИмето Антон произхожда от римското име Антоний и значи \"безценен, неоценим, който няма цена\". Другото му значение е \"който влиза в бой\".\r\nАнтоний Велики е роден около 251 г. след Христа, в Египет, в семейството на заможни и благочестиви родители. Според житиеписеца му Атанасий Александрийски светецът прекарва 20 години при пълно усамотение в една изоставена постройка в пустинята. При него идват болни и страдащи хора, с които беседва часове. На 104 години Антоний излиза в открит диспут с привържениците на арианското учение и ги побеждава. Успехът му е наречен тържество на християнството. На следващата година светецът умира, като е погребан на тайно място. По-късно мощите му са открити и тържествено пренесени във Виена.\r\nСпоред българската народна традиция Антоновден се празнува за предпазване от болести.\r\nНа този ден жените не предат, не плетат, не варят боб и леща, за да не разсърдят чумата, шарката и \"синята пъпка”.\r\n ", "date": "2018.01.17", "title": "Да почерпят за имен ден Антон, Андон, Тоня, Донка…"}
{"url": "https://www.dnes.bg/notifikacii/2018/01/17/ekshyn-na-magistrala-policai-goniha-kontrabandist.365277", "text": "Полицаи стреляха по контрабандист на магистрала \"Марица\". А той се опита да прегази един от униформените. Те причаквали микробуса му на магистралата по сигнал, съобщи Нова тв.\r\nСлед кратко преследване и стребла по гумите, микробусът  все пак бил спрян. В него са открити над 2500 стека цигари без бандерол.\r\nПо-късно, при обиск в Свиленград полицаите намерили още 3,5 тона дизел, спирт и над 25 000 лева.По случая е арестуван още един мъж.", "date": "2018.01.17", "title": "Екшън на магистрала, полицаи гониха контрабандист "}
{"url": "https://www.dnes.bg/notifikacii/2018/01/17/evroshefstvoto-kachi-naemite-na-luks-imotite-v-sofiia.365276", "text": "Наемите на луксозните имоти в София поскъпнаха заради българското европредседателство. Най-голямо е увеличението при жилищата в центъра на София, но се повишава и цялостният интереса към България, показва анализ на агенцията за недвижими имоти Arco Real Estate, цитиран от \"Труд\". \r\nОще от средата на 2017 г. предстоящото събитие се отрази стимулиращо на имотния пазар и много хора започнаха да инвестират в жилища с цел отдаването им под наем, основно в центъра на столицата и околните престижни квартали, намиращи се близо до НДК, коментират брокери.\r\nВ края на 2017 г. най-предпочитани за покупка са 2-стайните апартаменти при средна цена от 62 300 евро, а за 3-стайните купувачите дават около 103 300 евро.\r\nНай-търсени са жилища в кварталите Редута, Гео Милев, Оборище, Дианабад, Слатина, посочват експертите.\r\nСпоред данни на Агенцията по вписванията седмично се извършват прехвърляния средно на 5100 имота у нас. За цялата 2016 г. година са продадени, дарени или заменени са станали около 258 000 имота, а за 2017 г. почти 214 000 имота са сменили собствениците си.\r\nПрогнозата на брокерите е ръстът на жилищния пазар да бъде 5-6% през 2018 г. на годишна база. За това ще благоприятстват множеството новоизграждащи се сгради в София, все така изгодните условия по ипотечните кредити и засиленият интерес от страна на инвеститори и купувачи.", "date": "2018.01.17", "title": "Еврошефството качи наемите на лукс имотите в София"}
{"url": "https://www.dnes.bg/usa/2018/01/17/trymp-minava-na-dieta-triabvalo-i-da-sportuva.365278", "text": "Президентът на САЩ Доналд Тръмп е показал нормални резултати при профилактичен медицински преглед и е в отлично здраве, но з него би било полезно да мине на диета с по-малко мазнини и да прави физически упражнения. Това заяви снощи лекарят на Белия дом Рони Джаксън, цитиран от осведомителните агенции.\n\n\"Общо взето, цялостното състояние на президента е отлично\", каза докторът. \r\nТой добави, че нормалната сърдечна дейност на Тръмп и доброто му здраве се дължат на въздържанието от алкохол и тютюн през целия живот. \r\nПо думите му президентът е поискал медицинския тест, за да разсее спекулациите за душевното му здраве, допълва БТА. \r\nИзвършените изследвания биха открили симптоми на Болестта на Алцхаймер или други заболявания, отбеляза Джаксън. \r\nЛекарят похвали \"изключително добрите гени\" на президента и неговата голяма енергичност и издръжливост. Той подчерта, че Тръмп спи по 4-5 часа на денонощие и че би било добре да прави редовно физически упражнения.\r\n ", "date": "2018.01.17", "title": "Тръмп минава на диета, трябвало и да спортува"}
{"url": "https://www.dnes.bg/politika/2018/01/17/bsp-si-haresa-sivata-ikonomika-za-vota-na-nedoverie.365280", "text": "БСП внася днес вот на недоверие срещу правителството. Мотивите са свързани със сивата икономика и контрабандата у нас.\n\n\nВъпреки че първоначалната идея беше вотът за бъде внесен заедно с ДПС, миналата седмица стана ясно, че той ще бъде иницииран само от левицата. Въпреки това от движението дадоха заявка, че ще гласуват против правителството, защото това е политическо решение на политическата сила отдавна.\r\nЗаместник-председателя на БСП Желю Бойчев обясни, че акцизната централизирана информационна система в страната има редица слабости, въпреки похарчените за нея милиони левове.\r\nСпоред него премиерът бяга от отговорност по този въпрос.\r\nОсвен вота, БСП ще започне инициатива за разсекретяване на доклада на ДАНС и прокуратурата за работата на акцизната информационна система, поръчан с постановление от лятото на 2016 година.\r\nБойчев твърди, че има приходи, които не са били събрани от държавата и допълни, че става въпрос за стотици милиони левове.", "date": "2018.01.17", "title": "БСП си хареса сивата икономика за вота на недоверие"}
{"url": "https://www.dnes.bg/stranata/2018/01/17/deniat-zapochva-sys-slynce-no-shte-zavyrshi-s-dyjd.365281", "text": "В сряда преди обяд над по-голямата част от страната ще има разкъсана облачност до слънчево.\r\nНад Горнотракийската низина ще е мъгливо. От северозапад облачността ще се увеличава и след обяд ще започнат валежи предимно от дъжд, които до вечерта ще обхванат цялата страна, а в Предбалкана и високите полета на Западна България ще преминат в сняг, прогнозират синоптиците от НИМХ при БАН.\r\nВ Дунавската равнина остават условията за поледици. \r\nЩе духа до умерен юг-югозападен вятър, който вечерта ще се ориентира от запад-северозапад и ще се усили. \r\nМаксималните температури ще са в широки граници: от 0-2° в северозападните райони и до 12-14° на места в Предбалкана и Югоизточна България. Атмосферното налягане е значително по-ниско от средното за януари - още ще се понижи, а вечерта ще започне да се повишава. \r\nНад Черноморието преди обяд ще има разкъсана облачност, която след пладне ще се вплътнява и вечерта ще завали дъжд. Ще духа до умерен югозападен вятър. \r\nМаксимални температури на въздуха: 8°-14°. Температурата на морската вода е 8°. Вълнението на морето ще е 2 бала. \r\nВ планините ще духа умерен, по билата - силен запад-югозападен вятър, който след обяд ще се усили още. \r\nОблачността ще се увеличава и след обяд ще започнат валежи от сняг, в ниските части – от дъжд. Максималната температура на височина 1200 метра ще е около 7°, на 2000 метра – около 0°.", "date": "2018.01.17", "title": "Денят започва със слънце, но ще завърши с дъжд "}
{"url": "https://www.dnes.bg/stranata/2018/01/17/leden-dyjd-nad-dunavskata-ravnina-ulicite-pyrzalki.365282", "text": "Леден дъжд може да се изсипе над Дунавската равнина през следващите 72 часа, предупредиха от Meteo Balkans, пише \"\".\r\nПричината - в следващите часове във височина ще продължава преносът на по-топла въздушна маса. Температурите ще се повишат, но над Дунавската равнина в ниските слоеве ще останат под нулата. Започналите валежи от северозапад ще обхванат постепенно Дунавската равнина.\r\nЛеденият дъжд не е харектерно явление за България. Това е твърд валеж, падащ при отрицателни температури на въздуха - от 0 до -10. Обикновено е под формата на малки сфери с диаметър 1-3 мм от плътен прозрачен лед.\r\nВътре в сферата има размразена вода, когато попада върху предмети, тя се разбива, водата изтича, замръзва веднага и формира ледена покривка, обясняват от научния уебсайт. Сред най-тежките последствия от обледяването е пречупване на електрически стълбове и оставане на цели населени места без ток, паднали дървета, улици пързалки, невъзможност да се отключат колите и пр. В България това обаче е изключително рядко, не в такъв мащаб и на ограничени места.\r\nПовод за притеснението са ниските температури в ранните часове през последните дни. Предпоставка за образуване на леден дъжд е температурна инверсия в долната тропосфера - до земната повърхност има студен въздух, а над него по-топъл слой, в който снегът се топи. А после, минавайки през студения слой, замръзва и пада на земята като ледена глазура.\r\n ", "date": "2018.01.17", "title": "Леден дъжд над Дунавската равнина - улиците пързалки"}
{"url": "https://www.dnes.bg/usa/2018/01/17/tri-chetvyrti-ot-teroristite-v-sasht-rodeni-zad-granica.365283", "text": "Близо три четвърти от хората, осъдени след 2001 г. в САЩ за престъпления, свързани с тероризъм, са родени в чужбина. Това сочат данни, огласени вчера от министерството на вътрешната сигурност, цитирани от ДПА.\r\nДокладът на федералното министерство идва по време, когато администрацията на президента Доналд Тръмп се опитва да прекрати програмите, които позволяват да се приемат имигранти, без да се преценява дали ще бъдат от полза за САЩ.\n\n\r\nСлед атентатите на 11 септември 2001 г. 549 души са били признати за виновни от федерални съдилища в САЩ по обвинения за тероризъм. От тях 402-ама, тоест 73 на сто, са родени в друга страна - 148 натурализирани и 254 с друго гражданство. \r\nОстаналите 147 осъдени са граждани на САЩ по рождение, гласят данните на ведомството по сигурността.\r\nПрез този период от над 16 години 1716 чужденци са изгонени от САЩ от съображения за националната сигурност, се казва още в доклада, поръчан от Тръмп.", "date": "2018.01.17", "title": "Три четвърти от терористите в САЩ – родени зад граница"}
{"url": "https://www.dnes.bg/index/2018/01/17/receptata-dnes-pyrjoli-s-vkusna-marinata.365185", "text": ":3 свински пържоли без костсол, черен пиперЗа маринатата:50 мл зехтин или олио7 стрити скилидки чесън2 супени лъжици соев сос1 супена лъжица дижонска горчица : С много остър нож направете няколко разреза на пържолите, но само от едната страна. Трябва да се получат нещо като процепи, в които хубаво да влезе маринатата. Овкусете ги с малко сол и черен пипер от двете страни. В купа комбинирайте всички съставки за маринатата и разбъркайте добре. Сложете месото, оваляйте го в маринатата така, че навсякъде да се овкуси. Оставете го да се маринова за 10-15 минути. Загрейте грил или тефлонов тиган и прибавете няколко капки зехтин. Изпечете ги и ги поднесете с гарнитура по ваш избор.", "date": "2018.01.17", "title": "Рецептата Dnes: Пържоли с вкусна марината"}
{"url": "https://www.dnes.bg/world/2018/01/17/deset-jertvi-na-katastrofa-na-voenen-helikopter-v-kolumbiia.365284", "text": "Десет души са загинали при катастрофа на военен хеликоптер в северозападен район на Колумбия, предаде Ройтерс.\r\nСпоред съобщението на армията машината \"Ми-17\", руско производство, е летяла във вторник сутринта от Каукасиа до Сеговия в департамента Антиокия. На борда е имало осем военни и двама цивилни със задачата да инспектират армейски склад за течни горива.\r\nЗасега не е известна причината за катастрофата. В района оперира бунтовническата Армия за национално освобождение (ЕЛН), която прекрати примирието с правителството и възобнови атаките си.\r\nМиналата година правителството в Богота подписа мирен договор с друга бунтовническа група - Революционни въоръжени сили на Колумбия (ФАРК), която водеше партизанска война от половин век. Но бойци от ЕЛН, отцепници от ФАРК, десни полувоенни формации и престъпни групировки продължиха дейността си, припомни Ройтерс.  /БТА/", "date": "2018.01.17", "title": "Десет жертви на катастрофа на военен хеликоптер в Колумбия"}
{"url": "https://www.dnes.bg/notifikacii/2018/01/17/lekarsko-negoduvanie-syslovie-s-24-chasov-raboten-den.365285", "text": "\r\n                        \r\n                        \r\n                        \r\n                    Кой лекар преглежда пациенти в 20:30, освен в Спешната помощ? 17 години едно цяло съсловие със закон му е вменено да преглежда 24 часа в денонощието. Така коментира в \"България сутрин\" случаят на арестуван лекар в столичен квартал, защото работил в нетрезво състояние председателят на Дружеството на общопрактикуващите лекари д-р Георги Миндов.\"Този медик представлява 50 други лекари, които замества нощно време, за да могат да се наспят. На другия ден да се върнат на работа, да прегледат 50-60 болни от грип пациенти и след това да се прибере вкъщи \"като парцал\", продължи мнението си по казуса лекарят.\nД-р Миндов бе категоричен, че работата под влиянието на алкохол е недопустимо, но изначалният проблем е другаде.\"Неотложен случай не съществува в практиката. Но съответният лекар дори не може да окаже спешна помощ, ако се наложи, той няма необходимото оборудване, не е обучен\", обясни специалистът, като подчерта, че 24-часовите дежурства са вменени на лекарите, но без да получават отпуска или почивка за тях.Гостът на  коментира също и промените от 2018 г., които налагат лекари и стоматолози да отчитат касовите си бележки, издавани за потребителската такса на пенсионерите.\"Проблемът е административен. Целта е да не се отчитат и да не се изплащат сумите. Ние ще лекуваме ли, ще администрираме ли\", попита лекарят.И заключи: \"Ако държавата иска да има лекари, нека ги остави да правят медицина. Цялата административна дейност да се изнесе на някой друг\".", "date": "2018.01.17", "title": "Лекарско негодувание: Съсловие с 24-часов работен ден"}
{"url": "https://www.dnes.bg/politika/2018/01/17/ivan-kostov-pred-investor-bg-sega-e-momentyt-za-evrozonata.365286", "text": "Сега е идеалният момент за анонсиране на силното желание на България да влезе в еврозоната, заяви в интервю за финансовия сайт Investor.bg бившият премиер Иван Костов.По думите му до края на годината влизането на страната ни в т. нар. \"чакалня\" на зоната може да бъде факт. \"Предишните години не отговаряхме на всички критерии, бяхме в процедури на свръхдефицит, а България не беше толкова ярко в светлината на прожекторите и нямаше как да се разчита на ефекта, който ще има сега\", коментира бившият премиер.Той обясни още, че влизането на страната в ERM  II (т. нар. чакалня на еврозоната) е сериозен изпит за страната ни, но успешното му преминаване ще бъде индикатор за сваляне на валутния борд и приемане на еврото като официална валута.Според него най-важният позитив за страната ни е възможността за повишаване на кредитния рейтинг на България.\"По този начин ще получим допълнителни финансови опори и всички банки ще могат да се рефинансират при определени условия\", обясни още бившият министър-председател.\r\nВижте и мнението на други анкетирани от Investor.bg   ", "date": "2018.01.17", "title": "Иван Костов пред Investor.bg: Сега е моментът за еврозоната!"}
{"url": "https://www.dnes.bg/stranata/2018/01/17/shte-rejem-ushi-shte-te-ubiem-baba-razkazva-za-alo-terora.365289", "text": "Шуменската полиция разпространи клип с цел предотвратяване на телефонните измами. В него се е решила да говори истинска жертва – възрастна жена, пострадала от ало мошениците.\"Първо ми се обадиха със заплахи... ще ми режат ушите, че ще ме убиват... После позвъни полицай от районното в Шумен, помоли ме да участват в акция по залавянето на престъпниците... каза ми като оставя парите, да заключа вратата и да не поглеждам през прозореца, защото може да има престрелки... Бях измамена\", допълва огорчената и стресирана жена.От началото на 2018-а в Шумен има лавина от телефонни измами – 8 души са изгорели, като възрастните хора са изхвърлили през балкони или са оставили до домовете си 36 816 лв. Всички жертви до една са вярвали, че помагат на полицията, но впоследствие са разбрали горчивата истина. През изминалата 2017-а в региона измамените по телефона са 37, а сумата, с която са се разделили хората, е 142 000 лв.Полицаи от месеци провеждат беседи по читалища, пенсионерски клубове, обикалят по населените места в Шуменско, за да убеждават възрастните хора да не се доверяват на непознати по телефона и да не дават пари. ", "date": "2018.01.17", "title": "Ще режем уши, ще те убием... Баба разказва за ало терора"}
{"url": "https://www.dnes.bg/za-da-se-razbirame/2018/01/17/nai-chesto-zadavanite-provokativni-vyprosi-na-interviu.365263", "text": "Думите, с които ще се представите на интервю за работа, са от решаващо значение дали ще бъдете наети или не. За да провокират и проверят мисленето ви, интервюиращите ще ви зададат редица въпроси, с които да оценят реакциите ви и способността за представяне на личностните качества.Кои са най-често задаваните провокативни въпроси на интервю за работа и как е най-добре да отговаряте на тях?Тук не е моментът да отговаряте с хвалебствия за себе си, просто защото смятате, че сте страхотни. Няколко грешни изречения в тази посока могат да отрежат пътя ви към тази компания.Забранени фрази по време на интервю за работаНай-доброто, което можете да направите е да изтъкнете своите постижения, с които сте допринесли за развитието на предишната компания или фирма, в която сте работили. Работете с цифри, подплатете казаното с фактически доказателства.Изтъкнете и личностните си качества, например „умея да мотивирам екипа“, „вдъхновявам с...“, „след като направя грешка я признавам и планирам стъпките за нейното поправяне по определен начин“.За интервюиращия е важно да се докосне до мисленето ви като индивид и като част от екипа. Така ще спечелите позитивни точки.", "date": "2018.01.17", "title": "Най-често задаваните провокативни въпроси на интервю"}
{"url": "https://www.dnes.bg/health/2018/01/17/nahut-i-leneno-seme-za-byrz-metabolizym.365266", "text": "Всички знаем, че начинът на хранене се отразява на състоянието на кожата, метаболизма, настроението. Независимо дали ни харесва или не, именно хормоните контролират нашето либидо, нагласа, храносмилане, енергийни нива и т. н.Споделяме 6 храни, които по естествен път балансират хормоните и подобряват метаболизма. Също така ни осигуряват важни хранителни елементи за добро здраве.Нахутът е естествен източник на фитоестроген, който повишава по естествен път нивата на този хормон в организма. Най-често срещаният начин на приготвяне на нахута е като хумус или фалафел. \r\nНахутът е с високо съдържание на фибри и белтъчини, което също го прави чудесен заместител на месото. Осигурява ситост за дълги часове, поради високото съдържание на фибри и белтъчини.Прибавете към менюто си сушени плодове, особено кайсии, сливи, фурми, тъй като те не само са вкусни, но по естествен път балансират нивата на естроген. Може да ги хапвате между храненията, когато сте гладни и за да намалите апетита си към сладкиши. За да не предизвикате дразнение на стомаха е добре да ги накисвате за няколко минути във вода. ", "date": "2018.01.17", "title": "Нахут и ленено семе за бърз метаболизъм"}
{"url": "https://www.dnes.bg/notifikacii/2018/01/17/s-referendumi-vdigat-aktivnostta-za-prezidentskiia-vot-v-rusiia.365290", "text": "Властите в Русия измислиха нов начин да вдигнат изборната активност на президентския вот, насрочен за 18 март. Точно до изборните секции ще се гласува и за проекти по благоустройството на руските градове, разказва \"Ведомости\".\r\nВестникът описва \"приоритетно\" начинание под егидата на строителното министерство с наслов \"Формиране на комфортна градска среда\", в чиито рамки се организира успоредният вот. \r\nТемата ще се обсъжда от участниците във Форум на малките градове край Москва, с които се очаква днес да разговаря държавният глава Владимир Путин. Изборният щаб на сегашния лидер обаче твърди, че няма нищо общо с инициативата за успоредно гласуване. Губернаторите също отричат допитването да е пряко свързано с изборите.\r\nКремъл вижда сред основните си задачи осигуряването на висока избирателна активност при гласуването за президент, посочвали неведнъж събеседници на \"Ведомости\" от администрацията на Путин. Според държавен служител, цитиран в материала, руските власти \"решили да съчетаят приятното с полезно\".\r\nРуският закон не забранява подобни допитвания, ако те не се извършват в изборните помещения и нямат връзка с определен кандидат, уточнява Григорий Мелконянц, съпредседател на правозащитното сдружение \"Голос\": \"Но всичко зависи от това с какво са придружени, примерно няма ли да се посочва някъде, че допитването е президентска инициатива\".\r\nСтремежът \"да се вдигне активността с измислени референдуми и допитвания изглежда изкуствено\", коментира политологът Александър Кинев. \"Сякаш се опитват как ли не да закарат хората в секциите. Хората се питат: каква е целта? Което не повишава авторитета на изборите\", добавя експертът.\r\nСдружение \"Голос\" съобщи, че през последните 20 дни от кампанията е получило 55 сигнала за видеоклипове с елементи на \"незаконна предизборна агитация за един от кандидатите за президент на Русия\", излъчени от федерални, регионални и местни телевизии, информира телевизионният канал \"Дожд\", цитиран от Би Би Си.\r\nВсичките 55 клипа подкрепят сегашния президент Владимир Путин. Повечето сюжети отразяват дейността на Путин като кандидат, а не като длъжностно лице. Те \"очевидно спомагат за формиране на положително отношение към кандидата за президент на Русия В. В. Путин сред избирателите\", твърдят правозащитниците.\r\n\"Голос\" припомня, че за голяма част от жителите на Русия телевизията е сред основните източници на информация. Сега, по време на кампанията, \"телевизорът има решаващо влияние\" върху нагласите на повечето избиратели, изтъква организацията.\r\nКлиповете не са платени от избирателния фонд на Путин. Съответно \"Голос\" отправя молба към ЦИК \"публично да осъди\" случая, да разпрати разяснения до медиите и да задължи телевизиите нарушителки да предоставят на другите кандидати безплатен ефир \"по същото време на денонощието и в същия обем\". /БТА/ ", "date": "2018.01.17", "title": "С референдуми вдигат активността за президентския вот в Русия"}
{"url": "https://www.dnes.bg/obrazovanie/2018/01/17/komunizym-v-chas-koi-shte-pishe-uchebnicite.365292", "text": "\r\n                        \r\n                        \r\n                        \r\n                    Понятията \"комунизъм\", \"народен съд\" и \"тероризъм\" влизат в новата програма по История и цивилизация за 10 клас.Темата предизвика дискусия за периода между 1944 и 1989 година. Според данни 79% от българите от 16 до 30 години не са запознати с времето на комунизма. За 60% от младежите в България понятия като \"Желязната завеса\" и \"ГУЛАГ\" не означават нищо особено.\"Отношението на хората към социализма се изгражда на базата на това какви разкази са слушали вкъщи. От една страна смятам, че всичко това трябва да се изучава, от друга страна обаче си задавам въпроса кой всъщност ще пише тези учебници и през каква гледна точка ще бъде отразен този период\", коментира тв водещата Лара Златарева.Чувствителността по темата за съдържанието на учебниците по история се засили още преди 2 години - по времето, когато министър на образованието бе Тодор Танев, а периодът на османското владичество бе определено като османско съжителство.Последвалите протести доведоха до оставката на Танев, а наследничката му Меглена Кунева одобри нови програми за ученици, в които думата \"съжителство\" бе премахната.\"Освен начинът, по който съдържанието ще бъде представено в учебниците е много важно и как то ще бъде поднесено от учителя. Семейната среда също е безспорен фактор за формиране мнението на подрастващите\", категоричен бе проф. Христо Матанов, историк в СУ \"Св. Климент Охридски\".Пред  той отбеляза, че е необходимо да бъдат положени усилия в усвояването на този период. А този който пише учебниците трябва да съчетае фундаменталните дадености с историческата истина.С новата програма в 10 клас ще се учи цялата българска история, а часовете за предмета са увеличени двойно до 3,5 седмично.", "date": "2018.01.17", "title": "Комунизъм в час: Кой ще пише учебниците?"}
{"url": "https://www.dnes.bg/politika/2018/01/17/srokyt-za-izplashtane-na-lihvotochkite-otnovo-udyljen.365307", "text": "Депутатите за пореден път направиха промени в Закона за уреждане правата на граждани с многогодишни жилищно-спестовни влогове. Те единодушно удължиха срока за заявяване на искане на изплащане на лихвоточките от техните собственици.С промените се премахва и крайният срок, в който държавата трябва да изплати всички заявени претенции. Предвижда се и лихвоточките да могат да се наследяват и се въвежда използването им и като платежно средство за заплащане на данъци и такси.Според вносителите от \"Обединени патриоти\" промените засягат 55 000 български граждани и с тях се предвижда ускоряване и облекчаване на процеса по изплащането на лихвоточките.Вносителите припомнят и че законът е приет през 1991 г. и многократно е удължаван срокът за компенсиране на гражданите. Над 315 000 са били първоначално депозитите в ДСК, в изготвените списъци са включени 155 650 души, като за 25 години са компенсирани 65% от тях.По време на дебатите всички партии се обединиха, че това е наболял проблем, чието решение трябва да бъде намерено. От левицата настояха обаче, че и те имат подобен законопроект и възразиха защо двата не се гледат заедно.\"Ние ще го подкрепим, защото е в полза на гражданите. Държавата наистина дължи тези пари на тези хора. Нека се води че \"Атака\" го прави, аз не съм ревнив, важното е да свършим работата на хората\", каза червеният Антон Кутев, но настоя да се направят промени между първо и второ четене.Кутев обясни, че основна разлика между двата законопроекта е, че в този се предвиждат да се отделят по 20 млн. на година, а разчетите на социалистите са за 30 млн. По думите му така ще се изплатят компенсациите за 8-9 години, а не за 12-13, както се предвижда.\r\n ", "date": "2018.01.17", "title": "Срокът за изплащане на лихвоточките – отново удължен"}
{"url": "https://www.dnes.bg/stranata/2018/01/17/jena-e-zaginala-pri-katastrofata-krai-haskovo.365317", "text": "\nЖена е загинала при сблъсъка на два леки автомобила край Хасково тази сутрин, съобщават от Областната дирекция на МВР.Инцидентът стана към 8:00 ч. в местността \"Ходжова чешма\" на път Е-80.\nЗагиналата е била зад волана на \"Форд\", който се ударил в \"Мицубиши\". Възрастта и самоличността й още не са установени.Шофьорката на втория автомобил - на 21-годишна възраст, и спътничката й - на 20 години, са настанени в областната болница. Според пътни полицаи причина за катастрофата е несъобразена скорост в условията на гъста мъгла.Заради продължаващите огледи на местопроизшествието, пътят ще остане затворен за движение до обяд днес. Движението се пренасочва през Хасково, уточниха от полицията.", "date": "2018.01.17", "title": "Жена е загинала при катастрофата край Хасково"}
{"url": "https://www.dnes.bg/football/2018/01/17/magiosnikyt-ronaldinio-kaza-sbogom-na-futbola.365302", "text": "Бразилската легенда Роналдиньо сложи край на кариерата си.\r\nНовината потвърди неговият брат и личен агент - Роберто де Азис. Той заяви, че няма никакъв шанс бившият ас на Пари Сен Жермен, Барселона и Милан да се завърне на терена професионално.\r\n\"Роналдиньо спря с футбола. Край. Възможно е след Мондиал 2018 да организираме нещо голямо, може би през август. Ще организираме събития в Бразилия, Европа и Азия. Естествено, планираме и прощален мач с националния отбор\", заяви братът на магьосника с номер 10 в интервю за Globo\".\r\nЗа последно Роналдиньо се появи в официален двубой през 2015 година с екипа на Флуминензе. В славната си кариерата той е играл още за Гремио, ПСЖ, Барселона, Милан, Фламенго, Атлетико Минейро и мексиканския Керетаро.\r\nТой стана световен шампион през 2002 година, а освен това е печелил Купата на конфедерациите (2005) и Копа Америка (1999).На клубно ниво Роналдиньо е победител в Шампионската лига през 2006 година, двукратен шампион на Испания (2005, 2006), двукратен носител на Суперкупата на Испания (2005, 2006), шампион на Италия (2011) и победител в Копа Либертадорес (2013). През 2005 година бразилецът спечели и \"Златната топка\".", "date": "2018.01.17", "title": "Магьосникът Роналдиньо каза сбогом на футбола"}
{"url": "https://www.dnes.bg/zvezdi/2018/01/17/alek-bolduin-podkrepia-udi-alyn-vypreki-obvineniiata.365313", "text": "Известни личности от киноиндустрията се дистанцираха от Уди Алън, който беше обвинен от осиновената си дъщеря Дилън Фароу, че й е посягал сексуално като била малка. Актьорът Алек Болдуин, който се е снимал в три филма на Алън, го подкрепя в Twitter, казвайки че \"отричането\" от режисьора е \"несправедливо\" и го натъжава, съобщи \"Ройтерс\", цитирана от БТА. \r\nБолдуин допълва, че за него съвместната работа с Уди Алън е била \"привилегия\", както и че не омаловажава твърденията на Дилън Фароу. Но според Алек Болдуин темата е деликатна и напомня, че срещу режисьора никога не са повдигани криминални обвинения.\r\nАлън отрича обвиненията на осиновената си дъщеря, но на фона на разразилия се секс скандал в Холивуд, започнал от продуцента Харви Уайнстийн, чувствата към него се променят. Инициативата \"Времето изтече\" в подкрепа на жертвите на сексуално насилие беше учредена в началото на годината от над 300 представителки на киното, телевизията и театъра, сред които водещи холивудски звезди като Натали Портман, Ема Стоун, Рийз Уидърспун, Ашли Джъд, Рашида Джоунс, Ева Лонгория, Кери Уошингтън, припомнят агенциите.\nМладокът от гей драмата Тимъти Шаламе последва примера на актрисите Ребека Хол, Елън Пейдж и Мира Сорвино и обяви, че дарява хонорара си от лентата на Уди Алън, в която се снима. Колежките му направиха дарения или изразиха съжалението си, че са работили с Алън.\r\nМиналата седмица режисьорката на филма \"Лейди Бърд\" Грета Гъруиг, която се е снимала в продукцията \"На Рим с любов\" (2012) на Уди Алън, заяви, че повече няма да работи с нейния създател: \"Ако тогава знаех това, което ми е известно сега, никога нямаше да се снимам във филма. Занапред няма да работя с него\".\r\n82-годишният Уди Алън има четири награди \"Оскар\" - три за оригинален сценарий за \"Ани Хол\", \"Хана и нейните сестри\" и \"Полунощ в Париж\" и една за режисура за \"Ани Хол\". Негови нови филми излизат почти всяка година.\r\n ", "date": "2018.01.17", "title": "Алек Болдуин подкрепя Уди Алън въпреки обвиненията"}
{"url": "https://www.dnes.bg/politika/2018/01/17/politolog-paketiraneto-s-dps-ne-e-dobra-ideia-za-nikogo.365301", "text": "\r\n                        \r\n                        \r\n                        \r\n                    \"Пакетирането\" с ДПС не е добра идея за никого в България все още. Хубавото при БСП е, че се разграничи от нея, здравословно е за социалистите да се дистанцират. Това бе мнението на политолога и директор на \"Галъп Интернешънъл\" Първан Симеонов пред .\n\nСимеонов и колегата му от СУ ''Св. Климент Охридски'' Димитър Димитров коментираха вота на недоверие, който БСП внася сама. Темата на вота е свързана със сивата икономика и провал на управляващите в борбата с корупцията.\r\nВече бе заявено, че вотът на недоверие ще бъде подкрепен от Движението за права и свободи, но те решиха да направят това със свои мотиви и аргументи.\r\n\"ДПС няма как да бъде включена в мнозинството, което категорично се разграничава от корупцията. Не отнема връщане много назад, за да се разбере, че партията е част от статуквото, от което пък част са механизмите на корупцията\", коментира Димитър Димитров.\r\nПо думите му внасянето на вота ще бъде още един рунд, в който социалистическата партия търси начин как да изглежда благоприятно в очите на обществото.\r\nСпоред Първан Симеонов вотът по-скоро няма да мине в парламента.\r\nДимитров пък бе категоричен, че с това решение на опозицията няма да се стигне до дестабилизация в управлението.\r\n\"Идеята е да се продължи онази пропагандна линия, в която БСП заявява, че няма нищо общо с правителството на Борисов и просто ще изчака своя ред да вземе властта\", смята политологът.", "date": "2018.01.17", "title": "Политолог: \"Пакетирането\" с ДПС не е добра идея за никого!"}
{"url": "https://www.dnes.bg/stranata/2018/01/17/dnes-sega-stavat-li-melnishkite-kaldyrymi-na-paveta.365322", "text": "Остапват калдъръмите в Мелник място на паветата? За подмяната сигнализират туристи, станали свидетели на ремонти дейности в едно от най-живописните градчета на България.Работници вадят автентичните калдъръми по дясната улицата покрай реката и ги заместват с павета. Хората, които работят, обяснили, че извършват дейността по нареждане на кмета на града, съобщи \"Фокус\".Кметът на Сандански Кирил Котев обаче отрече и обвини опозицията си, че разпространява невярната информация.Той все пак потвърди, че настилката на уличката край реката се подменя. Калдъръмите обаче не се пипали.\"Където липсват и са отнесени от дъждовете – да, попълваме ги\", каза все пак Кирил Котев.Кметът обясни, че цялата настилка в Мелник е за пренареждане.\"Миналата година пренаредихме една част, сега продължаваме\", обясни той. Според него местните жители дори настоявали за ремонта, а политици от опозицията били против и се изказвали като туристи.Кметът на Сандански Наско Петев пък призна, че се слагат павета по уличките на Мелник. Те обаче не били на мястото на калдъръмите, а на пясък.Мелник е най-малкият град в България, но едно от най-притегателните места за туристи. Една от причините е именно автентичната му възрожденска архитектура.Заради уникалния му облик градът е обявен за град-музей и е част от културно-исторически резерват с международно значение. \r\n ", "date": "2018.01.17", "title": "Днес, сега: Стават ли мелнишките калдъръми на павета?"}
{"url": "https://www.dnes.bg/stranata/2018/01/17/sniag-shte-vali-prez-noshtta-utre-shte-e-vetrovito.365320", "text": "През нощта ще бъде облачно и с валежи предимно от сняг. Ще духа умерен северозападен вятър. Минималните температури ще са между минус 3 и 2 градуса, според прогнозата на НИМХ-БАН.Атмосферното налягане ще се повишава, но ще остане по-ниско от средното за месеца.Утре валежите ще спират, а привечер и облачността ще започне да се разкъсва и намалява. Ще остане ветровито с умерен и силен северозападен вятър. Температурите ще се понижат и максималните ще са предимно между 0 и 5 градуса.Над Черноморието ще бъде облачно и с валежи предимно от дъжд. Максималните температури ще са 4-6 градуса. Температурата на морската вода е около 8 градуса. Вълнението на морето ще е 2 бала.В планините ще бъде облачно, ветровито и с валежи от сняг. Ще духа бурен, по високите и открити части и ураганен северозападен вятър. Максималната температура на височина 1200 метра ще е около минус 5 градуса, на 2000 метра - около минус 9 градуса.В петък ще преобладава слънчево време, вятърът ще отслабне, ще се обърне от югозапад, дневните температури ще се повишат, но сутрешните в много райони ще са отрицателни - между минус 7 и минус 2 градуса.В събота в Източна България вятърът ще се задържи от юг и температурите ще се останат високи за януари - до 12-14 градуса. В Западна България вятърът ще се ориентира от северозапад и ще започне застудяване. Облачността ще се увеличи, ще завали дъжд и сняг. (БТА)", "date": "2018.01.17", "title": "Сняг ще вали през нощта, утре ще е ветровито "}
{"url": "https://www.dnes.bg/world/2018/01/17/cheshkiiat-kabinet-podade-ostavka-premieryt-obvinen-v-moshenichestvo.365331", "text": "Чешкото правителство на премиера Андрей Бабиш подаде оставка, след като вчера не успя да получи вот на доверие от парламента. \r\nПравителството ще изпълнява задълженията си до назначаването от президента на нов кабинет.\r\nГоворител на президента Милош Земан каза, че той ще приеме оставката на правителството до края на седмицата.\r\nВчера във вота на доверие на кабинета на Бабиш участваха 195 депутати от общо 200. 78 депутати, всичките от партията на Бабиш, подкрепиха новото правителство. Срещу кабинета се обявиха 117 депутати от осемте други представени в долната камара партии. На Бабиш, чийто кабинет е съставен от експерти и от представители на неговата партия, не му достигнаха 23 гласа. Гласувалите против казаха, че го правят заради обвиненията срещу него в мошеничество.\r\nБабиш, който е магнат в областта на химическата и хранително-вкусовата промишленост и притежава важни медии, преди няколко месеца бе обвинен в присвояване на европейски субсидии в размер на 50 милиона крони (2,4 милиона долара). \r\nМагнатът отрича да има вина и твърди, че обвиненията срещу него са провокация от страна на политическите му противници.\nПреди време президентът Земан каза, че ще връчи втори мандат на Бабиш за съставяне на правителство, но предупреди, че ще го направи, ако си е осигурил подкрепата на най-малко 101 депутати в парламента. \"В момента, в който Бабиш дойде и ми каже, че разполага с минимум 101 гарантирани гласа в долната камара на парламента, аз ще го назнача за втори път за премиер\", предупреди Земан, припомня ТАСС.\r\nОще днес Бабиш има намерение да започне преговори с лидерите на другите партии в парламента, за да си осигури подкрепа за второ правителство. Съгласно прогнозите на политолозите Бабиш може да спечели подкрепата на комунистите и на социалдемократите, които имат общо 30 депутати в долната камара. Но лидерът на социалдемократите вече каза, че те ще гласуват за новото правителство, ако начело му не е подсъдимият Бабиш и ако представителите на АНО се откажат от министерствата на правосъдието, вътрешните работи и финансите, предаде ТАСС.\r\nПарламентът междувременно ще решава дали да снеме имунитета на Бабиш заради аферата със субсидиите. Това ще стане в петък, предадоха световните агенции. Бабиш поиска вчера от депутатите да разгледат този въпрос и каза, че е готов да се откаже от имунитета си, за да докаже в съда, че е невинен.\r\nСъставянето на ново правителство се усложнява и от президентските избори, които Земан не успя да спечели на първия тур в края на миналата седмица. Вторият тур ще е в края на месеца. Мандатът на Земан приключва на 8 март. На първия тур Земан получи 38,56 процента, а основният му съперник, прозападният учен Иржи Драхош спечели 26,60 процента, отбелязва Франс прес. /БТА/ ", "date": "2018.01.17", "title": "Чешкият кабинет подаде оставка, премиерът – обвинен в мошеничество "}
{"url": "https://www.dnes.bg/eu/2018/01/17/borisov-s-kletva-v-syrceto-na-evropa-do-3-g-krai-s-korupciiata.365327", "text": "Премиерът Бойко Борисов обеща на евродепутатите в Страсбург, че до 2-3 години България ще пребори корупцията.\"Както сме се заели сега, до 2-3 години ще се справим и то ще се справим добре\", отсече той, след като родните евродепутати Петър Курумбашев и Николай Бареков атакуваха премиера за корупцията у нас.\"Корупция има навсякъде и водим огромна битка. Избиран съм 11 пъти като победител на избори в България. София имаше криза с боклука, когато станах кмет. Нямаше завод, нямаше нищо. Сега София след Цюрих е най-добре организираната система. В същото време, ако има такава корупция, каквато казвате, ще има ли ръст на икономиката и инвестиции. Как ще ни избират все нас на първо място\", отговори на атаките Борисов.\n\n\n\n\n\nМинистър-председателят ни изяви готовност да се подпише пред евродепутатите, че в Банско няма да бъде построена и една керемида извън втория лифт.\"Аз самият съм зелен човек. Опазването на природата е в огромна степен защитена от нашето правителство. Преди десетина дена се срещнах с природозащитните организации. Спирал съм проекти с години, за да се излюпят щъркелчета. Министрите съм карал да пренасят лично блатни кокичета, за да не ги стъпче валяк. Всичките ни проекти са с тунели за мечки, вълци и костенурки... Искам да гарантирам, става въпрос за втори лифт. Един-единствен лифт на курорта Банско. Сега има само един и туристите чакат на опашка с часове. Става въпрос само за втори лифт. Сега тези хиляди се качват по път с автомобилите си в планината. За да вървят автомобилите, го осоляваме непрекъснато и десетки дървета около него загиват. Не само няма да се допусне незаконна сеч. България е първа в Европа по нови гори и единствена разширява горите си. Кой инвеститор ще даде да му отсекат боровете? Една керемида повече няма да се сложи там\", обеща Бойко Борисов.Елена Валенсиано от групата на Прогресивния алианс на социалистите и демократите в Европейския парламент призова Борисов от името на социалистите в ЕП и жените в Европа да бъде ратифицирана Истанбулската конвенция. \"Именно БСП взе решение да не я подкрепи в парламента. Ще положа всички усилия да мине в парламента. Насилието над жени и деца е чудовищно в цяла Европа\", отвърна й Бойко Борисов.", "date": "2018.01.17", "title": " Борисов с клетва в сърцето на Европа: До 3 г. край с корупцията!"}
{"url": "https://www.dnes.bg/eu/2018/01/17/iunker-bylgariia-e-istinska-istoriia-za-uspeha.365325", "text": "България е истинска история за успеха, която може да бъде пример за държавите от Балканите, заяви пред Европейския парламент в Страсбург председателят на Европейската комисия Жан-Клод Юнкер при представянето на приоритетите на нашата страна като председател на Съвета на ЕС.\r\nСрещата в София е важна стъпка за Западните Балкани, посочи Юнкер и допълни, че присъединяването към ЕС не пада от небето, за него трябва да се работи. \r\nБългария доказа, че може да гради мостове и да помага за постигането на европейски решения, каза председателят на ЕК и посочи, че страната ни е постигнала много, особено в областта на икономиката и ще може в обозримо бъдеще да се присъедини към чакалнята на еврозоната и към самата еврозона.\r\nЮнкер е уверен, че българското председателство ще свърши чудесна работа. \r\nЕдна от най-приятните страни на българското председателство е, че ще виждам Бойко Борисов по-често, каза шефът на ЕК.\nЗапознах се с отличната подготовка на българското председателство, посочи Юнкер.По думите му на първо място трябва да завърши работата по големите теми - миграция, цифрова икономика и сигурност. Ще трябва да решим къде да харчим повече, къде по-малко и къде – по-различно, каза Юнкер.\r\nТой призова премиера Борисов и полското правителство да работят конструктивно, с откритост, за постигането на компромис по въпросите на върховенството на закона в Полша. Ролята на председателството е да постига компромис, но и да проявява твърдост, поясни председателят на ЕК.\r\nПо въпроса за напускането на Великобритания той коментира, че няма да има печеливши, а губим всички. Мисля, че напускането е катастрофа, поражение. Вината тежи на плещите на мнозина. Искаме британците да останат и ако те пожелаят това, трябва да имат възможността. Дори да напуснат, има текст в договора за ЕС, по който да се върнат и бих улеснил това. Не бих искал никого да притискам, заяви Юнкер.\r\nПремиерът Борисов е чудесен европейски демократ, убеден, със силата да убеждава, опитен. Вярвам, че под негово ръководство председателството ще бъде успешно, завърши Юнкер, цитиран от БТА.\r\n ", "date": "2018.01.17", "title": "Юнкер: България е истинска история за успеха!"}
{"url": "https://www.dnes.bg/science/2018/01/17/meteorit-padna-krai-detroit-predizvika-slab-trus.365323", "text": "\r\n                        \r\n                        \r\n                        \r\n                    Националната метеорологична служба на САЩ /НМС/ съобщи на своята страница в интернет, че е регистрирала падане на метеорит недалеч от град Детройт в щата Мичиган.\r\n\"След анализ на получените данни НМС може да потвърди, че взривът не е бил нито от светкавица, нито от гръмотевица. Явлението най-вероятно е било предизвикано от падането на метеорит\", изтъква ведомството.\r\nЗа падането на метеорита потвърди и Геоложката служба на САЩ. Тя уточни, че това е станало на 6 километра от от малкото населено място Ню Хевън, разположено на североизток от Детройт. В района на падането е било регистрирано земетресение с магнитуд 2 по скалата на Рихтер. Няма данни за пострадали и разрушения.\r\nГолям брой камери заснеха явлението, при което се вижда как в небето се появява светещ обект, който по-късно се взривява. \r\nЕдин от клиповете, пуснат в Youtube, само за няколко часа събра над 200 хиляди гледания.", "date": "2018.01.17", "title": "Метеорит падна край Детройт, предизвика слаб трус"}
{"url": "https://www.dnes.bg/notifikacii/2018/01/17/vyoryjen-obir-zadignaha-pari-i-loto-bileti.365326", "text": "Въоръжен мъж нахлул и обрал бензиностанция тази нощ. Той заплашил с оръжие служителя и задигнал освен пари и лотарийни билети.Екшънът се е разиграл в бензиностанция в село Тотлебен край Плевен.Полицията е извършила оглед на местопроизшествието.Плевенската прокуратура разследва обира и издирва нападателя.", "date": "2018.01.17", "title": "Въоръжен обир: Задигнаха пари и... лото билети"}
{"url": "https://www.dnes.bg/notifikacii/2018/01/17/petima-piiani-policiiata-idva-i-krosheta-po-uniformen.365319", "text": "46-годишен мъж е задържан за грубо нарушение на обществения ред и съпротива срещу униформени, съобщиха от ОДМВР-Силистра. \r\nВчера, около 17:50 часа, в областния град, отзовавайки се на сигнал за запален огън и шум в междублоково пространство, полицейски автопатрул установил на адреса петима мъже, видимо пияни. \r\nВместо да изпълни дадените полицейски разпореждания, единият от мъжете – на 46 г., започнал да отправя обиди, ругатни и заплахи към служителите на реда и нанесъл удари в областта на главата на един от тях. \r\nАгресивният мъж е задържан в ареста за 24 часа, срещу него е започнато бързо производство.\r\n ", "date": "2018.01.17", "title": "Петима пияни, полицията идва и... крошета по униформен"}
{"url": "https://www.dnes.bg/teatar/2018/01/17/napusna-ni-aktioryt-stefan-iliev-pochivai-v-mir.365330", "text": "На 82 години почина актьорът Стефан Илиев, публикува в личната си страница във Fdcebooк актрисата Гергана Стоянова. Той беше и председател на Съюза на артистите в България - от 1990 до 2005 година.Зрителите го помнят от филмите: \"Осмият\", \"Куче в чекмедже\", \"Петък вечер\", \"Господин Никой\", \"Пленено ято\", \"Между релсите\", \"Конникът\", \"Отклонение\", \"Свобода или смърт\", \"Един миг свобода\", \"Откраднатият влак\", \"Трудна любов\", \"Зарево над Драва\", \"Този истински мъж\", \"Магистрала\" и още много други ленди.\r\nСтефан Илиев е роден на 25.06.1935 г. в Истанбул, тъй като майка му е учителка там по онова време в едно от българските училища, а баща му завършва \"Робърт колеж\". 9-годишен е, когато от Турция се връща в България със семейството си.\r\nИлиев завършва актьорско майсторство при Н.О. Масалитинов във ВИТИЗ \"Кръстьо Сарафов\" през 1958. Дебютира в ролята на Дженаро в \"Лукреция Борджия\" от Виктор Юго в ДТ – Габрово.Работи в Драматичните театри в Габрово, Плевен, Перник, Народен театър за младежта (1964 – 66), Театър на поезията и естрадата (1966 – 69), Театър \"София\" (1969 – 90), МГТ \"Зад канала\" (от 1990).\r\nСред по-големите му роли в театъра са: Авакум Захов в \"Спящата красавица\" – А. Гуляшки, херцогът в \"Скъперникът рицар\" – А. С. Пушкин, поручикът в \"Поручикът и Марютка\" – Б. А. Лавреньов, Браун в \"Опера за три гроша\" – Б. Брехт, Гьоринг в \"Червено и кафяво\" – Ив. Радоев, Вершинин в \"Три сестри\" – А. П. Чехов, Сър Оливер в \"Училище за сплетни\" – Р. Шеридан, г-н Смит в \"Плешивата певица\" – Й. Йонеско и др.\r\n ", "date": "2018.01.17", "title": "Напусна ни актьорът Стефан Илиев. Почивай в мир!"}
{"url": "https://www.dnes.bg/crime/2018/01/17/izgoria-apartament-na-psihichno-bolen-vyv-vraca.365378", "text": "Пламна и изгоря жилище във Враца. За щастие 38-годишният мъж, който живее в апартамента, не си е бил вкъщи. Предполага се, че огънят е тръгнал от електрически нагревател. Други пострадали също няма, въпреки че при инцидента са засегнати и съседни апартаменти.\r\nХората в блока са в шок, тъй като по думите им в изгорелия апартамент живее психично болен мъж, който е неконтролируем и от години ги тормози. Хората настояват да бъде настанен в специализирана институция.\r\nСъседите отказват да застанат с лицата си пред камера, но са категорични, че се страхуват за живота си, защото мъжът им е посягал. Близките на на собственика на жилището също отказаха коментар пред камера. По случая е образувано досъдебно производство.\r\n ", "date": "2018.01.17", "title": "Изгоря апартамент на психично болен във Враца"}
{"url": "https://www.dnes.bg/stranata/2018/01/17/sestrite-ot-svishtov-ne-iskat-navyn-ne-sa-ludi-ne-iskat-lechenie.365324", "text": "Двете сестри от Свищов, които от 6 години не са напускали дома си и са били изолирани от околния свят, не са освидетелствани за психиатрични проблеми и не са получавали социални помощи.Сестрите Анжела и Стефка са на 43 и 42 години. Полицията и социалните са ги намерили в дома им в Свищов в неадекватно състояние и мизерни хигиенни условия.\n\nМедицински екип е установил, че те нямат видими наранявания.Пред социалните служби двете жени са заявили, че по тяхно желание не са  напускали дома си, не са били принуждавани от 65-годишната им майка, предаде БНР.\"Сестрите отказват лечение\", заяви Милена Илиева, директор на Социално подпомагане в Свищов.\"Евентуално за необходимостта от принудително лечение решение ще вземе съдът, и прокуратурата води преписка за това. Те са дееспособни. Те не са под запрещение\", допълни тя.Проверката на полицията и прокуратурата по случая продължава.Двете сестри били много умни и нямали проблеми със завършването на добро образование, казват съседи.Същевременно някои от тях твърдят, че са чували виене и плач от къщата. Когато я питали, майката казвала, че дъщерите й са в София, но не давала техни контакти.", "date": "2018.01.17", "title": "Сестрите от Свищов не искат навън, не са луди, не искат лечение..."}
{"url": "https://www.dnes.bg/notifikacii/2018/01/17/s-200-lv-i-300-loto-bileta-spipaha-apasha-ot-totleben.365356", "text": "202 лв. и 313 броя лотарийни билети е отмъкнал обирджията, нахлул тази нощ в бензиностанция в село Тотлебен. \nКакто Dnes.bg писа мъжът атакувал малко след 1 часа с оръжие. Заплашил касиера и отнел парите и талончета, на обща стойност 1072 лв.Скоро след това извършителят на грабежа е установен и задържан за 72 часа.Очаква се до края на деня Районна прокуратура да внесе искане в Плевенски районен съд за вземане на мярка за неотклонение \"Задържане  под стража\" за обирджията.", "date": "2018.01.17", "title": "С 200 лв. и 300 лото билета: Спипаха апаша от Тотлебен"}
{"url": "https://www.dnes.bg/obshtestvo/2018/01/17/gerb-poriaza-bsp-za-moratorium-vs-bolnichnite-licenzi.365336", "text": "Искането на БСП да се наложи мораторум за издаване на лицензи за нови болници, докато националната здравна карта не стане факт, удари на камък.\r\nВъпреки настояването на социалистите, мнозинството в парламента не прие тяхното предложение.Според левицата това беше единственият начин да се спаси общинското здравеопазване, но управляващите бяха категорични, че това е просто опит за политическа употреба на проблемите в здравеопазването.\r\nЧервеният Георги Йорданов призова мнозинството да подкрепи мораториума, защото когато заработи новата здравна карта, ще се наложи да се режат легла.\r\n\"Исканията сега са за откриване на нови болници само в градовете, където и без това са твърде много\", настоя той.\r\nСоциалистите смятат, че хаотичното раздаване на разрешения за болници води до диспропорция на възможностите за достъп на хората до лечение от различните региони.\r\nИлиян Тимчев от БСП коментира, че 20 общински болници вече са затворили врати, а именно те са в основата на здравеопазването, защото пациентът първо търси лечение там, чак след това отива в частна болница, ако има възможност или в голяма републиканска болница.\r\nШефката на здравната комисия в НС Даниела Дариткова от ГЕРБ обаче предупреди, че мораториумът може лесно да се атакува в съда, което означава дълги процедури и неясноти през това време.\r\nСпоред Георги Йорданов този аргумент е абсурден, защото всеки нормативен акт може да се оспори пред Темида.", "date": "2018.01.17", "title": "ГЕРБ поряза БСП за мораториум vs. болничните лицензи"}
{"url": "https://www.dnes.bg/akoshtete-vqrvaite/2018/01/17/godishen-i-liuboven-horoskop-2018-vodolei.365363", "text": "Новата година ще донесе на Водолеите повече баланс. Добре е да бъдат по-търпеливи, защото ще се наложи да направят някои компромиси.Неуморната им работа и жертвоготовност ще бъдат възнаградени през 2018 и те ще постигнат слава и голямо уважение.\r\n \r\nТази година представителите на въздушния знак ще се радват на хармонични отношения с близки и колеги, но трябва да бъдат предпазливи в новите запознанства и да не се доверяват лесно.\r\nАмбициите, които имат ще открият точния път и Водолеите ще се устремят към нови успехи. Възможно е израстване в професионалната сфера, но на друго работно място.\r\nВ любовния живот се очаква добър период. Обвързаните представители ще се сближат с партньора, но е добре да бъдат по-меки и отстъпчиви.", "date": "2018.01.17", "title": "Годишен и любовен хороскоп 2018: Водолей"}
{"url": "https://www.dnes.bg/obshtestvo/2018/01/17/dvete-dyshteri-ot-psiho-kyshtata-v-svishtov-zashto-ni-tormozite.365373", "text": "\"Защо ни тормозите? Защо се държите така с нас?\". Това попитала едната дъщеря от психо къщата в Свищов, когато кметът на града Генчо Генчев влязъл в къщата веднага след излизането на бял свят на мистериозната им история.Късно снощи стана ясно, че 42 и 43-годишните жени Анжела и Стефка са били държани под ключ от майка си десетилетия в къщата в крайдунавския град без никой от съседите да разбере.На този фон 65-годишната Пенка разказвала, че дъщерите й са в София, а тя вероятно се е срамувала да ги покаже навън, защото имали психични проблеми.\n\n\nПенка е лекувала психичноболните си дъщери с билки. Лековете за Анжела и Стефка тя вземала от знахар от Сливен. Това е признала майката пред кмета, когато той посетил къщата, пише \"Труд\".\"Шокиран съм от неописуемата мизерия в жилището. Трите жени живеят в нечовешки условия. Имат ток, готварска печка, телевизор. Топлят се с електрически радиатор. Светят си с подвижна лампа\", сподели Генчев.Когато прекрачил прага на дома, той заварил на котлона да къкри пилешка супа. Двете сестри били свити в една от стаите. Били рошави и с дрипави дрехи. Едната не промълвила нито дума и изглеждала много състарена.Другата жена пък се разгневила:\"Защо ни тормозите? Защо така се държите с нас? Какво искате от нас? Имаме приятели и не искаме да ни виждат в това състояние. Аз чакам да започна всеки момент работа\".Жената казала на кмета, че живеят със сестра си в София, но са се прибрали в Свищов за Коледа. Майка им пък казала, че преди време ги водила на преглед при психиатър, но той казал: \"Случаят не е за мен. Не мога да помогна. Заведете ги при народен лечител\".Заради това Пенка Стефанова потърсила билкар.\"Попитах майката имат ли поне храна и тя ми отвори мазето си. Избата се оказа заредена с буркани с компоти, печен пипер. Имаше два бидона с кисело зеле и дори едно каче с вино.Майката показала пред Генчев и дипломите на Анжела. От тях става ясно, че е възпитаничка на Стопанската академия в Свищов и дори е завършила магистратура по Застраховане и Социално дело.От дипломата се вижда, че повечето оценки са отлични. Сестра и Стефка пък е завършила Художествената академия в София.", "date": "2018.01.17", "title": "Двете дъщери от психо къщата в Свищов: Защо ни тормозите? "}
{"url": "https://www.dnes.bg/notifikacii/2018/01/17/bolni-ot-grip-hodiat-na-rabota-ne-vzemat-bolnichni-zashto.365312", "text": "Сред противогрипните мерки, които може да се вземат, е да се  ограничат контактите максимално, каза главният държавен здравен инспектор д-р Ангел Кунчев.\n\n\"В последните години установяваме повече хора, които се опитват да  продължат да ходят на работа вече с явни признаци на заболяване,  отколкото такива, които държат да вземат болничен\", коментира обаче той.Сред другите мерки, които Кунчев изброи пред bTV, са добра  лична хигиена, особено при малките деца, правилно хранене, проветряване  на помещенията.Той подчерта, че е неправилно да се посяга към антибиотиците при грип. \"При чиста вирусна инфекция антибиотикът няма ефект, той е излишен, да  на кажа вреден\", изтъкна Кунчев.По думите му заболеваемостта в страната продължава да расте и вероятно ни очаква по-сериозна грипна епидемия в края на януари. Много е вероятно скоро да има нови области, в които да бъде обявена епидемия, като за Пазарджик това може да се случи още до края на тази седмица.\r\nЗаболеваемостта там е над 300 на 10 хил. души, отчете Кунчев.Той уточни, че статистиката донякъде заблуждава и има доста други данни, които са много показателни за заболеваемостта – отсъствия от училища, търсене на медицинска помощ, позвънявания в Спешна помощ, търсене на препарати в аптеките.\r\n\"Прогнози избягваме да правим, тъй като при грипа винаги може да има изненади. Изненада е и щамовият състав тази година – винаги сме имали грипни епидемии, причинени от А вируси, тази година, поне засега, 80% положителните проби са за Б Ямагата. Очаквахме по-скоро паралелна циркулация, но все пак А да е основният\", посочи той.Дали щамът е А или Б обаче е без значение за пациента, лекаря или лечението. \"Има значение за нас какво циркулира и какво би трябвало да бъде включено в състава на ваксините за следващ сезон\", каза още Кунчев. ", "date": "2018.01.17", "title": "Болни от грип ходят на работа, не вземат болнични! Защо?"}
{"url": "https://www.dnes.bg/world/2018/01/17/dv-v-rumyniia-neshtata-otivat-ot-zle-kym-po-zle.365352", "text": "Румъния потъва в хаос, пише Петер Янку от румънската редакция на . В анализа му четем за олигарси, заговорнически теории, покушения срещу правовата държава. За изтичане на мозъци и за постепенно изчезваща демокрация.\r\nВ понеделник румънските социалдемократи свалиха от поста своя премиер Михай Тудосе. Ден по-късно президентът Клаус Йоханис посочи временен министър-председател. Едно е ясно: борбата за власт в северната съседка на България се изостря. \r\n50-годишният социалдемократ Михай Тудосе беше на премиерския пост по-малко от седем месеца - подобно на своя предшественик и съпартиец Сорин Гриндяну, който бе отстранен след вот на недоверие. И двамата няколкократно се опитваха да се опълчат срещу могъщия си партиен шеф Ливиу Драгня. И двамата възразяваха срещу неговия любим проект - съдебната реформа, която и опозицията, и съдебната система, и гражданското общество в Румъния, а заедно с тях и ЕС и САЩ смятат за посегателство срещу върховенството на закона. Опитът да се противопоставят срещу Драгня доведе до отстраняването и на двамата мимолетно еманципирали се премиери.\r\nЛявопопулистката Социалдемократическа партия (СДП) сне доверието от Тудосе с една твърде неубедителна аргументация. Малко преди това той обвини в лъжа и поиска оставката на вътрешната министърка Кармен Дан - дългогодишна и вярна съюзничка на Драгня. Самият Драгня, който е председател на парламента и шеф на СДП, няма право да стане министър-председател, понеже е осъждан за изборна фалшификация. Така че с четири очи гледа да не губи съюзници и помощници в правителството, още повече, че в Румъния се очакват нови многолюдни протести, а може да се стигне и до предсрочни избори. \r\nТъкмо на този фон силният човек в Букурещ, който се бори за спасяването на своя разклатен авторитет, държи да запази контрола над Министерството на вътрешните работи. Това явно му е по-важно от политическата или икономическа стабилност на страната и от надеждността на местната валута.\r\nПреди два месеца Тудосе отстрани от кабинета две от близките приятелки на Драгня и с това си навлече гнева на могъщия лидер. Критиците на Драгня смятат, че той дава мило и драго, за да избегне евентуални нови съдебни дела и присъди, които окончателно биха съсипали политическата му кариера. Те твърдят, че Драгня е супер богат олигарх, а фактите пък сочат, че срещу него има подозрения в документна измама, злоупотреби с европейски фондове и злоупотреба с власт. Тъкмо поради това Драгня пришпори парламента още преди Нова година да приеме промени в законодателството, които на практика подписаха смъртния акт на независимото правосъдие.\r\nКритичните гласове както в Румъния, така и от чужбина в хор твърдят, че Драгня политизира правосъдието и тежко орязва правомощията на полицията, на правоприлагащите органи и на антикорупционната служба с цел да осигури лично на себе си и на коалиционните си партньори снежнобяло досие и имунизация срещу всякакво съдебно преследване. \r\nИ нито лидера на социалдемократите, нито неговите политически другарчета сякаш ги е грижа, че в резултат правовата държава бере душа. Всички те се наслаждават на сенчестата ниша, в която се е приютила втората по бедност страна в ЕС вече от месеци, ако не и от години: скрита от погледа на Запада, който много по-остро критикува други държави-членки - Унгария и Полша. \r\nВътре в страната румънските първенци, които по много белези приличат на руската олигархия, вече от години се крият зад подконтролните им медии, бодро разпространяващи антизападни заговорнически теории. Според тези теории в Румъния имало заговор, организиран ту от еврейско-американския милиардер Джордж Сорос, ту от някаква загадъчна и неясно дефинирана \"паралелна държава\", който целял да свали от власт Драгня и партията му.\r\n\r\nВярно е, че икономиката на Румъния продължава да расте стабилно, но това се случва най-вече благодарение на икономическите мерки, които бяха предприети през 2015 година от експертното правителство на Дачиан Чолош. А много граждани изобщо не усещат икономическото оживление, защото горчивата бедност все още е широко разпространена.\r\nНедоволството от бедността, корупцията и липсващото върховенство на закона се шири сред нововъзникващата средна класа, възпира потенциалните чуждестранни инвеститори и най-вече прогонва от страната многобройни специалисти и учени. Това изтичане на мозъци има и още един страничен ефект: заедно с образованите хора от Румъния лека-полека си тръгват и симпатиите към ЕС и към демокрацията - разбира се, със сериозната помощ на руската пропаганда.\r\nПрезидентът Клаус Йоханис, който е от германското малцинство в Румъния, в началото на 2017 година дори се включи в масовите демонстрации в защита на правовата държава. Но днес ще му бъде много трудно да предотврати ерозията на демокрацията. Стяга го тясна конституционна ризница, а представители на правителствения лагер през последните дни все по-често призовават за свалянето му. \r\nВъв вторник Йоханис определи министъра на отбраната Михай Фифор за временно изпълняващ премиерската длъжност. Още не е ясно обаче дали президентът ще приеме предложението на социалдемократите да назначи трайно на премиерския пост друго протеже на Драгня - Виорика Данчила. На гражданите им остава единствено надеждата в планираните за събота нови големи протести и в евентуалната недвусмислена намеса на най-важните западни партньори и техни лидери като Меркел и Тръмп.", "date": "2018.01.17", "title": "ДВ: В Румъния нещата отиват от зле към по-зле!"}
{"url": "https://www.dnes.bg/science/2018/01/17/uchenite-se-potiat-i-tvoriat-tabletka-za-genialnost.365359", "text": "Структурата на тъканта на мозъка на вундеркиндите е такава, че активността на определени зони и особеното състояние на невронните връзки гарантират създаването на оригинални идеи.\r\nУчени от Харвардския университет твърдят, че \"скицата на главния мозъка\" на скенерите е потвърдила общите черти на гениалните и крайно успешните хора, съобщава БТА.При това повишената активност в определени зони на мозъка може да бъде предизвикана по изкуствен начин, което е новост.\r\nВ продължение на много десетилетия медиците стимулират определени зони на главния мозък, за да предизвикат изкуствени реакции при хората и животните. Учените сега възнамеряват да отидат още по-далече, като направят специална \"таблетка за гениалност\".\r\nВисокоактивното й вещество ще действа на определени зони от главния моъзк и по този начин хапчетата ще повишават неговата активност за генерирането на гениални идеи.", "date": "2018.01.17", "title": "Учените се потят и творят... \"таблетка за гениалност\""}
{"url": "https://www.dnes.bg/stranata/2018/01/17/maikata-na-dvete-sestri-ot-svishtov-postoianno-izlizat.365379", "text": "\r\n                        \r\n                        \r\n                        \r\n                    Това, че един човек не ги е видял... не знам кой е този, който е занесъл, че не излизали\", коментира жената пред екипа на Bulgaria ОN AIR.\n\n\r\nДвете жени са на 42 и 43 години. Екип на Bulgaria ON AIR се опита да ги посети, но майка им не допусна никой да говори с тях. В помещението, в което живеят, влезе само кметът на Свищов Генчо Генчев, който разказа, че там се е сблъскал с потресаваща гледка.\r\nСемейството живеело в изключителна мизерия. По думите му по-малката сестра е била на легло и неконтактна към външните хора. Успявала е да говори само с по-голямата си сестра. Семейството живее в една стая с кухня.\r\nГенчев допълни, че двете сестри са с толкова сериозни финансови проблеми, че дори нямат дрехи. Веднага след като кметът излезе от къщата, майката сама пожела да разговаря с екипа на Bulgaria ON AIR.\r\nТя напълно отрече да е държала под ключ двете си дъщери. Тъкмо напротив – те работели в София и си идвали през няколко месеца в Свищов.\r\nДвете дъщери отказват на този етап каквато и да е помощ от институциите. Отказват да бъдат изведени и настанени в специализирано заведение. По случая продължава да работи Районната прокуратура в Свищов.\r\nПо-рано през деня наблюдаващият прокурор заяви, че ще се изяснят всички детайли около този така заплетен случай. Ако съответните служби констатират нужда, двете жени ще бъдат настанени в специализирано заведение.\r\n ", "date": "2018.01.17", "title": "Майката на двете сестри от Свищов: Постоянно излизат!"}
