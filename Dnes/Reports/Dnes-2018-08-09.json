{"url": "https://www.dnes.bg/notifikacii/2018/08/09/bil-geits-tyrgovskata-voina-e-strashna.384557", "text": "Технологичният милиардер Бил Гейтс определи напрежението в глобалната търговия като \"страшно\". Според него то ще има силно негативно влияние върху растежа на световната икономика и търсенето на работа, съобщава CNBC.\r\nСпоред основателя на Microsoft световната икономика се движи с добри темпове в момента, но има голяма вероятност да бъде ударена от ефекта на наложените мита от страна на най-големите икономики.\r\n\"Определено този търговски конфликт изглежда страшен, особено при положение, че хората, които търсят работа извън собствената си страна, могат да се откажат в един момент от това. Ще последва негативно влияние върху световната икономика, което може да се окаже и много по-сериозно, ако търговската война продължи с налагането на мита\", смята Бил Гейтс.\rРедица страни бяха замесени в търговския спор, иницииран до голяма степен от администрацията на американския президент Доналд Тръмп. През изминалата седмица Китай заяви, че е готова да отвърне на атаката на САЩ с налагане на мита върху вноса на американски стоки за около 60 млрд. долара, само ден, след като от Вашингтон разкриха, че Тръмп е разговарял с търговския представител на страната Робърт Лайтайзър за повишаване на предвидените мита върху вносни китайски стоки от 10% на 25%.\r\n ", "date": "2018.08.09", "title": "Бил Гейтс: Търговската война е страшна! "}
{"url": "https://www.dnes.bg/cars/2018/08/09/volkswagen-pokaza-mechtan-dom-na-kolela.384604", "text": "Компанията Volkswagen представи официално двуетажен дом на колела. Той носи името Grand California, като е построен на базата на модела Crafter. Автомоблиът дебютира на изложението за кемпери в Дюселдорф, където точно преди година еше показана и неговата концептуална версия.\r\nДължината на машината достига 6 метра, а разстоянието между двете оси е 3,6 метра. Височината на кабината е 2,2 метра. Зад предните кресла, които се въртят на 180 градуса, е разположена гостна с маса, а зад нея има малка баня с душ, тоалетна и шкафче.\n\r\nСветлината в банята се гаси и пуска автоматично, благодарение на датчици за движение. Температурата на душа може да се регулира, а обемът на бойлера е 110 литра.\r\n                    \r\n                    \r\nДо банята е разположена кухня с два котлона и фурна. Има и различни щкафчета и рафтове за съхраняване на различни вещи, както и 70-литров хладилник. В задната част на салона е поставен голям креват.\r\nКато опция се предлага \"втори етаж\", където може да се разположат още две спални места. Тогава височината на кемпера достига 3 метра.\r\nКато опция за автомобила се предлага и допълнителна система за отопление, специални поставки за велосипеди, както и за друга екипировка, необходима за къмпингуване.\r\n", "date": "2018.08.09", "title": "Volkswagen показа мечтан \"дом на колела\""}
{"url": "https://www.dnes.bg/politika/2018/08/09/zam-ministyr-zove-za-edinstvo-v-borbata-s-prestypnostta.384617", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСпецсъдът остави по-рано днес в ареста 5 души от групата на Димитър Желязков - Очите.\n\r\n\"Действията на Апелативния специализиран наказателен съд трябва да се оценят като разумни. Още повече, че се появи информация за връзки между властта и престъпниците. Трябва да се вземат извънредни мерки. Работата на правоохранителните органи би трябвало да се засили\", коментира казуса зам.-министърът на правосъдието проф. Николай Проданов. \n\nСпоред него проблемите в сектор \"Сигурност\" не са чак толкова лесни за посочване.\n\r\n\"Ако кажем, че проблемът е само ниските възнаграждения – вероятно няма да бъдем прави. Борбата с престъпността трябва да бъде приоритет. Да има резултати, да има единодействие на всички държавни органи. Да се привлече обществената подкрепа и доверие. Едва тогава биха били постигнати реални резултати\", подчерта още гостът в \"Денят ON AIR\".\r\n                    \r\n                    \r\n\"Винаги ме е притеснявал въпросът с бавното правосъдие. И чисто финансовата загуба за държавата не е най-големият проблем. Когато гражданите се сблъскат с проблем, който искат да решат по съдебен път, а той се влачи с години – това ги отказва\", изтъкна проф. Проданов.\n\r\nАкцентът на разговора обхвана и случая с Десислава Иванчева. Тя напусна болницата, където си прави изследвания.\n\r\n\"Днес приключиха изследванията ѝ. Тя беше прибрана в ареста. Не беше изведена от болницата така, както беше въведена. Обществото остава с грешното впечатление, че в затворите се провежда специална политика на затворниците да им се причинява максимално ненужно насилие. Категорично не е така\", поясни проф. Николай Проданов пред Bulgaria ON AIR.\r\n", "date": "2018.08.09", "title": "Зам.-министър зове за единство в борбата с престъпността"}
{"url": "https://www.dnes.bg/notifikacii/2018/08/09/airbnb-ne-uspia-da-dade-pod-naem-velikata-kitaiska-stena.384583", "text": "Компанията за краткосрочно отдаване под наем на жилища Airbnb не можа да осъществи най-новата си маркетингова идея в Китай, след като регулаторните власти се обявиха против промоционална оферта за преспиване на Великата китайска стена, предаде Ройтерс.\n\r\nИдеята бе критикувана и в интeрнет от хора, обезпокоени, че така ще бъдат нанесени щети на световната забележителност, допълва Франс прес.\n\r\nНовината за състезанието \"Нощ на Великата стена\" подпали социалните мрежи в Китай. Критици заклеймиха инициативата като рекламен трик, който не уважава древните културни паметници.\n\r\nКомисията за култура на област Янцин, където се намира стената, посочи в съобщение, че не е била предупредена за такова събитие и не е давала одобрението си, пише БТА. \r\nРешихме да не продължаваме с това събитие, а работим по редица други предложения и инициативи, които представят Китай като дестинация, посочи във вторник Airbnb.\n\r\nКонкурсът, обявен миналата седмица, прикани потребителите да напишат есе за преодоляването на културните бариери и изграждането на нови връзки.\n\r\nЧетиримата победители щяха да имат възможност да прекарат нощ в специална спалня, изградена в древна наблюдателна кула на стената, която Airbnb посочи, че е направена с консултациите на експерти в областта на запазването на културни обекти, така че да не се налага да бъде преместено \"и едно пиронче\" от стената.\n\r\nВеликата китайска стена е сред 28-те обекта от най-новия кръг конкурси, обявени от Airbnb. Конкурсите дават възможност да се спи например на Големия бариерен риф, легендарния бостънски бейзболен стадион \"Фенуей Парк\" или катакомбите в Париж.\n\r\nНе за първи път компанията има проблеми с китайските власти. Преди трябваше да спира услугите си по време на политически чувствителни събития и да се съобразява със строгите разпоредби.\n\r\nМиналата година компанията обяви, че ще започне да предоставя информация за наемодателите на държавните агенции в съответствие с разпоредбите, изискващи туристите да се регистрират адресно в полицията до 24 часа след пристигането си в Китай или да бъдат на хотел. Airbnb разширява дейността си в Китай и се надява да засили растежа си в най-населената страна в света. \n\r\nМиналата година компанията обяви, че ще увеличи над три пъти местните си служители и ще удвои инвестициите си в региона.", "date": "2018.08.09", "title": "Airbnb не успя да даде под наем... Великата китайска стена"}
{"url": "https://www.dnes.bg/balkani/2018/08/09/kakvo-tochno-celi-syrbiia-za-kosovo.384620", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗадава ли се решение на спора между Сърбия и Косово? Властите в Косово заявиха, че няма да допуснат разделяне на страната. Доколко това означава конфликт на Балканите коментира в \"Денят ON AIR\" бившият зам.-външен министър Милен Керемедчиев. \n\"Този конфликт се ескалира изкуствено. Цели се проваляне на преговорите в началото на септември. Кой има интерес Косово да продължи да е в неведение за бъдещето си?\", запита Керемедчиев.\n\r\nТой направи извод според свое собствено проучване, че самите албанци в Косово и Македония не желаят да бъдат част от Албания.\n\r\n\"Основната цел на Албания не е да има \"велика Албания\" и да се провалят преговорите. Косово е част от мирния процес, който сега стабилизира Балканите\", каза още бившият зам.-външен министър.\r\n                    \r\n                    \r\nМилен Керемедчиев напомни, че откакто президентът на Сърбия е заел поста си, той има 13 срещи с Путин, а през ноември се очаква и поредното посещение на Путин в Белград. По думите му Русия губи териториално влияние на Балканите и последният плацдарм на руските интереси в региона остава Сърбия, но и Македония, затова и налагането на конфликт в момента идва от Сърбия.\n\r\n\"От друга страна пък, от Прищина и президента Тачи проявяват претенции към части от Сърбия. Не трябва да се говори за никакво разделение на Балканите, нито до преразпределение на границите, защото това може да доведе до военен конфликт и ще се обезсмислят всички усилия за мир, включително и от страна на България\", предупреди Керемедчиев.\n\r\nТой съзря изход от ситуацията в евентуалното провеждане на референдум в Сърбия за бъдещето на Косово, както и в Косово за пограничните райони, като предположи, че това ще бъде максимумът на напрежението, което ще достигне този конфликт и добави, че нито една балканска страна не иска прекрояване на границите сега.\n\r\n\r\n ", "date": "2018.08.09", "title": "Какво точно цели Сърбия за Косово?"}
{"url": "https://www.dnes.bg/usa/2018/08/09/za-pyrvi-pyt-miusiulmanka-v-kongresa-na-sasht.384582", "text": "Рашида Тлаиб, дъщеря на палестински имигранти в САЩ, която беше арестувана преди две години за прекъсване на реч на тогавашния кандидат за президент Доналд Тръмп, влезе вчера в историята, след като се разбра, че тя ще стане първата избрана в американския Конгрес мюсюлманка, пише Франс прес.\n\r\nТази 42-годишна бивша адвокатка спечели вътрешнопартийните избори на Демократическата партия в Мичиган. Предвид липсата на кандидат от друга партия, тя със сигурност ще влезе в Камарата на представителите след междинните избори през ноември тази година.\n\r\n\"Много благодаря, че направихте този невероятен момент възможен. Нямам думи. Нямам търпение да ви представлявам в Конгреса\", заяви тя в Тwitter, след като спечели срещу други петима кандидати от Демократическата партия.\r\n                    \r\n                    \r\nРашида Тлаиб ще стане първата мюсюлманка в историята, избрана в Конгреса на САЩ. Преди 12 години в Минесота беше избран първият мюсюлманин, Кийт Елисън.\n\r\nВ момента в Конгреса има само още един мюсюлманин, Андре Карсън, представител на щата Индиана от 2008 г. насам.\n\r\nВидимо развълнувана при обявяването на резултатите, мюсюлманката прегърна майка си, родена в село на Западния бряг, където семейството й следеше внимателно изборната нощ.\n\r\n\"Те бяха залепени пред телевизора. Баба ми, лелите ми и чичовците ми се събраха, за да гледат внучката си\", призна тя със сълзи в очите.\n\r\nСпоред нея избирането на президента на САЩ Доналд Тръмп е прозвучало като \"сигнал за тревога\" за много американски жени, които никога не са се кандидатирали в такива количества за Конгреса. Повечето от тях са от лагера на Демократическата партия, след година, белязана от движението \"Аз също\" (#MeToo).\n\r\nТя обясни, че кандидатурата й е била мотивирана и от по-лични причини, особено затрудненията, които срещат двете й дъщери в задачата да намерят мястото си в страна, която е все по-враждебно настроена към мюсюлманите, които представляват около 1,1 на сто от населението на САЩ.\n\r\nПрез май тя заяви пред Си Би Ес нюз, че евентуалното й избиране би изпратило \"голямо послание\" към САЩ като цяло: \"Ние сме съставна част от обществото и като всички останали искаме в замяна да му дадем своя принос\".\n\r\nПрез януари тя ще наследи официално 89-годишния конгресмен от Демократическата партия Джон Кониърс, който беше принуден да подаде оставка поради обвинения за сексуален тормоз, след като служи в Конгреса повече от половин век.\n\r\nТлаиб е родена и израснала в Детройт. Завършила е право и е работила като адвокат, преди да влезе в Камарата на представителите на Мичиган през 2009 година.\n\r\nСали Хауъл, директорка на Центъра за арабско-американски изследвания в Университета на Мичиган-Диърборн, която познава новата конгресменка от 25 години, я описва като \"твърда, компетентна, работлива и много харизматична\" жена.\n\r\n\"Тя се интересува от хората, от общността, в която е израснала\", съобщава Хауъл пред АФП. \"Тя не водеше кампанията си, акцентирайки на факта, че е мюсюлманка, а на това, че е от югоизточната част на Детройт...и освен това е мюсюлманка. Но мюсюлманската общност, която се усеща охулена, категорично подкрепи кампанията й\".\n\r\nПрез август 2016 г. в Детройт тя прекъсна предизборна среща на кандидат-президента Доналд Тръмп. \"Нашите деца заслужават нещо по-добро\", заяви тя. Преди да бъде изведена от залата от силите на реда, тя го призова да прочете Конституцията на САЩ.\n\r\n\"Майка ми беше много ядосана: \"Арестуваха те наживо по националната телевизия!\", разказа тя пред Си Ен Ен. \"Отведоха ме в участъка. Няма проблем. Беше най-американското нещо, което можех да направя\".\n\r\nБившата адвокатка защитава категорично прогресивна програма, като се почне от равното заплащане на труда на мъжете и жените и се стигне до безплатно висше образование, преминавайки през общественото здравеопазване, ЛГБТ-правата, отмяната на миграционния указ на Тръмп и защитата на околната среда.\n\r\nНейният избирателен участък отдавна гласува за политическата левица, но на последните президентски избори щатът Мичиган подкрепи републиканския кандидат Доналд Тръмп - първият подобен случай от 1988 г. в този щат, сблъскващ се с упадък на индустрията.\n\r\nОще три мюсюлманки, кандидатирали се в щатите Аризона, Масачузетс и Минесота, се надяват да се присъединят към Тлаиб в Конгреса след междинните избори.\r\n/БТА/\r\n ", "date": "2018.08.09", "title": "За първи път: Мюсюлманка в Конгреса на САЩ"}
{"url": "https://www.dnes.bg/notifikacii/2018/08/09/komunisticheski-shushukaniia-si-czinpin-shtial-da-byde-svalen.384575", "text": "Тези седмина мъже с еднакви костюми, в чиито ръце е събрана върховната власт и цялата мощ на Китай, изглеждат на групови снимки като близнаци, застанали в монолитен строй. Трудно е да си представиш, че може да има спорове между тях. \n\r\nСъвсем невероятно пък е \"седморката\", сиреч Постоянният комитет на Политбюрото на ЦК на китайската компартия, да изложи своите разногласия на публично съзерцание. Щом властта бе поета от екипа на Си Цзинпин, основното правило в \"битката на булдози под килима\" - нито байт информация навън, камо ли на репортерите - започна да важи за цялата партия, пише Игор Панкратенко, \"Независимая газета\".\n\r\nТолкова по-интригуващи бяха съобщенията на \"високопоставени функционери на ККП\" пред техни контакти в чужбина за чакана още през август оставка на председателя на КНР, другаря Си Цзинпин. Съобщения, а по-точно слухове под формата на версии, горещо дискутирани миналата седмица сред азиатските политици и експерти - от Хонконг до Токио. Някой от партийния елит бе дръзнал да наруши обета за мълчание, разгласявайки информация, чието значение е трудно да се преувеличи. Идеологическа диверсия ли е това? Или спецоперация на китайската партийна пропаганда?\r\n\"Всичко, което сметнем за необходимо да разкажем за ККП пред света, се демонстрира на партийните конгреси. Ако пък имате допълнителни въпроси, това си е ваш проблем\", намекват функционерите на компартията, щом чуят въпрос \"извън формата\". Прекъсвайки съвсем безцеремонно дори един доверителен, приятелски разговор, защото са наясно какво и колко рискува човек, допрял се до партийни тайни, още повече при контакт с чужденец. Но и без данни от първоизточници бие на очи, че отминаващото лято не е било никак лесно за Си Цзинпин.\n\r\nГрандиозният скандал около доставените от частна фирма за държавното здравеопазване големи количества некачествени ваксини за деца разбуни китайското общество. Прекалено ясно изпъква корупционната съставка на тази история, прекалено са беззащитни почти стоте хиляди дечица, получили вместо ваксини долнопробен заместител - добре че поне се размина без смъртни случаи. \n\r\nЗа да схванем колко са сериозни нещата, е достатъчно да си припомним само едно: Си Цзинпин лично обеща разследването да стигне докрай, виновните да бъдат наказани и да се вземат мерки против подобни инциденти в бъдеще. А се броят на пръсти случаите, когато публично е говорил за корупционни практики.\n\r\nНо ако бе единствен, проблемът не би добил критично значение за някои хора от партийния елит. Дойде обаче и друга беда - изгледите за истинска търговска война със САЩ. Които за ред функционери и \"ветерани\" на компартията са далеч по-опасни от вътрешнополитическите проблеми. Защото засягат най-чувствителното им място - кесиите, сметките в чужбина, бизнес активите в Щатите и уютните, градени с любов \"гнезденца\" например в Австралия.\n\r\nОт 2012 г. насам Си и екипът му методично прочистват корупционерските групировки в държавния апарат, правоохранителните органи, армията и партийните структури, които си сглобяват с корупционни схеми собствени бизнес империи. Най-големите вече са разгромени, но останалите, с по-скромен размах - тук \"свещоливничка\", там \"сграда за даване под наем\" във вид на многоетажен мол, все още са твърде много.\n\r\nИ тъкмо на тези \"нелегални милионери\" с партийни и чиновнически постове евентуалната търговска война със САЩ и доста твърдата външна политика на председателя Си направо им разгонват рейтинга. Едно е да си мериш тарифите със САЩ, но нали Вашингтон може да стигне и до персонални санкции. А служителите от ресорните ведомства в Щатите се прицелват толкова точно във финансите на конкретни лица, че легендарните стрелци от Дивия запад биха се разревали от завист.\n\r\nОсвен това недоволството от Си Цзинпин не опира винаги до личния интерес. Стремителният скок на Китай към днешните висини се дължи всъщност ако не изцяло, то до много голяма степен на тясното сътрудничество със САЩ. При всичките наистина гигантски постижения на КНР през последното десетилетие зависимостта й от американските пазари и технологии остава доста съществена. Ако се увенчае с успех държавната програма \"Произведено в Китай 2025\", ситуацията ще е различна, по-благоприятна за Пекин. \n\r\nДнес обаче едно скъсване със САЩ може да донесе сериозни проблеми. И някои елити в Китай добиват впечатлението, че другарят Си и съратниците му открито недоразбират този тънък момент. Сиреч \"ненадминатият кормчия\", както е наречен председателят на КНР в официалната си биография, води Китай в неправилна посока. Това поражда у някои идеологически издържани партийни кадри и присъединили се към тях представители на аполитичния бизнес доста тревожни настроения, почти на ръба на паниката. И желание \"да понатиснат спирачката\" на другаря председател, а най-добре изцяло да го отстранят от властта.\n\r\nПроблемът обаче е там, че партийната и чиновническата опозиция просто нямат реални лостове, за да повлияят на Си Цзинпин, камо ли да му вземат властта. Председателят на КНР и дружките му не са градили залудо години наред системата, напълно подчинила и поставила под контрол партийния апарат, държавната сигурност, армията и всички останали структури, подвластни вече само на тях и тесен кръг доверени лица.\n\r\nОпозицията впрочем няма и водач, поне донейде сравним по влияние, известност и подкрепа в партията със Си Цзинпин. А протестите тук и там може да приключат не само с организационни изводи, а и с продължителна екскурзия до някой таен партиен затвор. Какво им остава в крайна сметка на опонентите на другаря Си и неговия курс от партийния и държавния апарат - само да интригуват чуждестранните си партньори със слухове за скорошна оставка на председателя на КНР. И не защото вярват, че \"мечтите се сбъдват\", а за да споделят макар по този начин страховете си с другаря Си.\r\n/БТА/", "date": "2018.08.09", "title": "Комунистически шушукания: Си Цзинпин щял да бъде свален"}
{"url": "https://www.dnes.bg/mish-mash/2018/08/09/nova-direktiva-za-avtorskoto-pravo-cenzura-ili-nujen-kontrol.384621", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНов смел участник дръзва да се включи в лудата надпревара по пиратските морета. Името му е \"Нова европейска директива за авторското право\".\n\r\nКогато говорим за мерки, касаещи интернет и разпространяването на информация там, винаги има настръхване по темата.\n\r\n\"Член 13 от директивата касае платформите за споделяне на информация. Досега те не се считаха за преки ползватели на авторските произведения. Този, който трябва да плаща, е този, който реализира приход от авторския продукт. Член 13 не е насочен към крайния потребител. Той е към платформите, които печелят от реклами показвайки авторско произведение\", поясни юристът и експерт по интелектуална собственост Велизар Соколов - Заки.\r\n                    \r\n                    \r\nВ студиото на \"Денят ON AIR\" той отбеляза, че Член 13 се опитва да превърне интернет пазара в истински пазар.\n\r\n\"Интелектуалната собственост трябва да бъде в ръцете на създателите ѝ. Но държавата трябва да заеме много по-активна роля в регулацията на този процес\", категоричен бе Соколов.\n\r\nПред Bulgaria ON AIR основателят на група \"Тангра\" и преподавател в СУ Константин Марков повтори, че Член 13 в никакъв случай не е цензура.\n\r\n\"Това е с цел ред. Любителските качвания на музика и изкуство в интернет могат да оронят престижа на автора. Вече има случаи на упражняване на контрол по отношение на концерти. Някакъв механизъм е задействан. Доскоро едва 5 души се занимаваха с авторското право в Министерство на културата. Това не е сериозно\", добави още музикантът.\r\n ", "date": "2018.08.09", "title": "Нова директива за авторското право – цензура или нужен контрол?"}
{"url": "https://www.dnes.bg/notifikacii/2018/08/09/moci-pak-geroi-donese-pobeda-na-ludogorec-nad-zrinski.384622", "text": "Лудогорец победи Зрински Мостар с 1:0 в двубой от третия квалификационен кръг на Лига Европа, игран на стадион \"Лудогорец Арена\".\r\nФутболистите на треньора Пауло Аутуори демонстрираха съвсем различно лице от от това, което показваха до момента от началото на сезона. Ценното попадение за разградчани бе дело на Козмин Моци, който се разписа с глава след центриране от корнер още в 16-ата минута.\r\nТака Лудогорец преднина преди реванша в Босна и Херцеговина, който ще бъде след седмица (16 август)\r\n ", "date": "2018.08.09", "title": "Моци пак герой, донесе победа на Лудогорец над Зрински"}
{"url": "https://www.dnes.bg/notifikacii/2018/08/09/toi-stava-kyt-tyrseneto-mu-e-kato-na-zlatoto.384567", "text": "Това е небостъргач, чиято повърхност лъщи от огряващите я лъчи на пустинното слънце: \"Бурдж Халифа\" в Дубай, е най-високата сграда в света, 828 м. Но това не е единственото нещо, по което той държи първенството: за построяването му са използвани огромни количества бетон, 330 000 куб. м - а една от основните съставки на бетона е пясъкът. Наоколо в небето продължават да се извисяват строителни кранове, тъй като в момента в строеж са още небостъргачи.\n\r\nСтроителството процъфтява не само в Обединените арабски емирства, но и по цялата планета. Търсенето на пясък и чакъл толкова драстично се е увеличило, че някои експерти дори бият тревога, че пясъкът скоро може да стане кът и даже да изчезне напълно, пише ДПА.\r\nТова стана в буквалния смисъл в Ямайка, където през 2008 г. дългият 400 м плаж в Корал Спринг изчезнал за една нощ. Крадците по някакъв начин са успели да си тръгнат с пясък, който като количество може да се натовари на 500 камиона.\n\r\nВиновниците така и не били открити, а разследването също е затънало в пясъците. Предполагаше се, че пясъкът е бил използван за укрепването на някой друг плаж или е отишъл в строителната индустрия. При всички случаи това е била доходоносна кражба; търсенето на пясък е като това на златото.\n\r\n\"Пясъкът е основата на съвременното общество\", каза ученият от Германския център за интегрирани изследвания на биоразнообразието Аурора Торес, резултатите от чието изследване за последствията от добива на пясък бяха публикувани миналата година в списание \"Сайънс\". Според нея повечето хора не са наясно със \"задаващата се трагедия\", защото пясъкът става все по-малко.\n\r\n\"Макар и обществеността като цяло все още да е в неведение, екологичните и човешки измерения на последиците от добива на пясък предизвикват внимание, а през последните години темата привлече интереса на международни организации като службата на ООН за защита на околната среда ЮНЕП\", каза Торес. \n\r\nМеждувременно кварцовите зърна станаха най-потребяваният природен ресурс в света след водата. Пясъкът е застъпен не само в сградите и може да бъде намерен практически навсякъде - от стъклото до асфалта, от козметични продукти до паста за зъби, от микрочипове до дисплеи на смартфони и от автомобилите до самолетите. Извличаният от пясъка силициев диоксид намира приложение и във винопроизводството, както и в много хранителни продукти.\n\r\n\"Пясъкът е суперзвездата на индустриалната и дигиталната епоха\", се отбелязва в доклад на Техническия университет в Цюрих. Що се отнася до растящото търсене на пясък, Паскал Педуци от ЮНЕП заяви, че \"през последните 20 години необходимото количество се е увеличило трикратно\".\n\r\nВ доклад от 2014 г. на ООН със заглавие \"Пясъкът е по-голяма рядкост, отколкото си мислите\", той предупреждава за последствията: \"Оценяваме сегашната употреба на 50 милиарда тона на година - (средно) по около 18 кг на ден на жител на планетата\".\n\r\nРазбира се, не всеки строителен проект поглъща толкова огромни количества пясък, както \"Бурдж Халифа\". Но дори за една обикновена фамилна къща са нужни към 200 т.\n\r\nПедуци заяви, че потреблението от строителната индустрия само за една година \"се равнява на достатъчно бетон за построяването на стена с височина 27 м и широчина 27 м по целия екватор\".\n\r\nНа пръв поглед изглежда, при толкова много пустини по света, че има предостатъчно пясък. Но има един проблем: пустинният пясък не е подходящ за бетон. Вятърът е направил зрънцата му толкова гладки и закръглени, че те нямат нужните груби ръбчета, за да се слепват помежду си.\n\r\nТова значи, че всичкият пясък в пустинята е непотребен за шейховете при мегапроектите им в Дубай и Абу Даби.\n\r\nЗа \"Бурдж Халифа\" например трябвало да бъдат внасяни големи количества пясък от Австралия.\n\r\nЗа да бъде добит пясък, огромни плаващи багери дълбаят океанското дъно, както и езера и реки, често пъти с опустошителни последици за чувствителни екосистеми.\n\r\nРечни корита са понижават, крайбрежни зони ерозират, растителен свят в океаните се унищожава, а цели острови изчезват. Често пъти се заличават и защитни механизми, които пазят срещу бури и цунамита.\n\r\nИндонезия например губи все повече от територията си заради необуздания добив на пясък, съобщи наскоро испанският всекидневник \"Паис\".\n\r\nНад две дузини острови от индонезийския архипелаг, който е така популярен сред туристите, са напълно загубени. Но Европа също е в опасност, пише вестникът. \"В наши дни плажовете на Канарските острови оцеляват единствено благодарение на вноса на пясък от Западна Сахара\", се казва в статията.\n\r\nСтатистически погледнато, САЩ са най-големият износител на пясък в света, а най-големият вносител е Сингапур, който е известен със своите лъскави молове и небостъргачи.\n\r\nМного страни, преди всичко в Югоизточна Азия, са забранили износа на пясък. Но със суровината все пак се търгува - често пъти незаконно.\n\r\nСпоред Торес едно от местата, където това се случва, е Индия. \"Пясъчната мафия\" осигурява незаконно добит пясък от острови и речни корита от цяла Индия и е смятана за една от най-известните, най-войнствените и най-непробиваемите организирани престъпни групи в Индия\", заяви тя.\n\r\nМеждувременно в ход е търсене на заместители на пясъка. Казват, че рециклирането на строителни материали и изследователските опити за превръщане на пустинния пясък в годен за употреба са обещаващи.\n\r\nНо проблемът е сложен, с много измерения, и все още е сравнително нов. \"Да се намерят алтернативи на пясъка е трудно. Пясъкът е особен материал, защото в исторически план е бил изобилен и евтин\", отбелязва Торес. \"Все още никой не е намерил решение, което да може да задоволи огромното търсене\", добави тя. \r\n \r\n/БТА/\r\n ", "date": "2018.08.09", "title": "Той става кът, търсенето му е като на златото!"}
{"url": "https://www.dnes.bg/notifikacii/2018/08/09/bg-bolnogledachi-v-germaniia-podritvani-obijdani-za-jylti-stotinki.384545", "text": "В болниците и старческите домове в Германия не достигат болногледачи. Министърът на здравеопазването Йенс Шпан предлага Германия да се възползва по-силно от източноевропейска работна ръка. Затова той внесе предложение за разкриването на 13 000 нови работни места в сектора.\n\r\nИма обаче и проблеми, пред които някои хора си закриват очите. Вестник \"Зюддойче Цайтунг\" например изнася данни на германската фондация \"Ханс Бьоклер\", според която чуждестранните болногледачи много по-често от германските им колеги са принудени да работят извънредно и то без допълнително заплащане. \n\r\nНерядко те са принудени да изпълняват и задачи, които изобщо не влизат в кръга на обичайните им задължения – например почистването на помещенията в домовете за възрастни и болни хора. \r\nИзследването на фондацията показва още, че работниците от източноевропейските държави като Румъния, България и Полша, често се сблъскват с различно, по-критично отношение.\n\r\n88% от тях търдят, че роднини и близки на възрастните хора често ги критикуват неоправдано, че се случва дори да стават жертва на физическо насилие или на ксенофобски коментари. За сравнение - германците, които се оплакват от подобно отношение, са 64%, пише .\r\nПо последни оценки над 200 000 домакинства в Германия осигуряват работа на болногледачи от Източна Европа - легално или не. Съществува и огромна сива зона в сектора. Мнозина работят без почивки и осигуровки - над 41% са заетите в бранша с миграционен произход, които не получават заплащане за допълнително положен труд. \n\r\nМного често роднините злоупотребяват с чуждестранните болногледачи, принуждавайки ги да работят денонощно, макар да знаят, че същата услуга, извършена от германска фирма, би им струвала 15 до 20 хиляди евро месечно. \n\r\nЧуждите болногледачи често са подложени на дискриминация\n\r\nЗа особено отношение свидетелства и фактът, че болногледачите от чужбина, работещи в старчески домове или болници, много по-рядко участват в обсъжданията на съответните работни колегии. \n\r\nСамо 14% от чужденците участват в ежедневните разговори с началниците, независимо от професионалната им квалификация. Затова пък 37% от германските служители взимат участие в подобни работни дискусии.\n\r\n\"Тези проблеми са свързани с наличието на расизъм и предразсъдъци\", твърди авторката на изследването Хилдегард Теобалд, която през последните 8 години е направила идентични проучвания в Швеция, Япония и други страни. \n\r\n“Това, че болногледачите с миграционен произход се сблъскват с подобни трудности, е преди всичко германски проблем”, казва тя. \n\r\n“В Швеция не установихме толкова големи разлики в отношението към болногледачите, както в Германия - въпреки, че чужденците отдавна са неотделима част от персонала на домовете за възрастни и болни хора.\n\r\nКъм тази картина се прибавя и още един щрих: ситуацията на мигрантите става още по-тежка, ако са с по-ниска професионална квалификация, заявява Теобалд. Според нея, една от причините за по-честите конфликти с болните и техните семейства, е в по-голямото натоварване на чуждите слугжители. Те работят много по-често на пълен работен ден и с по-голямо натоварване в сравнение с останалите им колеги. А несигурните перспективи на чужденците за професионална реализация и трайно установяване в страната допълнително усложняват процесите на интеграцията в Германия, заключава Теобалд.\n\r\nЗатова в проучването на фондация \"Ханс-Бьоклер\" се съдържа препоръката на бъдещите работници от чужбина да се предлага „гарантиран миграционен статут\". \n\r\nВ допълнение, Теобалд съветва професията на болногледачите да се изучава във висши учебни заведения, така както е в много други страни по света.\r\n", "date": "2018.08.09", "title": "BG болногледачи в Германия: Подритвани, обиждани... за жълти стотинки!"}
{"url": "https://www.dnes.bg/stranata/2018/08/09/pensioner-pochina-padna-ot-4-iia-etaj-na-blok-v-smolian.384607", "text": "Възрастен мъж падна днес от 4-тия етаж на жилищен блок в Смолян и почина. \r\nИнцидентът е станал около 13 часа в бл. № 8 в Новия център на областния град, пише \"\".\r\nПървоначалната информация е, че семейството е от Стара Загора, но има апартамент в Смолян, който обитават през лятото. В апартамента възрастният човек бил заедно със съпругата си.\r\nНяма данни за насилствена смърт, казаха от полицията.\r\nПредстои разследване дали инцидентът е нещастен случай или самоубийство.", "date": "2018.08.09", "title": "Пенсионер почина, падна от 4-ия етаж на блок в Смолян"}
{"url": "https://www.dnes.bg/rusia/2018/08/09/moskva-gotvi-otvetni-merki-na-amerikanskite-sankcii.384614", "text": "Русия ще вземе ответни мерки след обявените от Вашингтон нови санкции срещу Москва заради атаката с нервнопаралитично вещество във Великобритания, заяви говорителката на руското външно министерство Мария Захарова, цитирана от Франс прес.\n\r\n\"Руската страна ще проучи изготвяне на ответни мерки след този нов неприятелски акт на Вашингтон. САЩ съзнателно избраха пътя на конфронтацията в двустранните отношения, които вече са практически сведени до нула от собствените им усилия\", заяви Захарова на пресконференция. \nПо думите й тези санкции са въведени \"под изфабрикуван предлог\", а условията, които Вашингтон поставя за премахването им, са неприемливи за Русия.\r\n                    \r\n                    \r\n\"Властите на нашата страна са пряко обвинени, че са използвали бойното нервнопаралитично вещество \"Новичок\", въпреки че британската страна досега не е могла да предостави никакво доказателство за замесеност на Русия\" в отравянето на бившия руски двоен агент Сергей Скрипал и дъщеря му Юлия през март в английския град Солсбъри“, подчерта Захарова.\n\r\n\"Русия изцяло е унищожила всичките си запаси от химически вещества миналата година\", категорична бе тя.\n\r\n\"Настояваме британските власти да оповестят данни за извършваната в Портън Даун дейност по синтез на бойни отровни вещества, включително тези, които на Запад получиха названието \"Новичок\". Случайно ли е, че инцидентите със семейство Скрипал в Солсбъри и с двама британци в Еймсбъри станаха в непосредствена близост с химическата лаборатория в Портън Даун? Смятаме, че отговор на този и на други въпроси трябва да даде следствието\", заяви говорителката на руското външно министерство.\n\r\nСъщевременно висш представител на Държавния департамент на САЩ обяви, че американските санкции срещу Русия ще засегнат износа на стоки, свързани с националната сигурност, включително сектори като специализирани петролни и газови технологии и някои електронни устройства и сензори.\n\r\nПопитан дали санкциите ще засегнат директно \"Аерофлот\" и дали биха могли да ограничат полетите на руската авиокомпания, американският представител отговори, че тъй като \"Аерофлот\" е компания, притежавана и финансирана от държавата, ако някой поиска разрешително за износ за доставка на стоки за \"Аерофлот\", той ще попадне под \"презумпцията за отказ\". \n\r\nТова не е насочено директно срещу \"Аерофлот\". Въпросът е дали ще одобрим или не лиценз за експорт на технология, която би могла да бъде използвана от компанията или да й бъде доставена, поясни анонимният представител на Държавния департамент, цитиран от БТА.", "date": "2018.08.09", "title": "Москва готви ответни мерки на американските санкции"}
{"url": "https://www.dnes.bg/zvezdi/2018/08/09/leona-luis-veche-sgodena-za-denis-djauch.384585", "text": "Леона Луис се сгоди за дългогодишния си приятел Денис Джауч. Английската певица сама се похвали за щастливата новина като качи снимка, на която носи годежен пръстен със солиден диамант.\r\nСпоред информация на списание \"Hello\", Джауч е направил романтично предложение на Леона по време на почивка в Пуерто Рико. Там той е и по работа - заради снимките на сериала \"Клетвата\".  \"Това са най-красивите осем години от живота ми с това невероятно човешко същество. Наздраве за още много красиви моменти\", написа 33-годишната певица в социалните мрежи и уточни, че получила пръстена на много важен и за двамата ден - на годишнина от първата им среща.\r\nЛеона Луис нашумя след участието си в музикалния формат X Factor, след който изпя сингъла \"Bleeding love\". Tя излиза с известния хореограф от 2010 г. Двамата се запознават на нейно турне, където той танцува.\r\nВижте още новини за звездите в", "date": "2018.08.09", "title": "Леона Луис вече сгодена за Денис Джауч"}
{"url": "https://www.dnes.bg/mish-mash/2018/08/09/liato-e-s-vkus-ot-gradinata-na-baba.384615", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ разгара на лятото и по повод Международния ден на готвача - 10 август, екипът на Bulgaria ON AIR гостува в кухнята на кулинарния консултант Дико Томчев.\r\nКак се приготвя интересна вариация на традиционната шопска салата, храним ли се здравословно българите и колко важно е разделното хранене -\r\n ", "date": "2018.08.09", "title": "Лято е! С вкус от градината на баба"}
{"url": "https://www.dnes.bg/stranata/2018/08/09/rakiia-ne-blizvam-srybvam-birichka-diado-nedelcho-nai-stariiat-bylgarin.384596", "text": "Дядо Неделчо е най-старият българин! Достолепният мъж е на 106 години и 4 месеца и от близо седем десетилетия живее в Свиленград.\r\n\"Дядо Неделчо е легенда в района. Всички знаят за него. Бил е фронтовак през Втората световна война и до ден днешен продължава да е на крака. Признава, че го болят и не може да прави любимите си дълги разходки, но все още се обслужва сам. Дори и дървата си цепи без чужда помощ. Прави го с чук, защото не може сам да вдига тежката брадва\", разказаха пред \"България Днес\" негови приятели.\r\nНеделчо Бойков е роден на 4 април през 1912 г. в село Мерхамли (днешна Гърция), но като бежанец от Беломорска Тракия семейството му се заселва в хасковското село Костур. От 1950 г. фамилията живее в Свиленград.\r\r\n                    \r\n                    \"Истината е, че съм роден през 1911 г., но се получи объркване в регистрите и затова ме водят с една година по-млад\", разказва Неделчо.\r\nСтолетникът е известен в града с чувството си за хумор, защото много обича да се събира с приятели, за да ги разсмива.\r\nДядо Неделчо никога не е пушил или пил ракия. Единствено си сръбва биричка през лятото. Сутрин обича да пие чай от различни билки, а вечер - айран. Храни се винаги по едно и също време. Обядва точно в 12 ч., вечеря рано - около 18 ч., като задължително приема само лека храна.\r\n\"Ям си все едно съм на 60 години, хапвам каквато манджа ми сготви снахата - картофи, фасул, ориз, леща\", споделя 106-годишният достолепен българин.\r\nСтолетникът живее с един от синовете си и съпругата му, които полагат грижи за него и за миг не го оставят.\r\nДълголетието е традиция в рода на дядо Неделчо. Пролетта тази година брат му трябвало да навърши 100 години, но малко преди кръглата годишнина починал. Двамата имали уникалната възможност да бъдат вписани като братя столетници, но съдбата решила друго.\r\n108-годишната баба Матена от Ивайловград дълго време беше най-възрастната българка, но по-рано тази година почина и дядо Неделчо оглави възрастовата класация у нас.", "date": "2018.08.09", "title": "Ракия не близвам, сръбвам биричка... Дядо Неделчо – най-старият българин!"}
{"url": "https://www.dnes.bg/zvezdi/2018/08/09/igi-azaliia-potvyrdi-gadje-e-na-deandre-hopkins.384591", "text": "Неотдавна рапърката Иги Азалия се описа като \"напълно необвързана\", но изглежда статусът ѝ вече е различен.\r\nСлед серия флиртаджийски коментари по Instagram, певицата и NFL звездата Деандре Хопкинс потвърдиха, че вече са двойка, пише E!News.\r\nСлуховете за романса между ръгбиста и певицата плъзнаха, след като звездата на Houston Texans написа в социалната мрежа: \"Моите австралийци ме наричат легенда\", което Азалия коментира с думите: \"Аз се сещам за още няколко други имена, с които бих те нарекла\".\r\nВижте още новини за звездите в", "date": "2018.08.09", "title": "Иги Азалия потвърди. Гадже е на Деандре Хопкинс"}
{"url": "https://www.dnes.bg/stranata/2018/08/09/vodata-ot-cheshmite-na-ulicata-v-gorna-oriahovica-zarazna.384593", "text": "Водата от обществените чешми в Горна Оряховица е бактериално заразена и негодна за пиене, показаха последните проверки на Регионалната здравна инспекция. С лошо качество е водата и от единствената чешма във великотърновското село Габровци.\r\nТрите обществени чешми в железничарския град са заразени с бактерии, предизвикващи стомашно-чревни заболявания. Поставени са предупредителни табели, че водата е лоша за пиене.\r\n\"Каптажите на тези чешми са плитки и често в тях попадат битово-фекални води. Ако общината не провежда обеззаразяване, проблемите ще продължат\", обясниха от отдел \"Държавен здравен контрол\" в хигиенната инспекция, съобщава БНР.\n\r\nБактериално заразена е единствената чешма в село Габровци в Прохода на републиката. Селото е без централно водоснабдяване и хората разчитат на тази чешма или на кладенците в имотите си.\r\n                    \r\n                    \r\nПредупредителни табели, че водата е лоша за пиене, са поставени и на чешмите на туристическата улица „Гурко“ във Велико Търново.\n\r\nЗа последния месец са регистрирани 48 случая на стомашно-чревни заболявания в региона. Няма доказана връзка с качествата на питейната вода, посочиха от Здравната инспекция.", "date": "2018.08.09", "title": "Водата от чешмите на улицата в Горна Оряховица – заразна"}
{"url": "https://www.dnes.bg/obshtestvo/2018/08/09/garanciia-za-vtora-pensiia-20-ot-minimalnata-kolko-shte-vzemem.384598", "text": "Частните пенсионни фондове ще са задължени да изплащат гарантиран размер на допълнителната пожизнена пенсия за старост.\r\nТой ще зависи от натрупаните средства от осигурителни вноски в индивидуалните партиди на всеки. Това предвижда проект за промени в Кодекса за социално осигуряване.\r\nТой обаче не може да бъде по-малък от 20 процента от минималната пенсия за осигурителен стаж и възраст към датата на определяне на размера на пожизнената пенсия, обясни социалният министър Бисер Петков.\r\nПри сегашния размер на минималната пенсия това е малко повече от 40 лева.\n\r\nАко размерът на средствата по индивидуалната партида към момента на пенсиониране е по-малък от три минимални пенсии за осигурителен стаж и възраст, при сегашния размер малко над 600 лева, тогава лицето има право да получи съответно тази сума еднократно или разсрочено, но в рамките на една година.\r\r\n                    \r\n                    Допълнителните пенсии ще могат да се наследяват. Във всяко пенсионно  дружество ще бъде създаден специален резерв за гарантираното изплащане  на допълнителните пенсии.\n\r\nПравото на допълнителна пожизнена пенсия за старост се придобива при навършване на пенсионна възраст.\r\nПо желание на осигуреното лице и ако има достатъчни натрупвания по партидата, които позволяват да се изчисли и изплаща пенсия не по-малка от минималната, пенсията ще може да се отпусне една година преди навършване на пенсионната му възраст.\r\nПървите българи, които ще имат право на втора пенсия, ще се появят в края на 2021 година, това ще са жените, родени през 1960 година. През 2024 година пенсионерите с втора пенсия ще станат повече с придобиването на правото на втора пенсия и за мъжете, предаде БТА.\r\nПовечето от натрупаните средства по партидите през 2021 година ще са недостатъчни за пожизнена пенсия, сочат сметките на експертите. Това е при осигуряване на средни доходи. През 2024 година вече ще има право на повече гарантирани пожизнени пенсии.\n\r\nБисер Петков даде пример за жена, която се е осигурявала от 2002 до 2021 година и ще придобие право на втора пенсия през 2021 година. Брутният размер от осигурителни вноски при осигуряване на среден осигурителен доход трябва да 6632 лева, което е гарантираната сума.\r\nАко в партидата има по-малка сума - около 6000, пенсионното дружество със средства от резерва за гарантирания размер допълва тази сума, като на база на нея се изчислява гарантиран месечен размер на пожизнената пенсия, като в случая това е малко над 36 лева.\r\nАко се приеме, че по тази партида натрупванията към 2021 са 7874 лева, върху тази сума изчисленият размер на първата пожизнена пенсия е 43,72 лева. В случая месечният размер ще е по-малък от 20 процента от минималната пенсия при прогнозните й размери за 2021 година и тази жена трябва да премине към вариант разсрочено плащане.", "date": "2018.08.09", "title": "Гаранция за втора пенсия – 20% от минималната. Колко ще вземем?"}
{"url": "https://www.dnes.bg/temida/2018/08/09/po-zapoved-na-ochite-paliat-kazino-sreshtu-250-leva.384605", "text": "По разпореждане на Димитър Желязков - Митьо Очите човек от бандата му запалил игрална зала в Слънчев бряг, като за изпълнението на задачата си Карен Ованесян получил 250 лв. Това стана ясно на заседание на апелативния спецсъд от признанията на Ованесян, цитирани в залата.\n\n\n\n\r\nДнес спецсъдът потвърди задържането на петима от хората на несебърския бос. Иван Пишиев, Радослав Николов-Рачо, Иван Найденов, Йордан Въчев-Ларжа и Венцислав Христов - Лавацата обжалваха задържането си пред магистратите. Петимата са обвинени, че са част от бандата за изнудване, рекет и палежи на Очите.\r\nГрупата действала от 2013 до 2018 г., каза прокурор Емил Галипонов. Другите обвиняеми са Калоян Колев, на когото съдът вчера потвърди ареста, и Карен Ованесян, който е направил самопризнания и е пуснат на свобода от прокурор.\r\r\n                    \r\n                    Издирва се и деветият член на бандата - общинският съветник от Несебър Пейко Янков, припомня \r\nОванесян разказал пред разследващите, че човек на име Юмер му дал парите и туба бензин и му казал: \"Отивай и си върши работата!\".\r\nОсновната задача на бандата на Очите била да завземе и всички погребални агенции в града.\r\nАдвокатите на обвинените заявиха, че показанията на свидетелите звучат като художествена измислица. Повечето от разпитаните говорели за събития от 2000-2002 г.\n\r\nБандата на Димитър Желязков - Очите, е получавала предупреждения за предстоящи акции на специализираната прокуратура в Бургас, тъй като е имала връзка с местните правоохранителни органи. До този извод стигна спецсъдът, който потвърди арестите на петима от групата на несебърския бос. Според съдиите има доказателства, че Иван Пишиев, Йордан Въчев, Радослав Николов - Рачо, и Венцислав Христов - Лавацата, са изпълнявали разпореждания на Очите, така че да завземат чужди бизнеси в сферата на погребалните услуги, такситата, хазарта и дрогата. \n\r\nРачо е отговарял за вендинг автоматите в Бургаско. Той събирал такса \"спокойствие\" от собственици на подобни машини.\n\r\nЛавацата имал връзки с улични дилъри, на които продавал амфетамини. Парите от дрогата отчитал на Очите, прие съдът.\n\r\nЙордан Въчев се водил като лейтенант на Очите и ако станело така, че несебърският бос влезе в затвора, Въчев щял да заеме мястото му в бандата.\n\r\nЗа петия - Иван Найденов, съдът не намери доказателства за участие в групата на Очите, но откри данни, че той е подпалил казино в Слънчев бряг. \n\r\nМагистратите упрекнаха прокуратурата, че от 2016 година досега е събрала твърде малко доказателства, но въпреки това те прецениха, че ако петимата бъдат пуснати на свобода, могат да извършат нови престъпления. \r\n ", "date": "2018.08.09", "title": "По заповед на Очите: Палят казино срещу 250 лева"}
{"url": "https://www.dnes.bg/zvezdi/2018/08/09/kaiak-neide-iz-shveciia-i-djenifyr-garnyr-zagubena.384592", "text": "Големи премеждия за Дженифър Гарнър в Швеция. Докато си почива в Стокхолм, актрисата се е изгубила с каяк. Това става ясно от неин пост в Instagram.\n\r\nЗвездата от \"Електра\" и 12-годишната ѝ дъщеря Вайлет срещнаха трудности на разходка с каяк по водите на Балтийско море. Двете обаче са намерили спасение. За това разказа 46-годишната звезда пред последователите си в социалните мрежи.\n\r\n\"На почивка с най-голямото ми дете. Дали се изгубихме с каяк? Да. Дали гребахме възможно най-бързо в продължение на 100 часа? Опасявам се, че да. Наложи ли се да ни спасяват? Да\", написа Дженифър и уточни, че тя и Вайлет са добре. По думите на актрисата, момиченцето въобще не се притеснило, докато тя изпаднала в паника.\r\n                    \r\n                    \r\nПо-късно Гарнър публикува нейна снимка с младеж – шампион по гребане с каяк, който я е спасил. Матиас се качил в каяка си и започнал да търси звездата и нейната дъщеря. Не след дълго успял да ги открие и върне невредими на брега.\r\nВижте още за звездите в ", "date": "2018.08.09", "title": "Каяк нейде из Швеция и Дженифър Гарнър... загубена"}
{"url": "https://www.dnes.bg/sofia/2018/08/09/kzk-pogna-toplofikaciia-za-monopolni-zloupotrebi.384613", "text": "Комисията за защита на конкуренцията (КЗК) е предявила на \"Топлофикация София\" ЕАД твърдения за извършено нарушение, изразяващо се в злоупотреба с господстващо положение на пазара на пренос на топлинна енергия, включващ дейността по присъединяване на клиенти на топлинна енергия за битови нужди към топлопреносната мрежа в София, което може да предотврати, ограничи или наруши конкуренцията и да засегне интересите на потребителите посредством налагане на нелоялни търговски условия, съобщиха от КЗК. \n\r\nКомисията е установила, че от юли 2015 г. \"Топлофикация София\" ЕАД сключва договори за присъединяване с утвърдени образци, в които в противоречие на разпоредбите на ЗЗК и едностранно налага на клиентите/инвеститорите три нелоялни търговски условия. \r\n                    \r\n                    \r\nТези условия са - да изградят за своя сметка енергийните обекти (присъединителен топлопровод, съоръженията към него и абонатна станция), нужни за присъединяването на клиенти на топлинна енергия за битови нужди към топлопреносната мрежа; да предоставят за безвъзмездно ползване на топлопреносното предприятие изградените от клиента енергийни обекти; да получат заплащане на цената на прехвърлените енергийни обекти в топлинна енергия.\n\r\nПо своята същност първото условие представлява налагане на необосновани разходи, които съгласно нормативната уредба \"Топлофикация София\" ЕАД следва да поеме във връзка с изграждането на енергийните обекти, нужни за присъединяване на клиенти на топлинна енергия за битови нужди към топлопреносната мрежа. Другото условие представлява налагане на необосновано задължение на клиентите, в техен ущърб, да предоставят за безвъзмездно ползване енергийни обекти, които са изградили със собствени средства, за които съгласно ЗЕ и Общите условия на \"Топлофикация-София\" ЕАД, топлопреносното дружество следва да заплаща цена за ползване. \n\r\nТретото условие необосновано лишава строителите инвеститори от законоустановеното им право да възвърнат инвестицията, която са направили, за да изградят енергийните обекти вместо \"Топлофикация София\", тъй като те не се явяват крайни потребители на топлинна енергия и поради тази причина е невъзможно да се възмездят чрез този наложен им способ, твърдят от КЗК.\n\r\nКомисията счита, че тези условия представляват нелоялни търговски условия, налагани от страна на предприятие с господстващо положение, които не са обосновани от обективни обстоятелства, а насочени към извличане на финансови ползи чрез експлоатиране на търговските партньори въз основа на притежаваната пазарна мощ. \n\r\nСъщите нямат друга легитимна цел, освен експлоатацията им, не са обективно необходими и налагането им би било невъзможно от предприятие, непритежаващо господстващо положение, посочват от комисията.", "date": "2018.08.09", "title": "КЗК погна \"Топлофикация\" за монополни злоупотреби"}
{"url": "https://www.dnes.bg/eu/2018/08/09/hiliadi-deca-v-bylgariia-sys-stotici-evro-germanski-detski-nadbavki.384579", "text": "Германски градове бият тревога. Те изплащат все повече детски надбавки на българи и румънци, без да е ясно дали въпросните деца изобщо съществуват. Измамите, с които се източват социални облаги, са огромни, пише .\n\r\nНа Сьорен Линк направо му кипва, когато минава покрай задръстените от смет предни дворове в няколко квартала на Дуисбург. „Тук живеят около 19 хиляди души от България и Румъния - синти и рома. През 2012 бяха само 6 хиляди\", казва социалдемократът, който е кмет на града в Рурската област. \n\r\nТой обяснява, че съседите все повече се оплакват от планините отпадъци, от шума и от нашествието на плъхове. Част от тези нови граждани на Дуисбург пристигат не защото градът кой знае колко ги привлича, а заради германските детски надбавки: по 194 евро за първите две деца, по 200 евро за третото дете, а за всяко следващо по 225 евро на месец.\r\n                    \r\n                    \r\nГражданите на държави от ЕС имат право на детски надбавки в онази държава от ЕС, в която живеят и работят. Всички досегашни опити за реформа на този европейски регламент се провалиха.\n\n\n\r\nПолучаването на детски надбавки в Германия става изключително лесно. Достатъчно е семейството да се регистрира адресно в страната. Тази регистрация автоматично се препраща към Семейната каса, там проверяват дали семейството действително има регистрирани деца и започват да изплащат надбавките. „Дали децата живеят в Германия, дали живеят в Румъния или България, дали изобщо съществуват, това вече е съвсем друг въпрос\", възмущава се кметът Линк.\n\r\nФедерацията на германските градове също констатира наличието на проблем. Изпълнителният ѝ директор Хелмут Деди обаче изрично подчертава: „Повечето хора от Югоизточна Европа са добре интегрирани.\" Има, примерно, отлично обучени болногледачи от Полша, без които в редица старчески домове би настъпила криза.\n\r\n\n\r\nИ все пак, оповестеният сега ръст на изплатените детски надбавки в Германия е стряскащ. „През юни 2018 г. детски надбавки са били изплатени на 268 336 деца, които живеят извън Германия – в държави от ЕС или от Европейското икономическо пространство\", обяснява говорител на германския финансов министър Олаф Шолц. Ръстът е над 10 процента в сравнение с края на миналата година. \n\r\nНай-много германски детски надбавки се насочват към Полша, следвана от Чехия, Хърватия и Румъния. Годишно германската Семейна каса превежда 600 милиона евро детски надбавки на семейства, които не са германски граждани, 343 милиона отиват по сметки извън Германия.\n\r\nОткакто влезе в сила свободата на придвижване за източноевропейците, рязко се повиши и броят на децата в чужбина, които получават германски детски надбавки. В края на юни 2018 година германски детски надбавки получават 18 850 деца в Румъния и около 7000 деца в България. Много трудно е да се докаже дали в някои случаи не става дума и за измами.\n\r\nКметът на Дуисбург Сьорен Линк и общинските власти са изработили специална схема срещу злоупотребите. „Трябва да пресушим престъпното блато на трафикантите, които подмамват хора от България и Румъния и ги настаняват тук в западнали жилища, в които никой германец не би искал да живее\", обяснява той. В много случаи наемодателят се явява в двойна роля: и като работодател, реален или фиктивен. „Открили са пазарна ниша: срещу главозамайващи наеми дават съвършено запуснати жилища, които всъщност вече са необитаеми, а после общината изплаща на наемателите детски надбавки и други социални помощи.\"\n\r\nНапълно неясно е колко пари в крайна сметка остават за организираните бандити. Детските надбавки се изплащат централно от германските власти, но общинските власти трябва да доплащат за жилищните разноски. А най-големият проблем е застрашеният социален мир – този проблем само налива вода в мелницата на дяснопопулистката партия „Алтернатива за Германия”.\n\r\nПреди време медиите информираха за един скандал в Бремерхафен, където са били изплащани социални помощи въз основа на фиктивни трудови договори, представени най-вече от български граждани. Щетите, нанесени на социалните каси там, възлизаха на 5,5 милиона евро. \n\r\nВ отговор на запитване на „Алтернатива за Германия” германското правителство съобщи, че няма статистика за измамите с детски надбавки в цялата страна. Специалистите обаче твърдят, че в общините непрекъснато се представят фалшифицирани актове за раждане на несъществуващи деца, както и училищни уверения за деца, които изобщо не живеят в Германия. Финансовото министерство признава, че в тези случаи изобщо не е ясно в коя държава живеят децата, получаващи надбавките.\n\r\n\r\nСегашната лидерка на ГСДП Андреа Налес добре познава проблема още от времената, когато беше министърка на труда и социалното дело. Тя смята, че едно от възможните решения е така наречената „индексация\", тоест – детските надбавки да се приведат в съзвучие с равнището на детските надбавки и на разноските за живот в съответната държава. Годишно това ще спестява на Германия стотици милиони евро.\n\r\nКметовете на няколко общини обаче нямат повече търпение и увеличават натиска. Заедно с кмета на Фюрт Томас Юнг дуисбургският кмет Сьорен Линк призовава управляващата коалиция и канцлерката Ангела Меркел да вземат мерки, включително и в рамките на ЕС. „На карта е заложено доверието на хората по места, които всекидневно се сблъскват с проблема\", казва Линк и уточнява, че тази тенденция противоречи изцяло на идеята за свободата на придвижване. Защото свободата на придвижване означава да си търсиш работа и в други държави от ЕС, а не да се внедряваш в социалната система и източваш държави пари.\r\n \r\n", "date": "2018.08.09", "title": "Хиляди деца в България – със стотици евро германски детски надбавки"}
{"url": "https://www.dnes.bg/stranata/2018/08/09/traktor-zatisna-i-ubi-myj-v-selo-buchino.384611", "text": "Мъж e починал, след като е бил затиснат от трактор в района на село Бучино, съобщава „Фокус“, позовавайки се на информация от местната полиция.\r\nИнцидентът е станал около 16.00 часа. \r\nЗагиналият е 79-годишен мъж, който вследствие на инцидента е загинал на място. Работата по изясняване на случая продължава.", "date": "2018.08.09", "title": "Трактор затисна и уби мъж в село Бучино"}
{"url": "https://www.dnes.bg/notifikacii/2018/08/09/paskal-lami-zove-evropa-da-ne-se-preklania-na-kitai.384555", "text": "Същинската тема в настоящата търговска война е дали глобализираната пазарна икономика е съвместима с китайската икономика, която е на 30 до 40% контролирана от държавата. Този ключов въпрос не беше решен, когато Китай се присъедини към Световната търговска организация, защото по това време Пекин нямаше сегашното си икономическо значение. Това твърди в свое интервю за германския икономически всекидневник Handelsblatt Паскал Лами, европейски комисар по външната търговия и генерален директор на Световната търговска организация в периода от 2005 до 2013 г.\r\nПо думите му от началото на офанзивата на американския президент Доналд Тръмп Китай има избора между това да сключи двустранни споразумения със САЩ или да развива многостранни отношения с повече страни. Според Лами в средите на самото китайско ръководство има дебат между една група, която иска да се върви към отваряне на икономиката, и друга, която твърди, че Пекин не бива да прави отстъпки.\r„Точно тази пресечна точка между държавния капитализъм и една либерализирана пазарна икономика е в основата на спора. Тя е в центъра на петте теми, които ЕС, САЩ и Япония ще засегнат“, казва Лами, който е и почетен президент на института „Жак Делор“. Той припомня и самите пет теми - интелектуалната собственост, принудителният трансфер на технологии, промишлените субсидии, нарушенията от страна на държавните предприятия и свръхкапацитетът. По думите му те са в съзвучие и с това, което се дискутира в рамките на Организацията за икономическо сътрудничество и развитие и в Г-7.\r\n„Това са и темите, по които трябва да окажем натиск над Китай. Но Китай и другите държави ще добавят и други теми в хода на дискусиите, например тази за селското стопанство“, сигурен е Лами.\r\nСпоред него европейците не трябва да правят отстъпки, например по отношение на контрола над китайски инвестиции на Стария континент. „Това не е търговски въпрос, а инвестиционен въпрос. Китайското правителство държи много строг контрол върху чуждестранните инвестиции в Китай и тук имаме право да направим същото. Това се нарича реципрочност. По-добре би било това да стане на прозрачно и на европейско равнище“, пояснява той.\r\nКакво още казва Лами вижте в ", "date": "2018.08.09", "title": "Паскал Лами зове: Европа да не се прекланя на Китай!"}
{"url": "https://www.dnes.bg/balkani/2018/08/09/syrbiia-kosovo-zadava-li-se-novo-prekroiavane-na-granicite.384539", "text": "Колкото повече наближава срокът, в който Белград и Прищина трябва да постигнат споразумение за това, което се нарича \"всеобхватно нормализиране на отношенията чрез документ, от който произтичат правни задължения\", толкова повече нараства напрежението в Косово, особено в северната част, която практически се контролира от Белград, макар че формално е територия на Косово, се казва в коментар на \"Ютарни лист\". \n\r\nРазтревожени са и сърбите, които живеят южно от река Ибър, а те са мнозинството от сръбската общност в Косово. Сега все по-открито се говори за това, което доскоро беше червената линия, която не бива да се прекрачва – подялба на Косово. \n\r\nМеждународната общност винаги е казвала, че тази опция трябва да бъде изключена, че тя би донесла повече вреди, отколкото ползи, че би отворила кутията на Пандора и възможност за прекрояване на границите и на другите държави от бивша Югославия. Сега обаче съпротивата е по-малка, а и Прищина за първи път чрез президента на Косово Хашим Тачи проявява готовност за такава идея. \r\n                    \r\n                    \r\nЕстествено, Тачи не говори за подялба, казва, че той се противопоставя на подобна възможност, но говори за \"корекция на границите\". Това е само друга дума за подялба или за размяна на територии. Не е ясно дали това е тактика на Косово за предлагане на размяна на територии със Сърбия, при която няколко общини в Северно Косово биха отишли в Сърбия, а към Косово биха били присъединени части от Прешевската долина /общините Прешево, Буяновац и Медведжа/ в Южна Сърбия, в които живеят предимно албанци.\r\nПодобна опция се споменава като възможна, защото всяка от страните би могла да каже, че е получила нещо или че не е изгубила всичко.\r\nДокато Косово настоява, че окончателното решение трябва да бъде признаване на Косово като държава, президентът на Сърбия Александър Вучич казва, че това не би било компромис. Той казва, че \"албанците искат да получат всичко\", но по думите му компромисното решение трябва да бъде онова, което ще бъде еднакво неблагоприятно и за едната, и за другата страна, където и двете страни ще загубят по нещо.\r\nКосово се опасява, че евентуална формална подялба или териториална автономия за сърбите в северната част на Косово би означавала създаване на един вид \"Република Сръбска\" /Република Сръбска е част от Босна и Херцеговина/.\r\nПремиерът на Косово Рамуш Харадинай нарича приказките за подялба \"подготовка за увод към нови конфликти\", а и международната общност, поне онази част, която от години участваше в процеса на решаване на въпроса за статута на Косово, е абсолютно против. \n\r\nТакова решение би поставило в неизгодно положение и косовските сърби, мнозинството от които не живеят в северната част на Косово, а и почти всички религиозни обекти от особено значение се намират в останалата част на Косово, а не в северната – от Печката патриаршия, манастира Високи Дечани до манастира Грачаница. Размяна на територии или подялба, или \"корекция на границите\" - това би предизвикало и евентуално преместване на населението на етнически принцип. \n\r\nЗа това добре би трябвало да помислят онези, които сега са в ролята на посредници в диалога между Косово и Сърбия, защото в случай на лошо решение последиците ще са големи. Но ЕС няма капацитета дори да осъзнае тежестта на проблема, камо ли да го разреши. Върховният представител Федерика Могерини и екипът й се оказаха недорасли за този тежък проблем и може да се очаква тук да се намесят Русия и Турция. САЩ проявяват все по-малък интерес, макар че продължават да имат най-голямо влияние, особено сред косовските албанци. \n\r\nПроблемът в подхода на ЕС е, че съюзът преднамерено оставя отворена възможност за различни и често пъти противоположни интерпретации на всички послания. ЕС никога не обясни какво означава \"статусно неутрален подход към Косово\". Затова и ЕС не може и публично да признае, че иска от Сърбия да признае Косово като условие за членството й в ЕС, макар че е ясно, че се изисква някакъв вид признаване. ЕС обаче не може формално да заяви това не заради Сърбия, а заради своите държави членки и ще продължи да се крие зад фразата \"всеобхватно нормализиране на отношенията чрез документ, от който произтичат правни задължения\", а в лични разговори дипломатите казват, че това означава своеобразно взаимно признаване на двете държави. \n\r\nКосово се надява, че с евентуално споразумение със Сърбия ще си отвори вратата за членство в ООН, а това би могло да промени и позицията на страните от ЕС, които отказват да признаят неговата независимост и да открият пътя и за Косово в процеса на разширяване на ЕС. Затова и в стратегията си за продължаване на разширяването към Балканите ЕС посочи като ключова за целия регион точно нормализацията на отношенията между Сърбия и Косово. \n\r\nКосово обаче може да падне в клопка, защото в случай на споразумение с Прищина Белград може да каже, че те не влияят на Москва и Пекин, които да продължат да пречат на приемането на Косово в ООН или Мадрид, който да направи това в ЕС. А перспективата за членство в ЕС и за Сърбия, и за Косово е много далечна и като че не е реална в следващите десет години за Сърбия и 15 г. за Косово. \n\r\nНезависимо от реториката на президентите на Сърбия Вучич и на Косово Тачи, която като че подготвя обществеността за \"трудни решения\" по въпроса за Косово, обществеността продължава да е силно объркана поради неяснотата за това как би трябвало да изглежда окончателното решение. Има опасност вместо решение да се навлезе в ново статукво и нови проблеми, не само в отношенията между Белград и Прищина, но и в целия регион. Защото опцията за размяна на територии би насърчила и други в региона да поискат същия сценарий, особено сърбите в Босна и Херцеговина и Черна гора и албанците в Македония.", "date": "2018.08.09", "title": "Сърбия, Косово... Задава ли се ново прекрояване на границите?"}
{"url": "https://www.dnes.bg/temida/2018/08/09/ostaviha-v-aresta-shofiora-blysnal-momichetata-v-kiten.384616", "text": "Съдът в Царево остави за постоянно в ареста 31-годишния шофьор, който пиян и дрогиран блъсна 6 момичета на тротоар в Китен. \n\nРайонната прокуратура в града повдигна обвинение срещу шофьора, който определи инцидента като нещастие и твърди, че причината е повреда в колата, съобщава bTV. \r\nМъжът обяви пред магистратите, че след като излязъл от колата, опитал да помогне на момичета, а приятелят му се е обадил на 112. Мъжът обясни още, че е хипертоник, има две деца и помоли съдията да бъде освободен.\r\nАко бъде признат за виновен, той може да получи до 6 г. затвор.", "date": "2018.08.09", "title": "Оставиха в ареста шофьора, блъснал момичетата в Китен"}
{"url": "https://www.dnes.bg/notifikacii/2018/08/09/grisho-nadvi-koraviia-tiafou-i-e-na-1-4-final-v-toronto.384618", "text": "Григор Димитров показа изумителен характер и след много тежка битка се пребори за място на 1/4-финалите на силния \"Мастърс\" в Торонто след 7:6(1), 3:6, 7:6(4) над коравия американец Франсис Тиафо.\r\nСрещата между двамата продължи 2 часа и 30 минути, а американецът затрудни максимално хасковлията и нашенецът трябваше да се потруди много, за да стигне до крайния успех.\r\nТака там Гришо ще срещне в спор за 1/2-финалите Иля Ивашка или Кевин Андерсън, който игра финал на Уимбълдън.\r\n ", "date": "2018.08.09", "title": "Гришо надви коравия Тиафоу и е на 1/4-финал в Торонто"}
{"url": "https://www.dnes.bg/stranata/2018/08/09/chetirima-gastarbaiteri-katastrofiraha-na-marica.384599", "text": "Гастарбайтери пострадаха в катастрофа на магистрала \"Марица\", съобщи Булфото.  \r\nИнцидентът е станал в близост до бензиностанция край Свиленград. В колата са пътували четирима души за Турция.\r\n \r\nАвтомобилът им е бил блъснат от кола с българска регистрация, допълниха от полицията.\r\nИнцидентът не е затруднил движението по магистралата, а четиримата пътници са откарани в свиленградската болница.", "date": "2018.08.09", "title": "Четирима гастарбайтери катастрофираха на \"Марица\""}
{"url": "https://www.dnes.bg/politika/2018/08/09/ananiev-osvobodi-direktora-na-fonda-za-lechenie-na-deca.384619", "text": "Министърът на здравеопазването Кирил Ананиев е освободил д-р Мариета Райкова от поста директор на Фонда за лечение на деца, съобщава \"Фокус\".\r\nД-р Райкова е освободена по нейно желание.\r\nТя бе директор на Фонда за лечение на деца от месец септември 2017 г., след като смени д-р Тинка Троева. Тогава здравният министър уволни д-р Троева с мотива, че системно е нарушавала правилника, което е довело до редица закононарушения. \r\nТова бе четвъртата рокада във Фонда за лечение на деца в чужбина от месец април 2016 г.", "date": "2018.08.09", "title": "Ананиев освободи директора на Фонда за лечение на деца"}
{"url": "https://www.dnes.bg/sofia/2018/08/09/idiliia-v-mladost-ryjdiasala-pyrzalka-v-trevata.384589", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРъждясали пързалки, счупени пейки и буйна растителност. Така изглежда пространството зад блок 224 в столичния квартал \"Младост\" 2, което би трябвало да е детска площадка. Жители подадоха сигнал на платформата на Investor Media Group – .\r\nСъоръженията са много стари, много високи и не са обезопасени. Жители на квартала желаят съоръженията да се махнат и да се сложат нови, които да се използват от децата, защото те сега могат да играят само на площадката.\r\nОт район \"Младост\" отговориха, че от 2017 година има карта на детските площадки в София и според общинарите изнесената от хората информация е невярна. В непосредствена близост се намира друга реконструирана детска площадка с други съоръжения за същата възрастова група.\r\r\n                    \r\n                    По отношение на старите метални съоръжения има планирано поетапно премахване, а от понеделник започва и косене на зелените площи в Район \"Младост\". За хората остава недоумението какво да правят, като детските площадки недостигат?\r\n ", "date": "2018.08.09", "title": "Идилия в \"Младост\": Ръждясала пързалка в тревата"}
{"url": "https://www.dnes.bg/temida/2018/08/09/18-godishen-bludstval-s-16-godishna-zadyrjaha-go.384577", "text": "18-годишен младеж е блудствал с 16-годишно момиче в жилището на девойката в столичния квартал \"Орландовци\".\r\nНасилникът е задържан за 72 часа.\r\nПрестъплението е извършено около 8:30 часа на 7 август, съобщиха от пресцентъра на прокуратурата. \r\nПод ръководството и надзора на Софийската районна прокуратура е образувано и се води досъдебно производство.\r\nЗаради високата обществена опасност на деянието и извършителя, наблюдаващият прокурор е постановил задържането на младежа за 72 часа. \r\nУтре Софийски градски съд ще вземе решение дали да му наложи мярка \"Задържане под стража\".", "date": "2018.08.09", "title": "18-годишен блудствал с 16-годишна, задържаха го"}
{"url": "https://www.dnes.bg/crime/2018/08/09/mitnichari-otkriha-blizo-ton-nelegalen-alkohol-v-nesebyr.384562", "text": "Митничари откриха близо 1 тон нелегален алкохолв гараж в Несебър, съобщиха от Агениця Митници. Ментето е открито при проверка на 5 август при акция срещу нерегламентирано производство и търговия с акцизни стоки в района на Черноморието.\r\nПри извършената проверка в частния имот с прилежащи помещения митническите служители откриват в гараж на двора 7 ПВЦ бидона, съдържащи жълтеникава течност с мирис на етилов алкохол, с общо количество 910 литра. Измереното на място алкохолно съдържание на продукта е 41% vol.\r\nЗа алкохола не са представени никакви документи за произход и платен акциз по Закона за акцизите и данъчните складове. Нелегалният алкохол е иззет. Взети са проби за лабораторен анализ.\r\nСлед излизане на резултатите от лабораторните експертизи ще бъде образувано административнонаказателно производство по случая.", "date": "2018.08.09", "title": "Митничари откриха близо тон нелегален алкохол в Несебър"}
{"url": "https://www.dnes.bg/blizak-iztok/2018/08/09/pyrvata-dama-na-siriia-se-podloji-na-lechenie-na-rak.384529", "text": "Сирийското президентство съобщи, че съпругата на президента Башар Асад Асма е започнала лечение за рак на гърдата, предаде Асошиейтед прес.\r\nДнес президентството публикува във Facebook снимка, на която президентът Асад седи до съпругата си, както личи в болнична стая, а Асма Асад е с игла за интравенозна инфузия на лявата си ръка.\r\nВ придружаващото снимката изявление се казва, че й е открит \"злокачествен тумор\" в начален стадий, и й се пожелава бързо оздравяване.\r\nПодобни съобщения са необичайни за арабския свят, където ракът се смята за тема табу, отбелязва Асошиейтед прес, цитирана от БТА.\r\nРодът на 42-годишната Асма Асад произхожда от провинция Хомс, Централна Сирия, но тя е родена и отгледана във Великобритания. Връща се в Сирия, след като се запознава с президента.\r\nДвамата са женени от 18 години и имат три деца, Хафез, Зейн и Карим.\r\n ", "date": "2018.08.09", "title": "Първата дама на Сирия се подложи на лечение на рак"}
{"url": "https://www.dnes.bg/sofia/2018/08/09/vijte-kyde-spirat-vodata-v-sofiia-na-10-avgust-petyk.384566", "text": "На 10 август 2018 г. (петък) във връзка с изграждане на сградно водопроводно отклонение на ул. „Бай Михал“, жк. „Бъкстон“ , се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\nул. „Бай Михал“, ул. 632, ул. 633,\r\nпо ул. „Вихрен“ от ул. „Ген. Александър В. Суворов“ до бул.“Братя Бъкстон“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бай Михал“ ъгъла с ул. „Вихрен“.\n\r\nНа 10 август 2018 г. (петък), във връзка с подмяна на сградно водопроводно отклонение на ул. „Цар Симеон“, Център , се налага спиране на водоподаването от 10:00 до 17:00 часа на клиентите на „Софийска вода”, живеещи в района на:\r\nпо ул. „Братя Миладинови“ от ул. „Цар Симеон“ до ул.“Иларион Макриополски“ .\r\n                    \r\n                    \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Симеон“ ъгъла с ул. „Братя Миладинови“.\n\r\nНа 10 август 2018 г. (петък), във връзка с реконструкция на уличен водопровод на ул. „Павел Красов“, кв. „Горубляне“ , се налага спиране на водоподаването от 09:00 до 21:00 часа на клиентите на „Софийска вода”, живеещи в района на:\r\nпо ул. „Павел Красов“ от ул. „Гродно“ до бул.“Цариградско шосе“ и бул. „Цариградско шосе“ от №349 до №359 .\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Павел Красов“№2.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n“Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.\r\n ", "date": "2018.08.09", "title": "Вижте къде спират водата в София на 10 август, петък"}
{"url": "https://www.dnes.bg/obshtestvo/2018/08/09/prognozata-za-vremeto-s-pari-do-kraia-na-avgust-a-posle.384550", "text": "Националният институт по метеорология и хидрология, който изготвя прогнозата за времето, има пари, за да работи още около месец. Това стана ясно от думите на директора на НИМХ проф. Христо Брънзов.\r\n\"В момента имаме средства да работим до края на август, може би и първата седмица на септември, зависи какви икономии от консумативи успеем да направим\", каза той пред БНР.\r\nПроблемите на синоптиците излязоха на бял свят преди около три месеца, когато излязоха на протест и обявиха, че могат да спрат изготвянето на прогнозата за времето. Те са недоволни от начина, по който БАН, под чиято шапка е институтът, разпределя бюджета. Това, според тях, води до недостиг на средства за НИМХ и прави невъзможно изготвянето на прогнозата за времето.\n\n\n\r\r\n                    \r\n                    В началото на тази седмица синоптиците написаха отворено до премиера Бойко Борисов и поискаха НИМХ да бъде преместен от БАН към МОН. Работещите в института обявиха, че дотогава няма да изпълняват разпорежданията на ръководството на БАН. Ден по-късно от БАН отвърнаха, че са длъжни да се подчиняват го правят по закон.\r\nДнес шефът на НИМХ обясни, че спорът между Академията на науките и института не е просто за пари, а доста по-дълбок.\r\n\"Той е за тежестта на различните видове научни изследвания и дали трябва предимно в България – една бедна страна – да се развиват фундаментални изследвания, резултатът от които е след десетилетия, и както се вижда, дори и да минат десетилетия, този резултат го няма, или трябва да се наблегне върху научно-приложните изследвания, които имат пряко въздействие върху обществото и върху икономиката на страната\", каза Брънзов.\r\nТой обясни, че този спор продължава вече много години в БАН: \"Тази година категорично спорът беше решен в полза на фундаменталните научни изследвания, резултат от които са статии и цитати – 80%. За научно-приложни дейности – едва 5%. Съотношение 16 към 1\".\r\nПрофесорът обясни, че НИМХ не са разглеждали въпроса за излизане от БАН преди втори юли, когато е било отхвърлено тяхно предложение за смекчаване на това съотношение до 50 към 35% в полза на фундаменталните науки.\r\n\"Не само че беше отхвърлено, но ако влезете в сайта на БАН, ще видите, че няма в протокола, а е написано едно дълго разискване как да се нормират точките на една статия – дали да бъде на броя на авторите или на корен квадратен от този брой. Това окончателно ни убеди, че БАН няма никакво намерение да промени вижданията си по отношение на научно-приложната дейност, поради което винаги, защото това е причината, тя ще генерира тези следствия – каквито и да е средства, както и да дойдат в БАН, почти никога няма да достигат до дейности като нашата, каквито между другото има в доста институти\", обясни Брънзов.\r\nТой разказа, че освен за НИМХ най-малко средства от БАН са отпуснати на Ядрения институт, Института по археология и Геофизичния институт – тези, които обществото разпознава.\r\nПроф. Брънзов обясни и че принципът на разпределение на средства в БАН е такъв, че парите първо отиват за издръжката на институтите, а накрая – за оперативната дейност.\r\n\"Тези неща достигнаха върха си, тъй като средствата, които получи НИМХ за възнаграждения, са абсолютно същите като на един чисто научен институт. Дори нямаше средства за нощния труд на хората. При нас, за да работим 24 часа, 220 души са на денонощен режим на работа. Дори за тези хора нямаше средства, поради което се наложи да прехвърлим част от средствата, които са за издръжка, към хората, и останахме без средства за комуникации, електроенергия, консумативи…\", каза ученият.\r\nТой допълни, че ако НИМХ излезе от БАН и отиде в МОН, институтът ще получава средства директно от държавата и ще избегне ситуация, в която държавата казва: \"Ние дадохме достатъчно пари на БАН, оправяйте се там\".", "date": "2018.08.09", "title": "Прогнозата за времето с пари до края на август! А после?"}
{"url": "https://www.dnes.bg/stranata/2018/08/09/2300-gorski-v-gotovnost-pri-signali-za-pojari.384559", "text": "Повече от 2 300 горски служители са в готовност за реакция при горски пожари, съобщиха от ресорната агенция.\r\nОсигурени са денонощни дежурства за получаване на сигнали и са извършени проверки във всички горски територии за изпълнение на превантивни мерки.\r\nОсвен на пожаронаблюдатели, патрулни и контролни екипи на терен, горските служители могат да разчитат и на автоматизирани системи за наблюдение и ранно оповестяване на пожари, които на този етап покриват около 12 на сто от горските територии.\r\nТази мрежа ще бъде изградена в близките 2-3 години и ще обхване до 70 на сто от горите на страната. Голяма част от средствата за нейното изграждане ще се финансират безвъзмездно от Програмата за развитие на селските райони.\r\nОт началото на годината до момента са регистрирани 69 пожара на обща площ 1041 дка, като до момента няма върхови пожари. За същия период на миналата година са възникнали 285 пожара на площ от 19 274 дка.", "date": "2018.08.09", "title": "2300 горски в готовност при сигнали за пожари"}
{"url": "https://www.dnes.bg/temida/2018/08/09/ivancheva-napusna-maichin-dom-okovana-i-obratno-v-aresta.384572", "text": "Задържаната кметица на столичния район \"Младост\" напусна \"Майчин дом\" и отново се озова в ареста.\r\nБившият й PR Петър Кърджилов написа във Facebook, че това е станало сутринта, веднага след последното ѝ изследване в 8:20 часа.\r\nТогава униформена извежда отново окованата в белезници за ръцете и краката Десислава Иванчева от болничната стая.\r\nПрипомняме ви, че кметицата влезе в болница на 1 август, с цел да се изследва тумора на хипофизата ѝ, който има от две години.\r\nТя трябваше да мине на ядреномагнитен резонанс вчера, но изследването бе дръпнато за днес, като нейни приближени обявиха, че ще излезе от здравното заведение към 17 часа.\n\n\n\n\n\r\r\n                    \r\n                    Вероятно заради медийния интерес, извеждането й е станало в ранни зори, защото предния път именно вида на Иванчева, окована с вериги, взриви социалните мрежи и десетки политици и общественици скочиха срещу крайната мярка, приложена срещу нея.\r\nОт правосъдното министерство обявиха тогава , че това са законови постановки за арестант, когато се конвоира до друго място.\r\nДнес Кърджилов написа, че Иванчева ще бъде върната обратно в ареста, а няма да бъде под наблюдението на медици в лечебницата на Централния затвор.\r\n\"Там условията разрушават здравето им. Ще изпратим протестна нота до посолствата на демократичните държави и до европейските институции\", написа той и призова общественоста на протест пред Министерския съвет на 13 август, понеделник.\r\nЮристи пък предполагат пред \"\", че ходовете с болежките й са опит на кметицата да избегне килията в Сливенския затвор.\r\nОт април Десислава Иванчева е зад решетките в ареста по обвинение в подкуп.\r\nКъм този момент тя на няколко пъти е отклонявала дати, на които да се запознае с материалите по делото срещу нея, а това е финалната крачка на прокуратурата, преди да предаде Иванчева на съд.\r\nПо закон, когато обвиняем стане подсъдим, той отива в затвора. След като делото на кметицата влезе в съда, тя трябва да бъде преместена от ареста на ул. \"М-р Г. Векилски\" №2 в София в женския затвор в Сливен.\r\nСледващите дати, на които тя и адвокатите ѝ са призовани в следствието, са в средата на този месец.", "date": "2018.08.09", "title": "Иванчева напусна \"Майчин дом\": Окована и обратно в ареста!"}
{"url": "https://www.dnes.bg/index/2018/08/09/kristiana-petlichka-ot-voleibola-do-obektiva.384552", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Кристиана Петличка е олицетворение на красивата страна на спорта. Бившата волейболистка набързо успява да се превърне от незаменим център на ЦСКА в атрактивен и търсен фотомодел.\n\r\nНаскоро моделът се завърна от ревю в Мюнхен, където представи новата колекция на италианска марка.\n\r\n\"Модата е доста широкоспектърна професия. Хубавото е, че можеш да обиколиш целия свят и е уникално\", сподели Кристиана Петличка в студиото на \"България сутрин\".\n\r\nОт 3 години красавицата е спряла с волейбола, но признава, че играта ѝ липсва. Поддържа тялото си с тренировки във фитнеса и парка, но за нейно съжаление не ѝ остава време да се върне във волейболната зала.\r\n\"Спортът ми е дал много, с удоволствие бих влязла пак на терена. Модата дойде като гръм от ясно небе при мен и съм много щастлива от това. В чужбина постоянно съм заета през деня, имам кастинги. Запълва доста голяма част от жвота ми, но не е само това. Може да опознаеш различни култури, виждаш различни държави\", сподели Кристиана пред .\n\r\nПетличка подчерта, че дисциплината от спорта много ѝ помага в модата и това се оценява. Поддържа приятелство с няколко момичета от волейболната си кариера и не смята, че бившите ѝ съотборнички гледат на нея с други очи.\n\r\nКристиана Петличка ще остане в България три седмици, след което заминава за месец и половина в Милано.", "date": "2018.08.09", "title": "Кристиана Петличка – от волейбола до обектива"}
{"url": "https://www.dnes.bg/notifikacii/2018/08/09/edin-kreshti-drug-go-dyrji-treti-skacha-s-tupalki-na-dinko.384560", "text": "\r\nЛовецът на мигранти Динко Вълев обяви във Facebook за нападение над него, станало на бензиностанция.\r\n\"Нападнаха ме. Разминахме се на бензиностанцията и единият се беше подпрял. Озвери ми се - какво съм го зяпнал. Казах му, че ще правя каквото си искам и той ми скочи\", пише той.\r\nДинко се опитва да стопира юмруците и ритниците, идващи от двама едри мъже, които му скачат едновременно.\rЯмболията успява да събори единия от нападателите си, но тогава и третият се включва в схватката.\r\n\"Извади нож. Според мен искаха да ме ограбят, ама не им се получи\", допълва Динко и се заканва да подаде жалба в полицията.\r\n\"Утре може тия неадекватни хора да нападнат някоя майка с дете. По-добре да ги издирят и да ги стреснат малко. Според мене бяха друсани\", обобщава Ловеца на мигранти.\r\nВ крайна сметка бабаитите отстъпват и тръгват да бягат, след като коли започват да спират до колонките и непознати се притичват да спрат биячите на Динко.", "date": "2018.08.09", "title": "Един крещи, друг го държи... трети скача с тупалки на Динко"}
{"url": "https://www.dnes.bg/notifikacii/2018/08/09/efektivnost-ako-slujitelite-izbirat-kyde-i-kak-da-rabotiat.384578", "text": "Смята се, че служителят трябва да се отдава изцяло на работния процес и да полага много усилия, ако иска да бъде успешен. Въпреки това специалисти от Лондонския университет и Висшето училище по търговия в Париж препоръчват да не се преработваме, пише в. \"Дейли мейл\".\r\nПрепоръката на експертите към работодателите е да намалят напрежението в екипа. Желателно е на трудещите да се предостави възможност сами да избират къде и как да работят. Това значително ще повиши ефективността и лоялността им, сочи проучване, обхванало близо 52 000 служители.\r\nУчастниците в него е трябвало да отговарят на въпроси за натоварването на работното място, умората, стреса, признанието и като цяло за успеха в сферата си на изява.\rАвторите на проучването са установили, че хората, съобщили за висока степен на натоварване (трудни за изпълнение срокове, работа под напрежение, високи темпове), страдат от влошено физическо и психическо здраве, пише БТА.\r\nОказало се също, че въпреки всички усилия на служителите, шефовете рядко оценяват старанието им. Напрежението на работното място в крайна сметка се отразява неблагоприятно и върху качеството на трудовия процес, отеблязват експертите.", "date": "2018.08.09", "title": "Ефективност: Ако служителите избират къде и как да работят"}
{"url": "https://www.dnes.bg/stranata/2018/08/09/myrtvi-kucheta-i-kotki-masovo-trovene-stresna-petrich.384561", "text": "Масово тровене на кучета и котки в последните дни стресна жителите на Петрич. Телата на животните са навсякъде, твърдят хората.\r\nДнес трупове са открити до блокове под магазин \"КООП\" и зелените площи над Младежкия дом, пише \"Струма\". \r\nЖена сигнализирала, че късно снощи, е видяла мъртво куче близо до Младежкия дом. Предполага се, че то е част от отровени пет кучета, открити преди дни.\n\r\nХора от блоковете до магазин \"КООП\" пък разказват, че много котки от квартала са намерени мъртви. Те предполагат, че са приели от отровата, която е хвърлена.\r\nМестните разказват, че отровата е напъхана в салам, който изкушава животните. Ветеринар от града обясни, че след поглъщане на отровата животното умира в адски мъки за около 5 минути.\r\r\n                    \r\n                    Отравянето на животните е изключително опасно, защото в районите, къде са открити телата на животните, има детски играчки, където ежедневно играят малки деца.\r\nСобствениците на домашни животни се съветват да разхождат любимците си с намордник.\r\nОт община Петрич обясниха, че имат екип, който проверява по зелените площи, за където имат сигнал. На разположение на гражданите при необходимост е ветеринар, с който общината има договор. Всеки имащ притеснение, че животното му е натровено, може да се обърне към ветеринаря на общината.\r\nВ полицията има постъпили няколко жалби, по които се работи.\r\nПрипомняме ви, че само преди ден в градинката над кметство Петрич, покрай река Луда Мара бяха натровени 5 кучета, като бързата намеса на ветеринар спаси две от тях.", "date": "2018.08.09", "title": "Мъртви кучета и котки: Масово тровене стресна Петрич"}
{"url": "https://www.dnes.bg/crime/2018/08/09/kriminalno-proiaven-prebi-prodavachka-v-pyrvomai.384576", "text": "Задържан е криминално проявен мъж, нанесъл побой над продавачка в магазин в Първомай, съобщиха от ОДМВР - Пловдив.\r\nСигналът е подаден около 18.50 часа вчера. Мъжът нападнал продавачка в хранителен магазин, полицаите го задържали на място. 39-годишният мъж бил употребил алкохол, повалил жената на земята и ѝ нанесъл побой.\r\nПострадалата е транспортирана в пловдивска болница за оказване на медицинска помощ. Извършителят е с множество криминални прояви и присъди.\r\nСпрямо него е взета 24-часова мярка за неотклонение. След доклад на материалите в Районна прокуратура – Първомай, на задържания е повдигнато обвинение и срокът на задържане е удължен до 72 часа.", "date": "2018.08.09", "title": "Криминално проявен преби продавачка в Първомай"}
{"url": "https://www.dnes.bg/notifikacii/2018/08/09/jeni-zad-volana-piiani-spipaha-dve-za-chasove.384565", "text": "Пияни шофьорки бяха задържани в рамките на няколко часа в Софийско. Дамите били седнали зад волана след солидна почерпка.\r\nПървият случай е от вчера следобед, когато, около 16:10 часа, е подаден сигнал за пътен инцидент в село Драговищица.\r\nПристигналият на място полицейски екип открил автомобил \"Нисан”, паднал в коритото на река. Преди това той се ударил в предпазния парапет на моста, съобщи МВР, цитирано от \"Фокус\".\r\nЗад волана седяла 46-годишна столичанка, чиято проба с дрегер отчела 2,62 промила алкохол. Жената не е пострадала.\r\nМалко след 1:30 ч. тази нощ в района на Сливница е спряна за проверка и 39-годишна шофьорка, която е жителка на Драгоман. Тестът й с дрегер отчел 1,9 промила алкохол.\r\nИ двете жени са задържани за 24 часа, срещу тях е започнато бързо производство.\r\n ", "date": "2018.08.09", "title": "Жени зад волана, пияни! Спипаха две за часове"}
{"url": "https://www.dnes.bg/akoshtete-vqrvaite/2018/08/09/kakvo-pokazvat-niakoi-chesto-zaemani-pozi.384433", "text": "Дори да не го осъзнавате, другите хора непрекъснато възприемат жестовете ви, изобщо целия език на тялото ви. Чрез него вие несъзнателно заявявате характера, личността си, показвате дали сте доминантна или пасивна персона.\r\nРазберете какво означават едни от най-често изразяваните жестове на тялото и как се възприемат от околните.\r\n\r\nАко искате езикът на тялото ви да изразява, че слушате и вниквате в онова, което чувате, зрителният контакт подсказва именно това. Но ако се взирате прекалено агресивно в човека срещу вас това може да се възприеме като заплаха. Вторачването плаши някои хора и ги кара да се чувстват неудобно.\r\n\r\r\n                    \r\n                    Кръстосвате си ръцете, когато говорите с някого? Другият човек може да възприеме това като дистанциране, нежелание за близко общуване, несигурност, тревожност, отбранителна позиция или неловкост.\r\n", "date": "2018.08.09", "title": "Какво показват някои често заемани пози?"}
{"url": "https://www.dnes.bg/notifikacii/2018/08/09/diado-hvyrli-7-bona-prez-prozoreca-v-pomosht-na-mvr.384554", "text": "Възрастен мъж от Хасково е измамен със 7000 лв., съобщиха от полицията.\r\nИзмамата е регистрирана от полицията вчера в 17:35 часа. Тогава мъжът, който е на 85 години, съобщил, че около 14:30 ч. по телефона неизвестен го заблудил, че съдейства на полицията за залавяне на измамници.\r\nПарите той изхвърлил през прозореца си в черна найлонова торбичка.\r\nПо случая е образувано досъдебно производство.\r\n ", "date": "2018.08.09", "title": "Дядо хвърли 7  бона през прозореца \"в помощ\" на МВР"}
{"url": "https://www.dnes.bg/crime/2018/08/09/piian-myj-napadna-s-metalen-stol-drug-v-novozagorsko.384586", "text": "53-годишен пиян мъж нападна с метален стол 67-годишен в новозагорското село Събрано, съобщиха от МВР.\r\nНа 8 август, около 20:30 часа в селото, мъж в нетрезво състояние нападнал с метален стол собственика на заведение.\r\nМалко по-късно вечерта са причинени материални щети по заведението - счупено стъкло на прозореца и разбита брава и катинар на металната решетъчна врата.\r\n53-годишният е задържан за 24 часа в РУ-Нова Загора. Образувано е досъдебно производство за хулиганство.  ", "date": "2018.08.09", "title": "Пиян мъж нападна с метален стол друг в Новозагорско"}
{"url": "https://www.dnes.bg/muzika-interviews/2018/08/09/avstraliecyt-deivid-dauyr-do-bylgariia-zaradi-gankinoto.384588", "text": "\n\r\nРоденият в Австралия пианист Дейвид Дауър е извор на истории. И те сякаш започват още в детството, преминало в обкръжението на петима братя и сестри, и родители, които по-късно подкрепят всяка негова крачка като музикант.\n\r\nПреди време басистът Люк Фолър – приятел и настоящ колега на Дейвид в триото, с което се представи на джаз феста в Банско, участвал в група за традиционен фолклор. Там чул за първи път Ганкиното хоро, от което бил силно впечатлен, пуснал го на Дейвид и така двамата решили да дойдат в България. Покрай това разбрали, че у нас има прекрасна природа, клубове за жива музика и студио, в което вече записаха новия си албум Made in Sofia, заедно с третия член на групата – Мат Фишер (барабани).\r\n                    \r\n                    \r\nСпециално за Dnes.bg, пианистът разговаря с Даниел Димитров – за още по-интересната история около създаването на Дейвид Дауър трио, за вдъхновението, за мечтите и за заразяващата енергия на сцената.\n\r\n\r\n\n\r\nМисля, че е микс от човешки характери. Трябва да бъдете добри приятели и трябва да харесваш това, което другият свири. С тази банда специално винаги съм страшно развълнуван да свиря.\n\r\n\n\r\nДа. (Смее се). С басиста Люк се запознах в Австралия, където имахме участие, и ни обраха, докато бяхме на сцената. На Люк му бяха отмъкнали ключовете на колата и се наложи да я вардим известно време с лопати в ръце, докато брат му донесе резервните ключове. Междувременно си говорехме за музика и той ми предложи да се преместя да живея в Лондон и да свирим заедно.\n\r\n\n\r\nИскахме да прекараме повече време тук. Това беше важно за нас и за хората, с които работим тук – студио \"Пекарна\" и Миро Турийски.\n\r\n\n\r\nОт Ганкиното хоро, което Люк ни научи да свирим. Тогава се поинтересувахме от България, видяхме, че има красиво море, красиви планини, всичко. Пуснахме търсачка в Google и видяхме, че има много клубове, и решихме да дойдем тук. Толкова ни хареса, че тази година вече имаме пет участия из страната.\n\r\n\n\r\nСвирил е в група за фолклор, където е учил и българска народна музика.\n\r\n\n\r\nИмам петима братя и сестри, израснали в едно малко градче близо до Мелбърн. Родителите ми винаги са се вълнували от нещата, които правя, и винаги са ме подкрепяли. На тях дължим самочувствието и увереността да сме това, което сме.\n\r\n\n\r\nИдва от въодушевлението и от нещата, които чувствам, че трябва да изразя. Тогава идва и самата песен.\n\r\n\n\r\n(Смее се с глас). Много високо.\n\r\nТова е самата истина!\n\r\n\n\r\nТова е много хубав въпрос, над който си струва да помисля повече. Може би е различно за всеки и това е добре. За някои причината за удоволствието от такъв тип концерти е визията, за други е това, което чуват, за трети – просто бирата.\n\r\n\n\r\nМного далеч. Но се надявам, че мога да стигна още по-далеч. Опитвам се да правя песни, които са празник за душата, като поп музика, но без вокали.\n\r\nИскам да бъде като подарък за човека, за когото пиша.\r\n\n\r\n \r\n", "date": "2018.08.09", "title": "Австралиецът Дейвид Дауър – до България заради Ганкиното"}
{"url": "https://www.dnes.bg/stranata/2018/08/09/4-ot-pometenite-ot-drogiraniia-shofior-v-kiten-v-bolnica.384520", "text": "Четири момичета остават в болница в Бургас след тежкия пътен инцидент в Китен. Пострадалите тийнейджърки са от Лом и са били на летен лагер. Две от тях са се разминали с по-леки травми и не се е наложило да постъпят в болница. Другите две са в частно лечебно заведение, без опасност за живота, съобщава .\n\r\nШофьорът е задържан за 24 часа, а днес се очаква арестът му да бъде удължен на 72 часа от Районната прокуратура в Царево.\n\r\nИнцидентът стана на 7 август вечерта, когато 31-годинният шофьор от София се движел с висока скорост по ул. \"Корал\" в курортното селище. Той не успял да вземе десен завой, колата излязла от платното и ударила тийнейджърките една след друга, а след това се преобърнал по таван.\r\n                    \r\n                    \r\nСлед инцидента шофьорът е тестван с дрегер за алкохол, който отчел 0,92 промила. Проверката за наркотични и упойващи вещества също дала положителен резултат, а тестът показал, че той е взел амфетамини.\r\n ", "date": "2018.08.09", "title": "4 от пометените от дрогирания шофьор в Китен – в болница"}
{"url": "https://www.dnes.bg/video-prognoza/2018/08/09/gradusite-skachat-taka-pone-oshte-desetina-dni.384522", "text": "Горещата  серия в страната ни продължава поне до 17-18 август, а градусите дори  ще скочат. Масови валежи в следващите десетина дни няма да има. Това  прогнозира синоптикът на Bulgaria ON AIR Симеон Матев.  \n\n\n\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Горещата серия в страната ни продължава поне до 17-18 август, а градусите дори ще скочат. Масови валежи в следващите десетина дни няма да има. Това прогнозира синоптикът на Bulgaria ON AIR Симеон Матев.\n\r\nТой посочи, че днешният ден ще протече под лъчите на слънцето. Малко повече ще бъдат облаците над планинските части и не е изключено на места там за кратко да превали.\n\r\nВремето ще бъде топло, но не прекалено горещо. Температурата на въздуха по морето ще доближи и надхвърли 30 градуса, а температурата на морската вода - 27-28 градуса. Единствено по Южното Черноморие ще има облаци преди обед.\n\r\n\"Петък и събота ще бъде малко по-хладно, с приятни температури от 27 до 32-33 градуса, докато следващата седмица ще имаме стойности до 36-37 градуса\", отбеляза Матев в \"България сутрин\".\n\r\n ", "date": "2018.08.09", "title": "Градусите скачат, така поне още десетина дни"}
{"url": "https://www.dnes.bg/world/2018/08/09/minuta-mylchanie-v-pamet-na-jertvite-ot-nagasaki.384525", "text": "В Парка на мира в центъра на японския град Нагасаки тази сутрин започна възпоменателна церемония в памет на жертвите на американската атомна бомбардировка над града през 1945 г., предаде ТАСС.\n\r\nПо традиция точно в 11,02 часа - моментът, когато стратегически бомбардировач В-29 пуска над Нагасаки бомбата, наречена \"Дебелака\" - хората запазиха минута мълчание.\n\r\nКметът на града Томихиса Тауе прочете пред присъстващите мирна декларация с призив за пълно ядрено разоръжаване. После обръщение направи премиерът Шиндзо Абе.\n\r\nВъв възпоменателните прояви участват представители на 79 държави, включително дипломати от Русия, Великобритания, Франция и САЩ. Тази година на церемониите присъства за първи път генералният секретар на ООН Антониу Гутериш. Вчера той се срещна с оцелели от бомбардировката и изтъкна, че те играят важна роля за постигане на свят без ядрено оръжие.\r\n                    \r\n                    \r\nПо данни на градската администрация през изминалата година в т.нар. книга на паметта са били вписани имената на още 3500 починали оцелели, с което броят на жертвите на бомбардировката е достигнал 179 000.\n\r\nВ Хирошима при атомната бомбардировка и в резултат на последиците от нея досега са починали 314 000 души. В Япония днес все още има около 154 000 оцелели от трагедията. Средната им възраст е 82 години, пише БТА.\n\r\nНагасаки е вторият японски град след Хирошима, подложен на атомна бомбардировка през август 1945 г. Пуснатата над него бомба \"Дебелака\" била два пъти по-мощна от бомбата с прозвище \"Малчугана\", използвана на 6 август срещу Хирошима. Въпреки че неточното прицелване и особеностите на релефа донякъде са ограничили пораженията от взрива, последиците са били катастрофални - в момента са загинали 70 000 жители, а градът на практика е бил изравнен със земята.", "date": "2018.08.09", "title": "Минута мълчание в памет на жертвите от Нагасаки"}
{"url": "https://www.dnes.bg/balkani/2018/08/09/sruteni-mostove-pytishta-bedstvieto-v-ordu.384523", "text": "\r\n \r\nСтихийни валежи в окръг Орду в Източното Черноморие на Турция причиниха срутване на мостове, затвориха пътища, десетки хора останаха в плен на стихията.\n\r\nНяма жертви, но има около 165 ранени. Спасителни екипи с хеликоптери са оказвали помощ на ранените. Една част се превозени в болници.\n\r\nТревожната обстановка остава. Турският министър на вътрешните работи Сюлейман Сойлу, който привечер пристигна в пострадалия район, заяви, че има много материални щети. Залят е бил магистралният път Орду-Самсун, който е единствената магистрала в този район и е затворен за движение. Връзката с град Орду се осъществява по въздуха.\r\n                    \r\n                    \r\nНай-тежка е обстановката в общините Юние, Фатса и Чайбашъ. На места са паднали около 96 литра на кв.м дъжд. Срутени са 8 моста.\n\r\nТурският президент Реджеп Тайип Ердоган заяви, че всички щети и пострадали ще бъдат обезщетени от държавата. Дал съм необходимите нареждания за това, каза Ердоган, цитиран от медиите.\n\r\nОколийският управител на Юнйе Хюсеин Гюней заяви, че всички хора са спасени и са се прибрали безпроблемно в домовете си. По думите му в спасителните работи участвали строителни машини и полиция, а на ранените е била оказвана помощ с военни хеликоптери по въздуха.\n\r\nОбстановката в района остава усложнена. Очакват се нови валежи.\r\n(БТА)", "date": "2018.08.09", "title": "Срутени мостове, пътища... Бедствието в Орду"}
{"url": "https://www.dnes.bg/stranata/2018/08/09/mvr-pri-romite-v-botevgrad-ot-tam-gi-zameriat.384521", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПред блок 15 в ромската махала на Ботевград, преди месец имаше стълкновение между полиция и живущи, когато при рутинна проверка полицейските служители бяха обстреляни с битови предмети.\r\nСпецоперацията е насочена срещу конвенционалната престъпност, наркоразпространението, проституцията и незаконното прикачване към електропреносната мрежа, съобщава.\r\nСилен тропот буди в 6 часа в сряда сутрин семейството на Цветелина и Павлин от ромската махала на Ботевград.\r\nБез да покажат заповед за обиск или да дадат някакво обяснение, униформените сложили белезници на Павлин, твърди семейството. Започнали тараш на къщата, в която имало и малки деца, включително бебе на 20 дни.\r\r\n                    \r\n                    Местната полиция обаче не приема 200 л. алкохол, които намира като ракия за домашна консумация. А Павлин е един от 13-те прибрани само за ден по време на поредната специализирана полицейска операция.\r\nПроверките регулярно продължават. Този път полицията не е установила лица, обявени за общодържавно издирване.\n\r\n ", "date": "2018.08.09", "title": "МВР при ромите в Ботевград. От там ги... замерят"}
{"url": "https://www.dnes.bg/obshtestvo/2018/08/09/s-alkohol-i-narkotici-zad-volana-kak-da-se-sprem-ubiicite-na-pytia.384530", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТежък инцидент беляза курорта Китен. Пиян и дрогиран шофьор блъсна шест момичета на тротоар. 31-годишният шофьор от София се движил с висока скорост и предприел рязък десен завой. Автомобилът излязъл от платното, ударил тинейджърките една след друга, а след това се преобърнал по таван. Пострадалите момичета са от Лом, а шофьорът е задържан за 24 часа. Районната прокуратура в Царево трябва да реши дали ще бъде удължена мярката му задържане.\n\n\r\nЛюбка Маринова от Асоциацията на пострадалите при катастрофи каза, че този случай е изключително фрапантен заради това, че водачът е употребил алкохол и наркотици преди да се качи в автомобила. Според нея няма как до всеки водач да стои полицай.\r\r\n                    \r\n                    \"Аз смятам, че законът трябва да се изпълнява. Той в повечето случаи е добър, но за съжаление голяма част от хората, които работят с него, не го знаят и не го прилагат\", каза тя в студиото на \"България сутрин\".\r\nТя коментира още, че за да бъдат намалени подобни нещастия, трябва да се направят условия по пътищата за намаляване на скоростта, да има нови тротоари, а полицията да има достатъчно тестове за проверки.\r\nРуслан Баждеков от Института за пътна безопасност пък каза, че подобни случаи на този в Китен ще виждаме, защото ни е нужна нова нормативна база и нова философия за пътна безопасност.\r\n\"Трябва да има един специализиран орган, който да се грижи за тази пътна безопасност. В прерогативите му да влизат анализите и мониторинга, за да може да се знае всеки пътен инцидент какво го е причинило\", настоя Баждеков пред .\r\nПо думите му отговорността за пътната безопасност е разпределена на много места, а тя трябва да бъде концентрирана. Баждеков също се обяви за непрекъснат контрол от полицията.\n\r\n ", "date": "2018.08.09", "title": "С алкохол и наркотици зад волана. Как да се спрeм убийците на пътя?"}
{"url": "https://www.dnes.bg/kino/2018/08/09/promeni-pri-oskar-ite-kratko-nagrajdavane-i-priz-za-populiaren-film.384526", "text": "Организаторите на наградите \"Оскар\" оповестиха няколко промени на фона на отчетения зрителски отлив през последните години, съобщават световните агенции.\r\nАкадемията за кинематографично изкуство и наука, която присъжда най-престижните киноотличия в света, въвежда нова категория - за популярни филми, и обещава по-кратка тричасова церемония. Тези промени ще бъдат \"усетени\" още на следващото наградно шоу.\r\nТретата промяна касае церемонията през 2020 г., която ще бъде организирана по-рано. Наградите \"Оскар\" през 2019 г. ще бъдат раздадени на 24 февруари, а през 2020 г. - на 9 февруари.", "date": "2018.08.09", "title": "Промени при \"Оскар\"-ите: Кратко награждаване и приз за популярен филм"}
{"url": "https://www.dnes.bg/science/2018/08/09/vechnoto-liato-klimatichniiat-koshmar-koito-moje-da-potopi-desetki-gradove.384531", "text": "Съвместно изследване на учени от Германия, Швеция, Дания и Австралия предрича мрачно бъдеще за планетата ни: Дори и да се постигнат целите на Парижкото споразумение за климата – т.е. глобалното затопляне да бъде ограничено до максимално 1,5 до 2 градуса по Целзий в сравнение с прединдустриалния период, климатът на Земята може изцяло да се промени, пише \"\".\n\r\nПовишаващите се средни температури увеличават риска от активизирането на процеси, които допълнително биха затоплили земната повърхност, твърдят учените.\n\r\n\"Нашето изследване показа, че едно глобално затопляне на земната атмосфера с около 2 градуса по Целзий, може да доведе до процеси, които още повече ще увеличат неблагоприятното въздействие над климата\", казва основният автор на студията - австралиецът Уил Стефен.\r\n                    \r\n                    \r\nСпоред тази прогноза, средните температури в света ще се увеличат в дългосрочен план с 4 до 5 градуса в сравнение с прединдустриалния период. Това ще повиши морските нива с 10 до 60 метра, вследствие на което много острови и крайбрежни градове като Венеция, Ню Йорк, Токио и Сидни ще бъдат наводнени, а части от земята ще станат необитаеми. Учените наричат ​​този сценарий \"Горещ  период\".\n\r\nНеблагоприятните процеси и фактори, които биха могли да предизвикат резки промени в световния климат, са добре известни. Горите и зоните на вечния лед, които сега се числят към категорията на „приятелите на климата\", защото задържат парниковия ефект, в бъдеще навярно ще се превърнат във „врагове на климата\", които неконтролирано изпускат вредни емисии в атмосферата.\n\r\nДо този момент обект на анализ са били предимно отделни процеси, засягащи “парниковия ефект”, но не и влиянието и взаимовръзката между тях. Международният екип, чиято студия бе публикувана в понеделник ( 6.8), анализира различни сценарии, до които би могло да се стигне в условията на глобално земно затопляне с 2 градуса. В работата си по тези сценарии те откриват многобройни взаимодействия и верижни реакции, свързани с топенето на глетчерите, размразяването на вечните ледове, живота в океаните и намаляващата роля на резервоарите за въглеродни окиси.\n\r\nПроцесите, предизвикани от глобалното затопляне, имат потенциал да създадат ефект на доминото, твърди шедският учен Йохан Рокстрьом, който е съавтор на изследването. \"Щом отпадне един елемент, следващата плочка от доминото също ще се преобърне. Би било много трудно, дори невъзможно, да се предотврати този фатален ефект  за системата на климата.\" Това значи, че земята ще започне да се затопля все по-бързо, дори и ако човечеството престане да произвежда парникови газове.\n\r\nПарижкото споразумение за климата, подписано от 197 държави, си постави за цел да ограничи повишаването на глобалната средна температура до максимум 2°C . Не е ясно обаче, дали това е достатъчно, за да бъде спасено човечеството от климатична катастрофа, предупреждава Ханс Йоахим Шелнхубер, директор на  Института за изследване на климата в Потсдам. \"Все още не знаем дали можем да запазим глобалното затопляне само в рамките на 2 градуса”, казва Шелнхюбер.\n\r\nКакво трябва да се прави?\r\nЗа това са нужни много повече усилия, отколкото само да се намали производството на вредни емисии. Човек трябва да защитава цялостната екосистема, което значи да се спре поголовното изсичане на горите, да се намали прекомерната консумация, да се осъществява контрол над прираста на населението и да се инвестира в нови технологии, които отвеждат въглеродния диоксид извън атмосферата.\n\r\n„Въпреки апокалиптичните резултати, предричани от учените, няма място за излишна паника\", предупреждава Катрин Ричардсън от университета в Копенхаген: \"Нашето проучване съдържа едно изключително положително послание. Колкото по-добре осъзнаваме ролята си на тази планета, толкова по-добре ще можем да реагираме на съответните предизвикателства\", заяви тя за ДВ. \"Трагедията ще настъпи, само ако отказваме да признаем, че трябва още по-активно да защитаваме климата\".\r\n", "date": "2018.08.09", "title": "Вечното лято: Климатичният кошмар, който може да потопи десетки градове"}
{"url": "https://www.dnes.bg/health/2018/08/09/5-sluchaia-v-koito-hranosmilatelnata-sistema-podskazva-che-e-neobhodima-promiana.384435", "text": "Поява на киселини след вечеря? Храносмилателната система определено се опитва да ви подскаже, че нещо не е наред и може би вечеряте късно и непосредствено след хапване лягате да спите. Ако вечерята ви е била с високо съдържание на мазнини и въглехидрати, яжте 4 до 6 часа преди лягане.\r\nНамалете размера на порциите, ако вечерята е била по-лека, хапнете 2-3 часа преди сън, не по-късно. Видът на храните и напитките също може да допринесе за появата на киселинен рефлукс.\r\nВижте още няколко случая, в които храносмилателната система подсказва, че е необходима промяна.\r\n\r\nАко често страдате от подуване на корема, газове, запек, диария, киселинен рефлукс, вероятно имате нужда от допълнителен прием на пробиотици. Пробиотиците подпомагат микробиома като балансират чревната флора, което подобрява храносмилането, абсорбацията на хранителните елементи, подобрява имунитета, метаболизма.\r\r\n                    \r\n                    Полезни храни богати на пробиотици са киселото мляко, ферментиралите храни като кисело зеле, маслини, кисели краставички. Може да попитате и вашия лекар за прием на пробиотични добавки.\r\n\r\nГоляма част от имунната система се намира в червата, а клетките в обвивката на червата синтезират важни антитела. В допълнение, чревните бактерии синтезират три ключови витамина от групата B – биотин, фолиева киселина и витамин В12.\r\n", "date": "2018.08.09", "title": "5 случая, в които храносмилателната система подсказва, че е необходима промяна"}
{"url": "https://www.dnes.bg/akoshtete-vqrvaite/2018/08/09/matiu-peri-po-speshnost-v-bolnica-operiran-e.384446", "text": "Матю Пери е претърпял спешна операция в Лос Анджелис, заради перфорация на стомашно-чревния тракт. Гастроинтестиналната перфорация причинява тежка стомашна болка, втрисане и може да е фатална, ако не се вземат мерки. \r\nСега актьорът се възстановява от изненадващата операция и моли за уединение, докато не приключи лечението му. Неговият представител е казал пред E! News, че Матю е много благодарен за загрижеността на феновете.\r\n \r\nГастроинтестиналната перфорация се появява, когато се образува дупка през стомаха, дебелото черво или тънките черва. Това може да се дължи на редица заболявания - колит, апендицит, болестта на Крон.\r\n \r\nСъстоянието е животозастрашаващо, ако не се предприеме ранно лечение, може да доведе до сепсис или смърт.\r\n \r\n\r\n ", "date": "2018.08.09", "title": "Матю Пери – по спешност в болница. Опериран е!"}
{"url": "https://www.dnes.bg/index/2018/08/09/receptata-dnes-ruski-soleni-palachinki.384434", "text": "\r\n1 яйце\r\n3 супени лъжици захар\r\n1 чаша извара, отцедена\r\n5 супени лъжици брашно\r\n1 и ½ супени лъжици ванилова захар\r\n¼ супена лъжица сол\r\nОлио за пържене\r\n \r\n\r\n \r\nРазбийте бялата захар с яйцето в купа, докато стане гладка смес. Добавете изварата, брашното, ваниловата захар и солта. Смесете добре, докато се получи лепкава смес. Разделете на 5-6 порции. Направете топчета, притиснете ги с ръце, за да станат плоски. Оваляйте ги в брашно, за да се покрият добре. Изпържете ги в тиган с мазнина, загрята на средна температура по 5-6 минути от всяка страна.\r\n \r\nСервирайте със сладко, мед или сирене.\r\n\r\n", "date": "2018.08.09", "title": "Рецептата Dnes: Руски солени палачинки"}
{"url": "https://www.dnes.bg/notifikacii/2018/08/09/sled-vzriva-v-bolonia-decata-sa-dobre-vyzstanoviavat-se.384527", "text": "След взрива на магистралата в Болоня - консулите ни са на крак в Чезена. Днес пристига и бащата на най-пострадалото българско дете. Очаква се останалите ученици да започнат отново практиката си в италианските фирми. Децата остават до 31 август в Италия.\n\n\n\r\n\"Вече всички са спокойни, което е най- важното. Очакваме тези, които са в болница да се приберат\", заявява един от учениците.\r\n\"Досега всичко, което сме правили е много интересно. Очакваме още интересни неща. Всички си помагаме, дошли сме като семейство\", настоя той.\r\nДиректорката на училището остава с децата, а МВнР съдейства на бащата на най-тежко пострадалото момче да отиде на място.\r\"Не може да ходи, тъй като са му обгорели ходилата. Но важното е, че са живи\", каза Георги Вълчанов пред Нова тв.\r\nТой разбира за инцидента от съученик на Кристиян.\r\n\"Свързах се с директорката, която също е с тях. Изплашили се отначало, като виждат пушек и казали: \"Давай да бягаме!\". И тръгват да бягат, но през това време има и взрив. За съжаление ги застига и ударната вълна. Добре, че ги е хванала отзад. Щеше да бъде по-сериозно, ако беше ги хванала отпред\", коментира Вълчанов.\r\n\"Първо е бил в една болница, после са го преместили с хеликоптер в друга – в Чезена. Засега казва че е добре – психически. Като разговарям с него, виждам че се стабилизира\", споделя още бащата.\n\r\n ", "date": "2018.08.09", "title": "След взрива в Болоня: Децата са добре, възстановяват се!"}
{"url": "https://www.dnes.bg/stranata/2018/08/09/ochite-bezraboten-bosyt-na-arkus-niama-bydeshte-za-nego-pri-nas.384535", "text": "Тече процедура по освобождаването на Митьо Очите от длъжността консултант в \"Аркус сигурност\", обяви Иван Владимиров, управителят на фирмата, който се явява и работодател на Димитър Желязков.\r\nТой обеща, че трудовите права на Очите ще бъдат спазени.\r\n\"В нашата фирма обаче няма бъдеще за него\", настоя Владимиров, който е бил шеф на районни управления и на сектор \"Криминална полиция\" в Бургас.\n\n\n\n\n\r\nПо думите му Очите бил на трудов договор от 2016 г. Негов познат предложил да го вземат на работа, за да бъдат използвани контактите му.\r\n\"Този познат не е личност, която представлява интерес\", настоя Владимиров в отговор на въпрос кой е човекът, предложил Митьо Очите за работата.\r\r\n                    \r\n                    \"Работата с него е като с всички останали служители. Неговите задължения основно бяха за намиране на обекти, които да вземам под охрана. Заплатата е уговорена предварително\", обясни Владимиров пред bTV, но не посочи конкретна сума.\r\n\"Как минава един работен ден на Желязков, най-добре ще ви обясни самият той\", отвърна той.\r\nБившият полицейски бос уточни, че не са верни твърденията, че е имало притискане и заплахи срещу хора и компании, които да бъдат охранявани от фирмата му.\r\n\"Аз познавам огромната част от лицата, които представляват оперативен интерес. Но не сме имали контакти с Желязков може би от 15 години. Не го бях виждал до 2016 г.\", настоя Владимиров. Той заяви категорично, че не е разследвал престъпления, извършени от Митьо Очите.\r\n\"Бях морален и честен полицай\", отсече настоящият охранител.\r\nИван Владимиров знаел, че несебърлията е ходил няколко пъти в Турция на лечение. Наскоро там му направили операция заради усложнения след престрелката през 2016 г. в комплекса Слънчев бряг.\r\n\"Нямам информация какво е станало в Истанбул. Не знаех, че е бил придружаван от Бенчо Бенчев\", каза Владимиров.\r\nЗа зърнения бос той твърди, че бил \"щедър човек\". На въпрос дали е бил в помощ на социалистическата партия, отговори, че е бил \"в помощ на хората\".\r\n\"И да е помагал на политици, не е възможно да съм в течение\", заключи Владимиров.", "date": "2018.08.09", "title": "Очите – безработен! Босът на \"Аркус\": Няма бъдеще за него при нас!"}
{"url": "https://www.dnes.bg/cars/2018/08/09/mazda-suzuki-i-yamaha-syshto-sa-mamili-s-razhoda.384534", "text": " \r\nДокладът на министерството е последният епизод в нарастващия списък от подправена информация на редица японски концерни, който опетни имиджа на местната производствена индустрия, известна със своите високи нива на качество и ефективност на производството.\r\nРазкритията са резултат от извършено вътрешно разследване от страна на Министерството на транспорта, след като по-рано беше разкрито фалшифициране на тестове на други две японски компании - Subaru и Nissan Motor.\r\nПредставители на Mazda и Suzuki потвърдиха, че са получили докладите на министерството, но отказват да направят коментар.  \r\n„Факт е, че са налични неправилни действия във връзка с емисионните тестове“, заяви представител на Yamaha, като добави: „Дълбоко се извиняваме за това“.\r\nАкциите на Mazda поевтиняха с 1,8%, достигайки своето най-ниско ниво от почти четири седмици, докато тези на Suzuki отчетоха спад в стойността си с 5,2 на сто, което е най-лошото им представяне от ноември 2016 г.\r\nАкциите на производителя на мотоциклети Yamaha поевтиняха с 4%.\r\nКои други компании от Япония са в кюпа на прегрешилите вижте в ", "date": "2018.08.09", "title": "Mazda, Suzuki и Yamaha също са мамили с разхода "}
{"url": "https://www.dnes.bg/stranata/2018/08/09/romite-v-botevgrad-se-oplakaha-shtiaha-da-schupiat-vratite.384533", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСлед кратко затишие Ботевград отново е на фокус с криминални новини. Десетки арестувани след специализирана акция, при която са били проверени над 13 адреса и повече от 170 лица.\r\nОсновните линии, по които са работили полицаите са противодействие на престъпността, разпространение на наркотици, стоки без бандерол, незаконно оръжие, както и установяването на издирвани лица.\n\r\nВчера сутринта силен тропот буди семейството на Цветелина и Павлин, които живеят в една от къщите в ромската махала на Ботевград.\r\nПри претърсването полицията и жандармерията са открили 200 литра ракия. Задържан е живущият там Павлин Ангелов, който след това е бил освободен, предаде репортерът на  Mилена Енчева.\r\r\n                    \r\n                    Павлин твърди, че без да покажат заповед за обиск или да дадат някакво обяснение, униформените му сложили белезници. Над него било упражнено и полицейско насилие.\r\n\"Щяха да счупят вратите, викаха: \"Полиция, отваряй!\". Сложиха ми белезниците, бутнаха ме на земята и бой... Нито се легитимираха, нито представиха заповед за обиск\", коментира мъжът.\r\nСемейството твърди още, че органите на реда са упражнили насилие и над съпругата му Цветелина.\r\nПавлин е един от 13-те прибрани само за ден по време на поредната специализирана полицейска операция.\r\nПроверките регулярно продължават. Този път полицията не е установила лица, обявени за общодържавно издирване.\n\r\n ", "date": "2018.08.09", "title": "Ромите в Ботевград се оплакаха: Щяха да счупят вратите!"}
{"url": "https://www.dnes.bg/balkani/2018/08/09/hvanaha-11-chernogorci-s-20-tona-hashish-za-65-mln.384541", "text": "В съвместна полицейска операция на черногорската полиция и американската Агенция за борба с наркотиците /ДЕА/ миналата седмица са били заловени 20 тона хашиш, чиято цена на черния пазар е 65 милиона евро, предаде черногорската телевизия РТЦГ.\r\nГоворител на полицията съобщи вчера, че на 2 август в италиански води е спрян корабът Ремус, плаващ под панамски флаг, по подозрение, че пренася хашиш. Екипажът, състоящ се от 11 черногорски граждани, е задържан.\r\nКорабът тръгнал от малкото черногорско пристанище Зеленика край Херцег Нови и се отправил към Мароко, където се предполага, че е натоварил стоката.\r\nЧерногорската полиция в сътрудничество с ДЕА е проследила кораба на връщане, а когато се присъединила и италианската полиция, корабът с 20 тона хашиш е бил спрян и претърсен, пише БТА.\r\n ", "date": "2018.08.09", "title": "Хванаха 11 черногорци с 20 тона хашиш за €65 млн."}
{"url": "https://www.dnes.bg/sofia/2018/08/09/nova-veloaleia-a-ochertaniiata-v-trevata-tolkova-e-art.384514", "text": "\n\r\nБудни столичани сигнализираха за поредния абсурд след ремонт в столицата. Стана си практика някой \"да си остави ръцете\" преди да се режат ленти, а този път е заснета велоалея. \r\nНякой инженерен ум е решил, че маркировката трябва да минава през тревата, а какво ще стане, след като тя бъде окосена или през зимата - всички можем да се досетим.\n\r\n\"Това е съвсем прясната маркировка от ЧИСТО НОВАТА настилка на велоалеята, която излиза от РЕМОНТИРАНИЯ подлез на бул. \"България\" и \"Иван Гешов\", в посока НДК. Страхотно ще бъде, когато тревата бъде окосена, страхотно ще бъде и когато някой чиновник се сипе довечера една ракия, горд от свършената работа. Едва ли е нужно да се обяснява колко е скъпа тая \"боя\", също така не е нужно да се обяснява, че каквито чиновниците, такива и велоалеите... Важното е да се усвоява и да се отмятат задачи\", пише потребителка във Facebook, която вече е подала сигнал и до Столичната община. \r\n                    \r\n                    \r\nДруги столичани пък припомнят, че при предишно очертание на столична велоалея линията е минала през умряла котка. Един вид – поставянето на маркировка бележи някакъв възход. \n\r\n\"Така и не разбрах защо беше този ремонт, като тази велоалея беше от няколко години и нищо й нямаше\", пише друг столичанин.\n\r\nВ крайна сметка цялата работа на неизвестния \"баш майстор\" е събрана в още един коментар: \"Възхитително! Толкова е арт!\".\n\r\nЗа инспекторите на Столичната община остава да оценят работата му и остава надеждата, че линиите могат да \"напуснат\" тревното пространство.", "date": "2018.08.09", "title": "Нова велоалея, а очертанията – в тревата... Толкова е арт!"}
{"url": "https://www.dnes.bg/stranata/2018/08/09/padnali-kamyni-podkopana-ulica-opasen-pyt-v-chepelare.384504", "text": "\nПотребител сигнализира за опасно свлачище на улица в Чепеларе чрез платформата и настоява за спешни мерки, преди да е станал инцидент.\n\r\nВ сигнала подателят обяснява, че проблемът започва отпреди повече от 10 години, когато проливните дъждове подкопават улица Пещерняк в гр. Чепеларе. Живущите са се принудили да засадят бързорастящи дървета на свличащия се скат, чиито корени да задържат улицата да не се срути. \n\r\n\"Дърветата вече пораснаха, а обещанията улицата да се възстанови и укрепи - така и не се изпълниха\", пише потребителят.\r\n                    \r\n                    \r\nСега пък заради новите проливни дъждове на същата улица от дугата страна се е получило свлачище. Скалната маса не може да се отстрани от пътя и застрашава както живущите на улицата, така и на преминаващите хора и автомобили.\n\r\n\"Отчаяние\" е точната дума, с която се обръщаме към ... вече и ние не знаем към кого да се обърнем, защото отговорът на община Чепеларе е, че пари няма, затова и сами запълваме с бетон огромните отворили се дупки, а същевременно се преасфалтира съседна улица...\", пише още подателят на сигнала.\n\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в !\n\r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.08.09", "title": "Паднали камъни, подкопана улица... Опасен път в Чепеларе"}
{"url": "https://www.dnes.bg/stranata/2018/08/09/v-imeto-na-rekorda-benzin-i-dizel-podgoniha-2-40-lv.384515", "text": "Цените на бензина и дизела продължават да гонят летни рекорди и на много места в страната вече надхвърлят 2.30 лева за литър и гонят 2.40 лв. Толкова плащат шофьорите за най-масово употребяваните горива - бензин А-95 и обикновен дизел. По-висококачествените, със специални добавки, в повечето големи вериги се продават на цени надхвърлящи 2.50 и достигащи до 2.75 лева за литър. Най-скъпо горивата се продават по бензиностанциите в Шуменско и Благоевградско, сочи справка в специализираните сайтове.\n\n\n\r\nДанните на сайта Fuelo за вчера показват, че средната цена за страната на А-95 е била 2.26 лв. за литър и 2.29 лв. на литър за дизела. На места обаче бензинът варира от 2.20 лв. до 2.34 лв. за литър, а дизелът стига до 2.41 лв. за литър, пише \"Сега\".\r\n                    \r\n                    \r\nУ нас най-високите средни цени на горивата са в област Шумен. По-големите вериги бензиностанции в региона поддържат почти еднакви цени - около 2.34 лева за масовия бензин и за дизела. Впечатление прави, че разликата с по-дребните търговци не е значителна - те продават само с 1-2 ст. по-малко за литър. Като цяло в тази област трудно могат да се открият цени под 2.30 лв. за литър. Ситуацията е необичайна, като се има предвид, че дребните търговци обикновено поддържат доста по-ниски цени в сравнение с големите вериги.\n\r\nБлагоевградска област се нарежда на второ място по най-скъпи горива в страната. Големите вериги бензиностанции там предлагат дизела за 2.37 лв. за литър, а масовия бензин - за 2.30 лв. за литър. При дребните търговци се забелязва по-голяма разлика в цената. На места А 95 се предлага за 2.25 лв., а дизелът за 2.28 лв. за литър.\n\r\nСравнението по области на Fuelo показва, че в областите Русе,  Ямбол, Хасково, Пловдив и Добрич е най-изгодно да се зареди резервоарът, тъй като там се поддържат едни от най-ниските цени в страната. В област Русе средните цени са доста по-ниски от тези за страната - 2.21 лв. за А-95 и 2.24 лв. за дизела.\n\r\nВ София разнообразието от цени при основните горива е доста по-значително и големите търговци не се влияят от по-ниските цени на колегите си.  В големите вериги се зарежда на цени от 2.26 лв. до 2.38 лв. за бензин и от 2.28 до 2.36 лв. за литър дизел. По-малките търговци на горива в Софийско предлагат основните горива на цени от 2.20 лв./л, а на места дори за 2.15 лв. за дизела и бензина. \n\r\nДори и при средните стойности обаче цените на горивата у нас са все по-недостъпни. В сравнение с другите страни от ЕС бензинът и дизелът са най-евтини, но в същото време \"изяждат\" най-голяма част от доходите. Средностатистическият българин трябва да отдели цели 5.46% от дневната си надница от близо 41 лева, за да си купи литър бензин. За сравнение - на средния румънец му стига само 1%. \n\r\nСпоред СБА в Европа най-скъпият бензин се продава именно в Холандия - 3.46 лв., а дизелът струва 2.85 лв. Следват Гърция (А-95 - 3.32 лв., дизел - 2.98 лв.), Италия (А-95 - 3.30 лв., дизел - 3.05 лв.), Португалия (А-95 - 3.26 лв., дизел - 2.85 лв.).", "date": "2018.08.09", "title": "В името на рекорда: Бензин и дизел подгониха 2.40 лв."}
{"url": "https://www.dnes.bg/zvezdi/2018/08/09/bil-skarsgard-na-28-zlodeiat-s-prikovavasht-pogled.384454", "text": "\n\r\nНа 9 август рожден ден празнува световноизвестният шведски актьор Бил Скарсгард.\n\r\nРоденият в Стокхолм актьор навършва 28. Цялото му семейство се занимава с кино - неговият баща е известният Стелан Скарсгард. \n\r\nИстинска популярност придобива след като участва във филмите \"Дивергенти\" и съвременната адаптация на филма \"То\" по Стивън Кинг. \r\nБил е поредният брат в кино семейството. Брат му Александър стана известен от сериала \"Истинска кръв\", другият му брат Густаф участва в сериалите \"Викингите\" и \"Западен свят\". \r\n                    \r\n                    \r\nСкарсгард е отраснал по филмови сетове. Пътувал е много заради работата на баща си. Като 12-годишен Бил прекарва 3 месеца в Камбоджа. По-късно живее и в Мексико. Самият Бил твърди, че честото пътуване и сблъсъка с различни култури са го накарали да оценява обществото и природата и са го научили да бъде по-организиран и точен. \r\n \r\n", "date": "2018.08.09", "title": "Бил Скарсгард на 28 – злодеят с приковаващ поглед"}
{"url": "https://www.dnes.bg/travel/2018/08/09/v-razgara-na-liatoto-mazut-na-plaja-v-sozopol-i-smokinia.384516", "text": "В разгара на летния сезон плажуващи в Созопол и в близост до курорта сигнализираха за появата на мазут. Хората са алармирали институциите, притеснени за здравето си.\n\r\nМазутни петна са се появили на централния плаж в Созопол и на плажа на къмпинг Смокиня. За това са съобщили туристи вчера, съобщи за  директорът на екоинспекцията в Бургас - Тонка Атанасова.\n\r\nОт Регионалната инспекция по околната среда и водите в Бургас вече са уведомили Морска администрация, за да се установи нарушителя и да се наложат санкции. По всяка вероятност замърсяването на морето е от танкери, които превозват нефт.\n\r\nВероятната причина за появата на катранените топчета на плажа е старо замърсяване извън териториалните води на България, които силният вятър и бурното море са изхвърлили на брега в последните няколко дни.\r\n                    \r\n                    \r\nИздадени са предписания на концесионерите на плажовете да почистят ивицата от мазута. Подобни сигнали имаше в края на юли от Несебър и Синеморец.", "date": "2018.08.09", "title": "В разгара на лятото: Мазут на плажа в Созопол и Смокиня"}
{"url": "https://www.dnes.bg/rusia/2018/08/09/sasht-s-novi-sankcii-sreshtu-rusiia-zaradi-sluchaia-skripal.384517", "text": "САЩ обявиха днес, че възнамеряват да наложат нови икономически санкции на Русия, след като са установили, че Москва стои зад нападението с нервнопаралитичния агент \"Новичок\" срещу бивш руски шпионин във Великобритания, предадоха Франс прес и Ройтерс.\n\r\nСлед отравянето в началото на март в град Солсбъри на бившия руски двоен агент Сергей Скрипал и дъщеря му Юлия \"САЩ установиха на 6 август, че руското правителство е използвало химическо или биологическо оръжие в нарушение на международното право, или е използвало смъртоносно химическо или биологическо оръжие срещу свои сънародници\", заяви в комюнике говорителката на Държавния департамент Хедър Науърт.\n\n\n\nСъгласно американския закон за химическите оръжия, това заключение води до налагане на икономически санкции, които се очаква да влязат в сила в края на месеца - на или около 22 август, добави говорителката, без да конкретизира какви ще са санкциите.\r\n                    \r\n                    \r\nВинаги сме казвали съвсем ясно, че сме съгласни с изводите, че става въпрос за нервнопаралитичния агент \"Новичок\" и че виновният в крайна сметка е Руската федерация, заяви вчера пред журналисти висш представител на Държавния департамент.\n\r\nПредвидените санкции засягат износа на някои технологични продукти, като електронни устройства и оборудване от деликатно естество, които имат отношение към националната сигурност. Ще се прави изключение за дейностите, свързани с космическите полети, космическо сътрудничество и области като безопасността на пътническите полети, като всеки случай ще се преценява отделно, каза представителят, пожелал анонимност.\n\r\nВъзможно е засегнатата от санкциите търговия да достигне стотици милиони долари. От Русия зависи колко драстични ще са последиците, подчерта той.\n\r\nСлед влизането в сила на тези санкции Русия ще разполага с 90 дни да даде надеждни гаранции, че повече няма да използва химически оръжия и да разреши инспекции от страна на ООН и други международни наблюдаващи организации.\n\r\nАко това не стане, ще бъде наложена втора серия, \"по-драконовски\" санкции, като може да се стигне до там руски авиокомпании да не бъдат допускани до американските летища и дори до преустановяване на дипломатическите отношения между двете страни, подчерта висшият представител\n\r\nКремъл е бил уведомен за това решение на Вашингтон вчера, отбелязва АФП.\n\r\nГоворител на британското правителство приветства новината за санкциите. \n\r\n\"Решителната международна реакция на използването на химическо оръжие по улиците на Солсбъри отправя недвусмислено послание до Русия, че провокативното й, безразсъдно поведение няма да остане без отговор\", каза говорителят, цитиран от Ройтерс.", "date": "2018.08.09", "title": "САЩ с нови санкции срещу Русия заради случая \"Скрипал\""}
{"url": "https://www.dnes.bg/notifikacii/2018/08/09/mavrodieva-ostana-shesta-na-giule-v-berlin.384518", "text": "Шампионката на България Радослава Мавродиева се класира на шесто място на финала в тласкането на гюле за жени на европейското първенство по лека атлетика в Берлин (Германия). Мавродиева постигна 18.03 в най-добрия си първи опит. Тя записа още 17.86 метра, а в останалите си четири излизания в сектора направи фаулове.\r\nБългарката беше пета на континенталния шампионат в Амстердам 2016 и е европейската вицешампионка на гюле в зала от Белград 2017. Европейската титла спечели 27-годишната Паулина Губа (Полша), която постигна 19.33 метра в последния си опит.\r\nГерманката Кристина Шваниц остана втора с 19.19 метра и така не успя да триумфира за трети пореден път в тази дисциплина. Бронзовото отличие с 18.81 метра спечели Альона Добицкая (Беларус).", "date": "2018.08.09", "title": "Мавродиева остана шеста на гюле в Берлин"}
{"url": "https://www.dnes.bg/stranata/2018/08/09/na-tezgiaha-ot-chsi-ta-27-hotela-i-50-krychmi.384519", "text": "Частни съдебни изпълнители от цялата страна са извадили на тезгяха в разгара на лятото 27 хотела и 50 кръчми. Това показа проверка на \"Монитор\" в регистъра на публичните продажби на Камарата на ЧСИ-тата.\r\nГвоздеят сред обявените за продан е хотел в Несебър, който е обявен на търг. Началната му цена е близо 3 млн. лева. Той е 4-звезден, разположен между морския град и курорта Слънчев бряг.\r\nВсеки желаещ да стане собственик на имота трябва да вкара задатък от 10% от първоначално обявената цена по сметката на съдебния изпълнител, т.е. близо 300 000 лв. Срокът, в който трябва да се случи това, е 29 август, когато ще бъде проведено и самото наддаване за имота.", "date": "2018.08.09", "title": "На тезгяха от ЧСИ-та: 27 хотела и 50 кръчми"}
{"url": "https://www.dnes.bg/notifikacii/2018/08/09/shtatski-regulator-po-petite-na-poraziavashtata-usta-mysk.384532", "text": "\r\nКомисията по ценните книжа и фондовите борси (SEC) е попитала компанията дали съобщението на главния изпълнителен директор е базирано на реални факти и защо е било направено чрез социални медии, а не чрез официално подаване на документи, пише вестникът в сряда, цитирайки неидентифицирани източници, запознати с въпроса. Джудит Бърнс, говорител на SEC, отказа да коментира темата пред Bloomberg. Tesla също отказва коментар.\r\nSEC постанови, че компаниите могат да използват социалните медии, за да оповестят материална и потенциално важна за пазарите информация. SEC обикновено дава възможност на компаниите да разпространяват новини чрез социални медии, стига те да са казали на акционерите, че могат да използват тези канали в допълнение към регулаторните заявления. Tesla информира инвеститорите през ноември 2013 г. да последват Twitter акаунта на Мъск за „допълнителна информация\" за компанията. Но специализирани във финансовата сфера адвокати предупредиха, че Мъск може да се окаже в затруднение, ако част от изявлението, публикувано във вторник, е \"невярно\".\r\n„Да го направи, ако не е обезпечил финансирането абсолютно, и е готов да направи оферта, това може да е пазарна манипулация\", казва Кийт Хигинс, партньор в кантората Ropes & Gray, който преди това е ръководил корпоративното звено на SEC. „Той може да се окаже в сериозна беда, ако се окаже, че това не е било вярно\".\r\nTesla не е разкрила засега никакви източници на финансиране на сделката и никой не заяви публично досега, че подкрепя плана. В сряда, по-малко от 24 часа след първоначалните туитове на Мъск, членове на Борда на директорите съобщиха, че са били информирани за плана му през миналата седмица - повдигайки съвсем различен набор от въпроси за това дали са били нарушени правилата на SEC.\r\nОт компаниите се изисква да попълнят формуляр на SEC, известен като 8-K, за да уведомят акционерите за важни събития. За най-важните въпроси корпорациите имат четири работни дни, в които да пуснат уведомление. Макар че има много примери за налагане на глоба на компании, които не са спазили крайния срок, не е ясно дали уведомлението на Борда за плана на Мъск е трябвало да подлежи на подобно изискване. \r\n\r\nКакво казват други специалисти вижте в ", "date": "2018.08.09", "title": "Щатски регулатор по петите на поразяващата уста Мъск "}
{"url": "https://www.dnes.bg/balkani/2018/08/09/800-kilograma-kokain-zaloviha-v-turciia.384542", "text": "Екипи на турската жандармерия в окръг Коджаели, Северозападна Турция, са заловили около 800 кг кокаин в контейнер в частно пристанище, съобщава турската телевизия НТВ.\r\nТова е най-голямата антинаркотична операция в Турция в последно време, посочва частният телевизионен канал.\r\nДействията на жандармерията са били предприети след получен сигнал. Силите предприели акция на пристанището в района на град Кьорфез. При извършените обиски в добре запечатан контейнер в кораб, пристигнал от чужбина, е бил намерен наркотикът, пише БТА.\r\nРазследването по случая продължава.\r\n ", "date": "2018.08.09", "title": "800 килограма кокаин заловиха в Турция"}
{"url": "https://www.dnes.bg/dnes-te-kazaha/2018/08/09/09-08-2018.384548", "text": "\"Работата с него е като с всички останали служители. Неговите задължения основно бяха за намиране на обекти, които да вземам под охрана. Заплатата е уговорена предварително\" Иван Владимиров, управителят на фирмата, в която работил Митьо Очите", "date": "2018.08.09", "title": "09.08.2018"}
{"url": "https://www.dnes.bg/politika/2018/08/09/cherni-kasi-mytni-biznesmeni-ima-li-mrysni-pari.384537", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Депутатите са в лятна отпуска, но политическите централи продължават престрелката с обвинения след полицейските акции, хванали рамо до рамо политици и криминално проявени лица.\n\n\n\n\r\nОбщинският съветник от БСП Бенчо Бенчев е обвинен за лично укривателство на Димитър Желязков – Митьо Очите, задържан в Истанбул. Отново се заговори за \"черни каси\" в партиите, финансирани от съмнителни бизнесмени.\r\nБившият председател на Висшия съвет БСП Красимир Премянов подчерта пред , че политиката не трябва да зависи от \"мръсни\" пари.\r\r\n                    \r\n                    Той отбеляза, че корените на връзката между парите с криминален характер и политиката не са в България, но трябва да се помисли в българските условия как това да не се допуска.\r\n\"Важен е подборът на хората, които се издигат на публични длъжности. Механизмите не са добре изработени, партиите трябва да са гарант пред обществото. Въпросът е да се гарантира, че тези хора се занимават с общественополезна дейност\", каза Премянов.\r\nТой акцентира и върху тезата си, че политиците трябва да се замислят по въпроса с демографската катастрофа.\r\n\"След 25-30 години не знам България чия държава ще бъде\", сподели загрижеността си Премянов.\r\nТой е на мнение, че бюджетните дялове на общините трябва да се преподреждат според реалните приоритети.\r\nМоже би някъде се допуска повишен субективизъм, допусна бившият председател на БСП и добави, че българите не може да се делят на гербаджии, бесепари и всички останали.\n\r\n ", "date": "2018.08.09", "title": "\"Черни каси\", мътни бизнесмени: Има ли \"мръсни\" пари?"}
{"url": "https://www.dnes.bg/notifikacii/2018/08/09/g-jo-kyrmite-na-obshtestveno-miasto-pokriite-se-ama-koe-tochno.384538", "text": "Поредният случай на конфликт между жена, кърмеща детето си на обществено място и мъж, който е твърдо против това придоби популярност.\r\nСлучката се развива в Хонолулу, Хавай в ресторант. Непознат мъж изисква от жената да се \"покрие\" и очевидно тя решава да се съобрази... покривайки изцяло главата си. \r\nВ крайна сметка мъжът не е посочил какво точно би искал да се покрие.\r\nСнимката е направена от Каръл Локуyд, която задочно познава въпросната майка, пожелала да остане анонимна. \r\nПубликува я във Facebook и онлайн дискусията набира сила - за близо седмица има над 65 000 харесвания, 16 000 коментара и 200 000 споделяния.\r\nКаръл споделя и че мъжът явно е пропуснал факта, че в деня на случката времето е било изключително горещо и би трябвало да е още по-съобразителен заради това.\r", "date": "2018.08.09", "title": "Г-жо, кърмите на обществено място? Покрийте се! Ама кое точно?"}
{"url": "https://www.dnes.bg/notifikacii/2018/08/09/kobrata-vs-fiuri-27-oktomvri-zala-arena-armeec.384544", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         \r\nЗвездата ни в профибоса Кубрат Пулев и  Хюи Фюри ще се изправят един срещу друг на 27 октомври в София, за да определят кой ще е следващият съперник на Антъни Джошуа по линия на IBF. Това обяви самият Кубрат Пулев пред .\r\n\"Очертава се един доста интересен мач от гледна точка на това, че противникът ми е доста сериозен\", каза Кобрата. Той допълни за противника си, че е добър млад боксьор, свеж за професионалния бокс.\n\r\nТепърва предстои да бъдат разкрити множество интересни неща около галавечерта, която ще се проведе в зала \"Арена Армеец\". В нея участие ще вземе и Тервел Пулев.\r\"Мотивацията е голяма, тъй като този мач ще е определящ за това кой ще играе за световната титла. Въпреки, че се контузих, мач с Антъни Джошуа ще се състои, няма как да избягам от него, аз ще го търся\", коментира Пулев.\r\nТой допълни още, че вече е възстановен на 100% и се чувства здрав, мотивиран и изпълнен с много енергия. \r\nПулев допълни, че трябва да се бие, защото не иска да се изложи пред българската публика. Кобрата обясни още, че макар да е на 37 години, ще стои на ринга, докато побеждава.\r\n ", "date": "2018.08.09", "title": "Кобрата vs. Фюри: 27 октомври, зала \"Арена Армеец\""}
{"url": "https://www.dnes.bg/muzika/2018/08/09/liatoto-e-debiutnoto-parche-na-damskoto-trio-elegance.384553", "text": "Венелина Миланова - вокал, Албена Арсова - клавишни и Яна Иванова – китара и вокал са състава на дамското трио ELEGANCE. Групата се занимава с кавъри, но вече представи и дебютното си авторско парче \"Лятото е\".\n\r\nELEGANCE са заедно от скоро, но се познават от доста време и споделиха, че създаването на авторската им песен е станало лесно.\n\r\n\"Просто се случи в някакъв момент. Решихме да го правим просто така. Не е имало подготовка и дълго време да го говорим\", разказа Албена Арсова в студиото на \"България сутрин\".\n\r\nВокалистката Венелина Миланова пък сподели, че песента им \"Лятото е\" е свързана с любимия им сезон и най-хубавите емоции.\r\n                    \r\n                    \r\n\"Когато е слънчево и топло ми е много оптимистично\", разказа тя пред . Миланова допълни, че във видеото на парчето нарочно морето отсъства, за да бъде бленувано.\r\n ", "date": "2018.08.09", "title": "\"Лятото е\" – дебютното парче на дамското трио ELEGANCE"}
{"url": "https://www.dnes.bg/stranata/2018/08/09/samo-za-den-11-signala-za-detska-pornografiia.384524", "text": "Средно по 11 сигнала на ден за детска порнография приемат служителите на горещата телефонна линия за борба с незаконното и вредно за деца съдържание. Това става ясно от доклада на Националната програма за закрила на детето за 2017 г., който бе одобрен от кабинета, съобщава \"Монитор\".\n\r\nОт общо подадени 4404 сигнала през изминалата година 4096 са били свързани именно с порнографията при малолетни и непълнолетни. 88% от тях са разследвани от ГДБОП. 5 са случаите, в които е съобщено за подмамване на дете с цел сексуална експлоатация, като 3 от тях са били за онлайн връзки.\r\nПодадени са и сигнали за подбуждане към насилие и за употреба на наркотични вещества.\r\nЗаради нарастващия брой на случаите на агресия в училище пък се предвижда увеличаване броя на психолозите и педагогическите съветници в школата през следващата година, става ясно още от доклада. Освен това в часа на класа ще има и дискусии и работа с подрастващите по превенция на насилието, справяне с гнева и агресията, както и как конфликтите могат да бъдат решени по мирен начин.\r\r\n                    \r\n                    Онлайн тормозът пък представлявал около 1% от всички оплаквания на горещата линия през миналата година. Освен подадените сигнали по телефона, са проведени и 340 консултации за онлайн безопасност. Проведени били и 4 кампании за повишаване на информираността какви опасности грозят децата в интернет, както и семинар с представители на 80 училища в София.\r\nВ доклада на Държавна агенция за закрила на детето се посочва още, че през миналата година 1750 деца бежанци са живели в поделенията на Държавна агенция за бежанците. 85 на сто от тях били момчета, като 900 от всички настанените подрастващи били без родители. Всички те били насочени към курсове за изучаване на български език.\n\r\nНай-много бежанци у нас дошли от Ирак, Афганистан, Сирия и Пакистан. Над 60% от настанените момчета и момичета у нас сами са напуснали общежитията. Проверки на центъра за бежанци в Харманли пък установили подобряване на материалната база спрямо 2015 г. Сградите били санирани, със сменена дограма, а за децата имало площадки за игри и спорт. Контролът върху пропускателния режим на външни лица също бил завишен.\r\n ", "date": "2018.08.09", "title": "Само за ден: 11 сигнала за детска порнография"}
{"url": "https://www.dnes.bg/business/2018/08/09/poreden-protest-ryanair-otmeni-4-poleta-ot-i-do-sofiia.384558", "text": "Четири полета от и до София на нискотарифната компания Ryanair няма да бъдат изпълнени утре. \r\nСправка в сайта на Летище София показва, че полетите към Брюксел - Шарлероа и Берлин - Шьонефелд са отменени. \r\nСъщото се отнася и за полетите от двете дестинации към София.\r\nОтменените полети са заради стачката на кабинния екипаж. Екипажите на Ryanair от Ирландия, Швеция, Белгия и Германия излизат в стачка. Общо ще бъдат засегнати близо 73 000 пътници.\r\nВ Германия пилотите от авиокомпанията миналата седмица гласуваха с 96 на сто в подкрепа на стачка, но дадоха време на Ryanair до 6 август, да представи ново предложение за заплатите, припомня Франс прес.\r\nОколо 400 пилоти на авиопревозвача са базирани в Германия, което представлява около 10 процента от общия пилотски състав.\r\n ", "date": "2018.08.09", "title": "Пореден протест: Ryanair отмени 4 полета от и до София"}
{"url": "https://www.dnes.bg/notifikacii/2018/08/09/spor-na-po-chashka-zavyrshi-s-ubiistvo-v-liaskovec.384543", "text": "Полицията разследва убийството на 63-годишен мъж от Лясковец. Като съпричастен към престъплението е задържан 76-годишен мъж от същия град.\r\nДвамата се познавали от години. Вчера се събрали за пореден път в дома на по-възрастния, за да пият. Възникнала свада, при която 63-годишният мъж бил пребит, съобщи БНР.\r\nОколо 16:15 часа в полицията и Спешна помощ граждани са подали сигнал за мъж в безпомощно състояние с множество наранявания. \r\nПострадалият е откаран в болницата в Горна Оряховица, където малко по-късно е починал, съобщиха от полицията. \r\nОт Окръжната прокуратура посочиха, че срещу задържания все още не е повдигнато обвинение. Работата по случая продължава.", "date": "2018.08.09", "title": "Спор на по чашка завърши с убийство в Лясковец"}
{"url": "https://www.dnes.bg/obshtestvo/2018/08/09/do-kanada-i-nazad-firma-ujili-ekskurzianti-s-hiliadi-levove.384540", "text": "Екскурзианти бяха измамени с хиляди левове от туристическа фирма, организирала им едномесечна обиколка из Канада. Въпреки че превели предварително парите за мечтаното пътешествие, групата българи трябвало да доплащат от собствения си джоб някои от хотелите. Оказало се и че някои от резервациите им са на имената на китайци.\r\nПотърпевшите разказват, че са платили между между 15 000 и 24 000 лева за екскурзията.Тя е трябвало да започне в края на юни и да завърши в края на юли.\r\nЗа случая се разбра още преди няколко месеца, когато министерството на туризма се самосезира и санкционира фирмата. Хората обаче и до днес не са получили парите си обратно и продължават да ги чакат.\r\r\n                    \r\n                    Групата българи разбрала още при кацането си в Торонто, че нещо не е наред. В хотела им казали, че четирите им нощувки не са платени.\r\nСледващата спирка са градовете Квебек и Отава, където двете нощувки са платени. В Монреал обаче проблемът се повтаря - нощувките и там не са заплатени. Оказало се, че и парите за круиза до Аляска са изчезнали.\r\nНакрая цялата група се завръща в България на собствени разноски.\r\n\"Беше доста унизителна цялата история\", разказа един от потърпевшите пред Нова тв.\r\nКогато се свързали с управителката на фирмата Станислава Банкова тя останала изненадана от проблема и помолила екскурзиантите да платят хотела от собствения си джоб.\r\nПреди месец, когато гръмна скандалът, Банкова се извини и обеща да върне парите. Обяснението й за неволите на хората било, че проблемите дошли от глобалния доставчик, с който работили, въпреки, че било предплатено.\r\nИ днес туристите продължават да търсят парите си. Те са се свързали с Комисията за защита на потребителите, откъдето им отговорили да се обърнат към застрахователите.\r\n\"Това вече е направено от нас, но те ни отговориха, че не са отговорни за това. Казаха ни да се обърнем към този застраховател, към когото тя е имала застраховка към момента на сключване на договора\", заяви друг от потърпевшите.\r\nДруг от \"ужилените\" пък се възмути, че фирмата продължава да работи и се е разминала с една глоба от 1000 лева, въпреки че 2 месеца не е имала застраховка.\r\nМинистърът на туризма Николина Ангелкова обяви, че ще предаде случая на прокуратурата.\r\n\"Хората с основание се обърнаха към нас, направили сме 4-5 проверки на фирмата\", каза тя. Ангелкова съобщи, че фирмата е стартирала процедура по ликвидация, а заявява намерение за регистрация на нова фирма.\r\n\"Поемаме ангажимента да затегнем изискванията по отношение на туроператори и турагентите, и по отношение на лимитите на застраховките\", заяви още Ангелкова.", "date": "2018.08.09", "title": "До Канада и назад! Фирма ужили екскурзианти с хиляди левове"}
{"url": "https://www.dnes.bg/stranata/2018/08/09/spasitel-vs-plajuvasht-iumruci-i-ritnici-vyv-varna.384546", "text": "Фрапиращ случай на насилие на плажа - спасител ритна плажуващ, той пък му отвърна с юмрук.\r\nСлучаят е от 6 август от централния плаж във Варна – Андрей Маджов бил на плаж с двете си деца и им разрешил да отидат до шамандурата, тъй като могат да плуват.\r\nСпоред него спасителят, който спял на плажа, се събудил, започнал да крещи и да свири по децата му.\r\n\"Сериозни ръкомахания, да излизат от морето, повече да не влизат там, на брега само да си играят, на много груб тон. Недопустимо поведение\", разказва Андрей пред Нова тв.\r\nТой направил забележка на спасителя, но не смята, че го е провокирал.\r\n\"Съвсем учтиво го помолих да е учтив с чужди деца\", твърди Андрей.\r\r\n                    \r\n                    След това последвали нецензурни жестове, които мъжът заснел с телефона си. А заради това, че снима, последвал ритник.\r\n\"Бях жестоко изритан в ръцете, защото се опитах да го снимам как показва среден пръст. Имам наранявания на пръстите, на китката\", заявява Андрей. \"Изправих се и го ударих, да се съвземе малко и да се успокои\".\r\nСпасителят Азер работи повече от 40 години. Отрича да е бил груб.\r\n\"Казах: \"Марш! Навън! Това не е грубо\", заявява спасителят. \"Той идва и пита: \"Ти защо идваш бе? Ти защо държиш такъв тон на децата ми\". Обърнах се и той ме удари\", казва от своя страна пък спасителят и отрича да е спал на поста си.\r\nАндрей има извадено медицинско удостоверение и ще потърси правата си в съда.", "date": "2018.08.09", "title": "Спасител vs. плажуващ: Юмруци и ритници във Варна"}
{"url": "https://www.dnes.bg/world/2018/08/09/grajdanstvo-za-chetirima-ot-spaseniia-ot-peshtera-v-tailand-futbolen-otbor.384563", "text": "Четирима от юношеския футболен отбор, спасен от пещера в Северен Тайланд, станаха вчера тайландски граждани, съобщиха властите. Допреди това не са имали никакво гражданство, предаде ДПА.\r\nТри от момчетата и 25-годишният им треньор получиха вчера тайландски лични карти и положиха клетва за придобиване на гражданство. Досега те не са имали такова, защото родителите им не са тайландски граждани, съобщиха властите в провинция Чианг Рай.\n\n\r\nПровинцията граничи с Мианма и Лаос и се намира на 1000 км на север от столицата Банкок. В нея живеят различни племена, които нямат гражданство, пише БТА.\r\nСлед получаването на гражданството отборът ще може да приема поканите да посещава футболни клубове от големи първенства в чужбина.\r\n ", "date": "2018.08.09", "title": "Гражданство за четирима от спасения от пещера в Тайланд футболен отбор "}
{"url": "https://www.dnes.bg/akoshtete-vqrvaite/2018/08/09/top-6-zodii-nai-golemite-liubiteli-na-prirodata.384449", "text": " \r\nМного често прекарват време сред природата, и обичат да са сами. Разхождат се дълго на непознати места и ги изследват. Това им помага да си съберат мислите и да си направят планове. Участват в движения за защита на природата и животните.\r\n \r\n\r\n \r\nОбичат да се разхождат в паркове, градинки. Използват природните забележителности като вдъхновение за творчески проекти и дори ги включват в произведенията си на изкуството - за картини, филми, снимки, клипове. Ако умеят да свирят на музикален инструмент, са най-радостни, когато го правят навън. Обичат в дома да има цветя, които им напомнят за природата.\r\n \r\n\r\n \r\nТолкова обичат природата, че когато са във ваканция, задължително отиват на палатки. Дори, когато времето позволява, биха спали и навън, а не в кемпера или в палатката. Най-заредени се чувстват под звездите. Ако се изгубят в гората, ще оцелеят, знаят как да си намират храна и да си палят огън.\r\n \r\n\r\n\r\nКогато скорпионът преживява нещо тежко, той използва природата за лекарство. Тя наистина им дава нови сили, мотивация да продължат напред. Обожават да ходят на плаж, на планина, в паркове с цветя, дори в селски полета - това им действа терапевтично. Скорпионът е водна зодия, най-голяма слабост са му езерата, водопадите, потоците, и морето.\r\n\r\n", "date": "2018.08.09", "title": "Топ 6 зодии: Най-големите любители на природата"}
{"url": "https://www.dnes.bg/stranata/2018/08/09/vodovyrteji-prez-avgust-udavnicite-tazi-godina-kym-50.384547", "text": "36 души са се удавили през първите 6 месеца от тази година. От тях 26  са мъже, 6 жени и 4 деца до 18 години. По неофициални данни към август  броят им е нараснал до 50, пише .\n\r\n\"Сулганът (мъртвото вълнение - б.а.), който излиза през август, е най-опасният - прави водовъртеж и дупки в морето\", съобщи пред изданието доайенът на бургаските спасители Стойо Иванов.\r\nЗа първо лято от 50 години насам 80-годишният спасител не е на плажната вишка заради здравословен проблем.\r\nОпитът му показвал, че през последните години мъртвото вълнение, което традиционно се появява в края на юли и началото на август, идва по-рано и остава да властва в морето все по-дълго.\r\r\n                    \r\n                    \"Ако вълните са 2-3 бала, не е страшно, но ако има мъртво вълнение, което дърпа навътре, тогава става лошо, особено за човек, който не умее да плува. Най-важното е да няма паника, защото страхът, а не морето може да се окаже фатален\", съветва Иванов.\r\nТой препоръчва да не се навлиза твърде навътре в морето, а ако летовник попадне в яма, каквито понякога има и на плиткото, да не губи самообладание и да се опита с плуване успоредно на брега да излезе на безопасно място.\r\nНай-коварни според Стойо Иванов са плажовете, където изведнъж става дълбоко, както е край нефтената база на Росенец и на една от ивиците в Китен.\r\n\r\nПри силно вълнение най-опасните места са южните части на плажовете, защото вятърът най-често е от североизток и се получава т.нар. крайбрежно течение, успоредно на брега, което тегли навътре. Това предупреди доц. Стоян Андонов, световен шампион по водно спасяване и председател на Националната комисия по водно спасяване, който от 8 август е и заместник министър на младежта и спорта.\r\nСпоред него повечето инциденти се случват в началото на отпуската, в първите дни, когато се пристигне край водната площ. Това било закономерен факт, тъй като организмът ни още не е привикнал и с водата, и със слънцето. Прибавя се и еуфорията от първите дни на почивката, както и умората от пътуването.\r\n\"Много пъти инциденти възникват още в първия ден. Затова трябва да дадем възможност на тялото си да се аклиматизира. Важно е да съобразим и здравословното си състояние. Голяма част от инцидентите в морето, та и в язовирите и езерата стават поради рязко влошаване на здравето - пристъпи, сърдечни проблеми и т.н.\", каза още доц. Андонов.\r\nТой предупреди още, че най-опасното място за плуване са реките. Силното течение в реките представлява много голяма опасност, затова, ако се погледне статистиката на удавянията във вътрешните водоеми, ще стане ясно, че това са предимно реки. След това са язовирите, където самите условия са твърде опасни. Водата не е достатъчно прозрачна. Много пъти рязко става дълбоко.\r\n\"Трябва да се знае, че във водоеми, които не са морета, където няма циркулация на вода, водата се затопля на пластове. Горният слой става топъл, а под него водата може да е изключително студена. Много пъти рибарите със загрети тела, когато пипнат водата, стори им се топла и скочат, пробивайки 50-метровия пласт със затоплена вода, попадат в студената. Това понякога предизвиква шок. Изключитено опасно е да се плува близо до язовирните стени\", предупреди Андонов.\r\n80% от инцидентите стават под въздействието на алкохол. Много често хората \"загрети\" от алкохола, влизат във водата уж да се охладят. Водата отнема 15-ина пъти по-бързо телесна температура от тялото. Когато сме консумирали алкохол обаче, който действа съдоразширяващо, се охлаждаме 30 пъти по-бързо във водата, каза още специалистът по водно спасяване.\n\r\n\n\r\n\"Ако попаднете в мъртво вълнение, не се поддавайте на паниката, а пестете силите си и викайте за помощ. Важно е да не се стремите да излезете бързо до брега. Съветвам всеки в такава ситуация да се отпусне и да се остави течението да го завлече навътре. Най-много след 20-30 м ще спре да го влече. Тогава трябва да се опитате косо, т.е. под ъгъл, да излезете, а не директно\", каза морският спасител Георги Есов. Той има над 40 години стаж.\r\n\"Мъртво течение няма, има мъртво вълнение. Мъртвото вълнение е остатъчно вълнение, при което няма вятър, който да ни духа към брега. Придънното течение пък ни дърпа навътре\", обясни и доц. Стоян Андонов.\n\r\nМъртвото вълнение (англ. rip current) е най-опасно в плитки морета с полегат бряг, който е обкръжен от пясъчни плитчини, коси и островчета. В тези места по време на отлив пясъчните коси пречат на водата да се връща обратно в морето. Отварят се коридори и в тях тръгва течение, перпендикулярно на сушата. Налягането на водата в тесния пролив, съединяващ морето с лимана, нараства многократно. В резултат на това се образува бърз поток, по който водата се движи със скорост 2,5–3,0 м/с.\n\r\n\n\r\n1. Видим коридор от разпенена вода, перпендикулярен на брега.\n\r\n2. В крайбрежната зона се виждат участъци с друг оттенък на водата; например наоколо водата е светлосиня или зеленикава, а една зона е например бяла.\n\r\n3. Участък с пяна, водорасли, балончета, който стабилно се движи от брега навътре в морето.\n\r\n4. В непрекъснатата линия от приливни вълни се забелязват разкъсвания с широчина 5-10 метра.\n\r\nМъртвото вълнение няма да ви завлече към дъното. Това не е водовъртеж. Често мъртвото вълнение е кратко и с голяма скорост.\n\r\nНеговата ширина не превишава 50 метра. А в повечето случаи е само 10–20 метра. И ако преплувате буквално 20–30 метра успоредно на брега, вие ще забележите, че сте излезли от течението. Течението достатъчно бързо отслабва, тягата отслабва там, където вълните достигат своя пик и започват да се разбиват.", "date": "2018.08.09", "title": "Водовъртежи през август. Удавниците тази година – към 50"}
{"url": "https://www.dnes.bg/obshtestvo/2018/08/09/da-pomognem-na-atanas-da-prebori-levkemiiata.384587", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМлад пловдивчанин има нужда от помощ. Атанас Динков е на 31 години и е с диагноза остра миелоидна левкемия. За да продължи да живее, е необходима трансплантация на стволови клетки в Турция. Това изисква средства, непосилни за семейството му. \n\r\nАтанас има съпруга и дете на година и половина. Когато синът му Алекс е на 2 месеца му откриват тумор на дебелото черво. След операция и месеци химиотерапия Наско успява да го пребори. И тъкмо когато си мисли, че всичко е наред, му откриват левкемия, разказва \n\r\nЗа да живее, трябва да му бъдат трансплантирани стволови клетки. Американска болница в Турция е намерила петима донори, съвместими с него. \r\n                    \r\n                    \r\nЗа да се случи трансплантацията, са необходими 119 000 долара. От две години 31-годишният мъж постоянно е по болници и пропуска важните моменти от бащинството.\n\r\nВсеки, който иска да помогне на Атанас, може да го направи на следната дарителска сметка:\n\r\n\n\r\nНа латиница:\r\nBG90BUIN95611100605800\r\nAllianz Bank Bulgaria\r\nBIC: BUINBGSF\r\nAtanas Yordanov Dinkov\r\n ", "date": "2018.08.09", "title": "Да помогнем на Атанас, да пребори левкемията"}
{"url": "https://www.dnes.bg/obshtestvo/2018/08/09/borisov-na-poligona-v-novo-selo-uchim-se-da-voiuvame-zaedno.384573", "text": "Премиерът Бойко Борисов поздрави участниците в многонационалната съвместна подготовка \"PLATINUM LION 2018\" за изключително добрите резултати.\r\n\"С тези учения ние променяме мисленето, учим се да воюваме заедно, да се  отбраняваме и да гарантираме сигурността не само на Балканите, на  нашите граждани, а и на Черноморския регион“, каза Борисов. \r\nЗа първи път процесът по планиране и провеждане на подготовката е изцяло отговорност на Сухопътните войски на Република България.\r\n\"Поздравявам българското командване, за първи път планират, ръководят и са се справили прекрасно с това мащабно занятие\", отбеляза премиерът по време на заключителната церемония, която се проведе на Учебен полигон \"Ново село\", съобщиха от правителствената пресслужба.\r\n \r\n\"Едно прекрасно съоръжение за подготовка, тренировка и възпиране е съвместната ни база, която заедно с американските колеги имате възможност да използвате тези дни\", добави министър-председателят.\r\r\n                    \r\n                    В учението участваха 700 военни от България, САЩ, Сърбия, Черна гора, Грузия, Албания, Молдова, Румъния.\r\nБорисов каза, че при одобрение на проектите за превъоръжаване на Българската армия трябва да се вземе предвид съвместимостта с армията на НАТО.\r\n\"Решили сме да вложим 3-4 млрд. лева в превъоръжаване, въпреки че има много други сектори, които имат нужда, затова новото оборудване за армията трябва да бъде ефикасно, евтино, съвместимо с това на партньорите от НАТО, а и да бъде взето предвид мнението на военните експерти\", заяви Борисов.\r\nПо думите му не е било далеч времето, когато на Балканите сме воювали, а днес се учим да се отбраняваме заедно и да гарантираме сигурността на Черноморския регион.\r\nВ рамките на учението, което се провежда от 30 юли до 10 август, военните демонстрираха съвместно взаимодействие по време на мироподдържаща операция, обезвреждане на паравоенни и радикално настроени фракции, действия по почистване в градска среда, задържане на заподозрени и евакуация на ранени.", "date": "2018.08.09", "title": "Борисов на полигона в \"Ново село\": Учим се да воюваме заедно!"}
{"url": "https://www.dnes.bg/zvezdi/2018/08/09/pit-sreshtu-andjelina-vtori-rund-ot-bitkata.384574", "text": "Актьорът Брад Пит отхвърли твърденията, че не е осигурил издръжка  на децата си, и обвини съпругата си Анджелина Джоли, че се опитва да  манипулира медиите по време на дългото им бракоразводно дело, съобщиха  Ройтерс и Контактмюзик.\r\nВ новия рунд от взаимните обвинения между двете холивудски  знаменитости, известни някога като Бранджелина, адвокатите на Пит  заявиха, че той е платил над 1,3 милиона долара за Джоли и децата им  след  раздялата им през 2016 г.\r\nВ документи, представени пред Върховния  съд в Лос Анджелис, адвокатите уверяват също, че Пит е дал на заем 8  милиона долара на Джоли, за да й помогне да купи нов дом, пише БТА.\r\n\"Уверенията на Брад са безсрамен опит да се прикрие истината и да  се отвлече вниманието от факта, че не е изпълнил изцяло задължението си  да плаща издръжка на децата\", заявиха адвокати на Джоли.\r\r\n                    \r\n                    Според актрисата Пит от година и половина не е отделял достатъчно  средства за издръжка на децата или ги е изплащал нередовно. Анджелина и  Брад са имали неформална договорка за тази издръжка след раздялата си.\r\nПит пък заяви чрез свой представител, че е изпълнявал неотклонно задълженията, които е поел.\r\nБрад Пит и Анджелина Джоли се разделиха през месец септември 2016  година. Двойката живя заедно в продължение на 10 години, но встъпи в  брак едва през месец август 2014 г. Пит и Джоли имат шест деца, три от  които са осиновени.", "date": "2018.08.09", "title": "Пит срещу Анджелина: Втори рунд от битката!"}
{"url": "https://www.dnes.bg/politika/2018/08/09/podgotovkata-za-chakalniata-na-evroto-shte-struva-1-5-mln.384590", "text": "Европейската комисия одобри искането на България да получи финансова помощ, за да се подготви за влизането в чакалнята за еврото.\n\r\n1,5 млн евро от парите за България по Европейския социален фонд ще бъдат пренасочени за наемането на чуждестранни експерти, които да помогнат на правителството да изпълни ангажиментите си за реформи. От тяхното изпълнение ще зависи кога България ще бъде допусната до Европейския валутен механизъм (ERM II), известен като чакалнята за еврото.\n\r\nНа 12 юли Еврогрупата обеща да разгледа идното лято молбата на България за ERM II срещу обещания за реформи, които да подготвят приемането на общата валута.\n\r\nСега Еврокомисията дава съгласие да плати за изпълнението на проекти за реформи в трите области, в които правителството се ангажира да работи: несъстоятелност, правна инфраструктура и корпоративно управление на държавните дружества.\n\n\n\r\r\n                    \r\n                    “Не става дума за нови пари, а за пренасрочване на средства от Европейския социален фонд за България, за което правителството доброволно се съгласи”, съобщиха от Еврокомисията. \n\r\nСредствата ще бъдат отпуснати по линия на Програмата за подкрепа на структурната реформа. Чрез нея службата за подкрепа на реформите към Европейската комисия помага на държави, които търсят съвет и експертиза, за да правят реформи за сближаване с европейските норми и политики.\n\r\nС парите ще бъдат наети експерти от Комисията, други евроинституции и държави членки, които ще помогнат за реализация на реформите.\n\r\nКабинетът и Еврокомисията ще имат думата по подбора им, уточниха от Комисията, като добавиха, че по част от проектите вече се работи.\n\r\nПрез юни с писмо до Европейската централна банка (ЕЦБ) и държавите, използващи еврото, подписано от финансовия министър Владислав Горанов и от шефа на БНБ Димитър Радев, правителството се ангажира да изпълни за 1 година пакет от 6 мерки, с които да се подготви за влизане в предверието на еврото.\n\r\nБългария обеща да влезе в Банковия съюз, да подобри надзора на банките, пенсионните фондове и застрахователните дружества, да разреши проблемите с управлението на държавните дружества, както и да направи по-ефективно законодателството за несъстоятелността на фирмите и срещу прането на пари. \n\r\nПроектите, одобрени днес от Брюксел, се отнасят до промяна на българското законодателство за фирмените фалити, свързана със събирането на информация за обявяването на несъстоятелност и плановете за реструктуриране, както и за ускоряване гледането на дела за несъстоятелност от съдебната система.\n\r\nКато част от предусловията за влизане в чакалнята на еврото кабинетът обещава да приложи в българското законодателство всички европейски разпоредби, свързани с преследването на прането на пари, както и да осъвремени правилата за управлението на държавните предприятия.\n\r\nШефът на Еврогрупата Марио Сентено коментира като “изключително адекватни” плановете за реформи и похвали решението за едновременно влизане в Банковия съюз и в чакалнята за еврото.\n\r\nИдното лято ЕЦБ и Еврогрупата ще прегледат изпълнението им, преди да решат дали да допуснат България в предверието на еврото, където ЕЦБ ще наблюдава дали финансовата система е стабилна и дали икономиката ще може да приеме общата валута. Минималният срок за оставане в чакалнята е 2 години. \n\r\nСлед като се прецени, че България е готова, ЕЦБ и Еврогрупата ще определят датата, от която българският лев ще бъде заменен от еврото.", "date": "2018.08.09", "title": "Подготовката за чакалнята на еврото ще струва €1,5 млн."}
{"url": "https://www.dnes.bg/sofia/2018/08/09/flashmob-da-te-posreshtnat-na-letishteto-s-horo.384584", "text": "\n\r\nТрадиционно българско хоро посреща пътниците, кацащи на Летище София. За пета поредна година фолклорният флашмоб се провежда на летището в столицата.\r\nПристигащите са посрещани от фолклорен ансамбъл, а поводът е голям кариерен форум за българи, реализирали се в чужбина.\r\n\"На 20 септември \"Кариера в България. Защо не?\" ще се проведе за 11-и път. Той отново ще се проведе в Интер Експо център в София\", сподели пред  Юлия Димитрова, която е сред организаторите на събитието.", "date": "2018.08.09", "title": "Флашмоб: Да те посрещнат на летището с хоро..."}
{"url": "https://www.dnes.bg/festivali/2018/08/09/plovdiv-miastoto-na-bylgariia-na-mejdunarodnata-kulturna-scena.384602", "text": "Остават няколко месеца до официалното откриване на първата българска Европейска столица на културата. Мястото е Пловдив, а датата - 12 януари 2019-та. Събитията и инициативите, част от официалната програма, стартираха и градът вече посреща гости, дошли от различни краища на света, за да се запознаят с древната история и днешния облик на Пловдив.\n\r\nНа 5-ти септември Пловдив ще представи официалната си програма, с която ще посрещне хилядите очаквания и вкусове на многобройните посетители през следващата една година. Повече от 350 събития на всевъзможни места в и около града гарантират, че възможностите за забавления ще са много, а преживяванията със сигурност вълнуващи.\n\r\nПловдив бе избран да носи престижната титла през 2014-та заедно с италианския град Матера и двата града догодина ще покажат заедно как наследството в симбиоза със съвременните форми на изява продължава да обединява различните култури, изкуства и традиции и най-вече да сплотява хората. Повече от 30 години общоевропейската инициатива столица на културата дава възможност на градовете да споделят разнообразието на културите си и да привличат вниманието на нови и различни публики. Не е тайна, че Пловдив го прави от хилядолетия.  Културата има много лица, но в Пловдив днес те са #заедно с цяла южна централна България, палитра от етноси, поколения и традиции. \r\n                    \r\n                    \r\nВсичко се случва заедно и то именно в Пловдив, в българската културна столица всички споделят предизвикателствата и енергията за трансформация. Многопластовата история с хълмовете, сводовете и арките, Античния театър, Римския стадион, реката, храмовете и калдъръма са основателни аргументи, с които България да напомни, че има свое собствено място на международната културна сцена.\n\r\nВсичко се случва заедно в Европейска столица на културата!\n\r\nПроследете програмата на Пловдив - Европейска столица на културата 2019 на  и не пропускайте да посетите града!", "date": "2018.08.09", "title": "Пловдив - мястото на България на международната културна сцена"}
{"url": "https://www.dnes.bg/politika/2018/08/09/borisov-posyvetva-zaev-da-si-meri-prikazkite-che-ide-red-za-es.384581", "text": "Премиерът Бойко Борисов призова за \"по-обрани\" приказки по исторически теми. Повод за коментара му са думи на премиера на Македония Зоран Заев, чe Илинденско-Преображенското въстание e македонско.\r\nБорисов напомни, че със Заев съвместно отбелязаха 115-годишнината от въстанието в Благоевград.\r\n\"Оставям всеки да си мери приказките, то си е за негова сметка. Ако го е казал с умисъл или непремислено, пак е за негова сметка. Защото когато дойде до ЕС и ние също трябва да дадем нашето съгласие, ще си спомним за тези неща. Съветът ми към всички е да бъдат по-обрани\", каза още премиерът. \n\n\r\n\"Илинденското въстание е македонско и ако някой гражданин от България иска, нека да го чества. Аз съм горд, че съм първият премиер, който чества Илинден, като се поклони на гроба на Гоце Делчев\", заявява Заев в интервю пред 1ТВ, цитирано от \"Поглед\".\r\r\n                    \r\n                    Вчера лидерката на социалистите Корнелия Нинова разкритикува задочно Заев и призова Борисов да реагира на думите му.\r\n\"Личното ми приятелство с г-н Заев, общите идеи и съвместната работа  между БСП и СДСМ, общото бъдеще на двете страни като част от Европейския  съюз и НАТО са много важни и ние държим на тях, но историческата истина  е една и не може да бъде пренебрегвана и преиначавана\", написа  соцлидерката в профила си във Facebook.\r\nВъншният министър Екатерина Захариева пък контрира, че интересите на страната ни са добре защитени и правителството не приема \"поучения от партия, която предаде костите на Гоце Делчев на Титова Югославия\".\n\r\n\r\n ", "date": "2018.08.09", "title": "Борисов посъветва Заев \"да си мери приказките\", че иде ред за ЕС"}
{"url": "https://www.dnes.bg/notifikacii/2018/08/09/ivancheva-v-beleznici-tozi-pyt-ne-obiavi-shefyt-na-zatvorite.384603", "text": "Бившата кметица на столичния район \"Младост“ Десислава Иванчева не е била изписана от болницата днес в белезници. Това обяви шефът на затворите ст. комисар Васил Миладинов, часове след като в профила на Иванчева се появи нейна снимка – с белезници на краката и ръцете, със съобщение за нейното изписване.\n\n\r\n\"Снимката, която се показва е стара\", каза Миладинов по време на извънредно изявление. \r\nИванчева бе приета в \"Майчин дом\" преди дни, за изследване на тумора на хипофизата ѝ, който има от две години. \r\nПри постъпването й бившата кметица бе снимана да влиза в болницата конвоирана и с белезници на ръцете и на краката.\rТова предизвика серия от недоволни коментари в социалните мрежи и медиите, а журналистите бяха поканени днес да снимат изписването й и да проследят дали Иванчева ще бъде изведена от болницата отново окована.\r\nАрестантката обаче бе изписана много преди очаквания час, а малко по-късно в профила й се появи снимка от болничните коридори, на която тя отново бе окована.\r\n\r\nВ публикацията се съобщаваше, че след като е изписана Иванчева е била транспортирана обратно в ареста вместо в затворническата болница. Заради това поддръжниците й се зарекоха да сезират европейските институции и посолствата на демократичните държави у нас.\r\nВ съобщението пише и че предстои протест в подкрепа на Иванчева пред сградата на Министерския съвет. По-късно към него бе добавено уточнението, че снимката е стара и е от приемането, а не от изписването.", "date": "2018.08.09", "title": "Иванчева в белезници? Този път не, обяви шефът на затворите"}
{"url": "https://www.dnes.bg/science/2018/08/09/goreshtiiat-otpechatyk-vyrhu-evropa-predi-zelena-a-sega-pojyltiala.384536", "text": "Следите от топлинната вълна и сушата в Европа това лято са видими и от Космоса.\r\nГерманският астронавт Александер Герст публикува снимки, направени от борда на Международната космическа станция.\r\nНа тях се вижда, че Стария континент е станал кафяв на цвят, вместо обичайното зелено на тревата и дърветата.\r\n\"Току що имах възможност да направя първите си снимки на обхванатата от суша Централна Европа и останах шокиран. Онова, което беше зелено сега е кафяво. Никога не съм виждал подобно нещо до сега\", коментира Герст, цитран от \"Труд\".\r\n   ", "date": "2018.08.09", "title": "Горещият отпечатък върху Европа: Преди зелена, а сега пожълтяла"}
{"url": "https://www.dnes.bg/muzika-drugi/2018/08/09/peiat-lili-ivanova-na-djaz-festa-v-bansko.384608", "text": "Стари хитове на Лили Иванова огласиха площада в Банско още в първите дни на джаз феста, чието 21-о издание продължава от 4 до 11 август.\n\r\nПетя Буюклиева представи своя интерпретация на \"Влюбеният джаз\" – песен, която най-голямата ни поп звезда изпълнява в първите години на своята кариера, а през 2003 г. включи като кавър в албума си \"Илюзия, наречена любов\". \n\r\nДен по-късно публиката чу джазирана версия на още един от хитовете на Лили – \"Не всичко е пари, приятелю\". Изпълнителката – Надя Тончева, обясни, че пее в памет на композитора Тончо Русев.\r\n\r\r\n                    \r\n                    Три пощурели французойки, облечени в еднакви рокли, подлудиха публиката докато на сцената вървеше концерта на Уралския диксиленд. Трите дами не спряха да танцуват по време на целия гиг на гостите, които в родната им Русия се признати за едни от най-добрите традиционни джаз бендове.\n\r\nУралският диксиленд е основан през 1969 г. и е в топ 10 на диксиленд оркестрите с изяви на най-големите сцени в света. Всички музиканти в състава са от Челябинската филхармония, и освен диксиленд, владеят набор от стилове на съвременния джаз – от мейнстрийма и бибопа до джаз рок и смуут джаз.\n\r\nКратка, но любопитна е историята на \"Нишвил биг бенд\", съставен от над 20 музиканти и двама вокалисти – Андриана Станкович и Милян Цекич. Бендът е създаден по идея на аржентински музиканти, които свирят със свои сръбски колеги по време на прочутия Нишвил джаз фест. Формацията обаче продължава да съществува и след края на събитието, но със 100 процента сръбско присъствие. В Банско музикантите представиха стандарти в микс с джазирани сръбски шлагери.\n\r\n\r\nЕдни от най-атрактивните присъствия на Банско джаз фест бяха тези на Камен Кацата със \"Сточна гара\" и британците от \"Джайв Ейсес\".\n\r\n \r\n\r\n", "date": "2018.08.09", "title": "Пеят Лили Иванова на джаз феста в Банско"}
