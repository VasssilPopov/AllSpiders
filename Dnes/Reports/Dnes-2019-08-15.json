{"url": "https://www.dnes.bg/sofia/2019/08/15/dete-skochi-na-relsite-v-metroto-izpusnalo-si-zarchetata.419807", "text": "Дете скочи на релсовия път на метростанция Сердика II. \r\n\r\nДо опасната ситуация се е стигнало, след като детето е изпуснало зарчетата си, които взело обратно и успяло да избяга, съобщава БНР.\r\n\r\nПострадали няма, а движението на влаковете не е било възпрепятствано, обясни директорът на \"Метрополитен\" Стоян Братоев.\r\n\r\n\"Това задейства веднага нашата система, изключено е напрежението в участъка, за да няма проблеми. Не е спирано движението на влаковете, защото интервалът през това време е бил шест минути. Там тече 825 волта ток - буквално убийствен. Несериозно отношение на родителите му\", коментира той.\r\n\r\nБратоев допълни, че вече са предприети превантивни мерки и от догодина на част от метростанциите от линия едно и две ще бъдат монтирани предпазни съоръжения.", "date": "2019.08.15", "title": "Дете скочи на релсите в метрото, изпуснало си зарчетата"}
{"url": "https://www.dnes.bg/notifikacii/2019/08/15/otkriha-bomba-ot-vtorata-svetovna-voina-na-teritoriiata-na-kremyl.419808", "text": "Бомба от Втората световна война беше открита и обезвредена на територията на Кремъл, което стана причина за спиране на дейността на археолозите и журналистите в голямата кремълска градина, съобщи днес пред медиите комендантът на Кремъл Сергей Хлебников, цитиран от ТАСС.\r\n\r\n\"Беше открита авиобомба, по всяка вероятност от времето на Втората световна война\", каза той и добави: \"Това е неизбухнала бомба, покрита от дебел пласт земя\".\r\n\r\nОпасната находка бе открита при строителни работи на ската на Тайницката градина от страната на река Москва, където в царските времена се намирал зимникът за съхраняване на продукти, а сега се полага хидроизолация. \r\n\r\nПри спазване на всички мерки за безопасност боеприпасът беше отстранен от територията на Кремъл, пише БТА.", "date": "2019.08.15", "title": "Откриха бомба от Втората световна война на територията на Кремъл"}
{"url": "https://www.dnes.bg/akoshtete-vqrvaite/2019/08/15/dylgite-nokti-noviiat-hit-v-pedikiura.419756", "text": "Дългите нокти вече са хит не само за ръцете, но и за краката, съобщават от \"Mirror\". Все повече хора оставят ноктите на краката им да растат, не ги режат често и отиват на педикюр, за да може стилист да им оформи ноктите и да им направи впечатляващ педикюр за плажа.\r\nС такива нокти обаче ще може да издържите само лятото - доста трудно ще запазите ноктите от чупене, когато ходите с кецове, ботуши, пантофки и т.н. Дори през летния сезон няма да е съвсем лесно да поддържате дълъг педикюр, коментират специалисти - това означава да не ходите на походи и планини, много да внимавате да не се спънете някъде.\r\n \r\nА и морската вода омекотява ноктите и те може да се счупят и на плажа.\r\n\r\n\r\n ", "date": "2019.08.15", "title": "Дългите нокти - новият хит в педикюра"}
{"url": "https://www.dnes.bg/temida/2019/08/15/telefonen-izmamnik-shte-leji-2-5-godini-v-zatvora.419784", "text": "Телефонен измамник е осъден на две и половина години лишаване от свобода при строг режим по обвинение на Районната прокуратура във Велико Търново, съобщиха от пресцентъра на институцията.\r\n\r\nПрисъдата е произнесена след внесен в съда от Районната прокуратура обвинителен акт и постигнато в съдебната фаза споразумение.\r\n\r\nОбвиняемият е осъден за това, че през декември 2018 година във Велико Търново е заблудил възрастна жена, че е длъжностно лице от МВР, което се нуждае от съдействие, за да разкрие телефонна измама, и така принудил жената да остави пред входната си врата 6780 лева.\r\n\r\nМъжът е известен на органите на МВР във връзка със серия телефонни измами, като е осъждан многократно. В момента е с наложена мярка за неотклонение \"задържане под стража\" и се намира в затвора в Ловеч.\r\n ", "date": "2019.08.15", "title": "Телефонен измамник ще лежи 2,5 години в затвора"}
{"url": "https://www.dnes.bg/science/2019/08/15/ucheni-obiasniha-zashto-iadroto-na-iupiter-e-tolkova-stranno.419758", "text": "Учени, изследвали ядрото на Юпитер, използвайки данни от мисията \"Джуно\" на НАСА, предлагат теория за странната му композиция - мощен челен сблъсък на протопланетата преди милиарди години с масивен планетарен зародиш, предаде ДПА, позовавайки се на публикация в сп. \"Нейчър\".\n\n\r\n\n\r\nСъществуването си Юпитер започва като скалист и леден планетарен зародиш. Преди \"Джуно\" учените смятат, че ядрото му е плътно и компактно. Данни от мисията на НАСА обаче оборват тази теория, показвайки, че то е издължено и разредено, съставено не само от плътен скалист материал и лед, но и от водород и хелий, пише БТА. \n                    \n                    \n                \r\n                \r\n                \r\n                \r\nУчени от университета \"Сун Ятсен\", Китай, са използвали компютърни симулации, за да стигнат до заключението, че причина за необичайната форма на юпитеровото ядро е мощен челен сблъсък на младия Юпитер с планетарен зародиш с маса десет пъти колкото земната. Вследствие на удара първичното компактно ядро на протопланетата е било унищожено и се е формирала странната издължена и разредена структура.\n\r\nПо-доброто разбиране за това как се е образувала вътрешната структура на Юпитер хвърля светлина върху процесите, оформящи други планети в Слънчевата система, отбелязват учените.", "date": "2019.08.15", "title": "Учени обясниха защо ядрото на Юпитер е толкова странно "}
{"url": "https://www.dnes.bg/index/2019/08/15/eksploziiata-v-rusiia-i-novoto-svetovno-systezanie-za-iadreni-oryjiia.419779", "text": "Новините за експлозията във военния полигон в Русия се разпространиха бавно. Първо се появиха бюлетините, съобщаващи за двама загинали при мистериозен инцидент. После се разпространи новината за краткотрайно покачване в нивата на радиацията. Бяха показани и кадри как лекари в специални костюми полагат грижи за ранените. Накрая, пет дни след взрива, Кремъл потвърди, че пет ядрени експерта са загинали тествайки едно от новите оръжия в арсенала на Владимир Путин.\r\n„За нещастие, инциденти се случват“, заяви говорителят на Путин.\r\nЕстествено, всеки експерт, който се е захванал с работата по ново оръжие знае, че подобна трагедия може да се случи. Но Путин обеща нов вид ракета, задвижвана от ядрен двигател и тя трябва да бъде създадена, независимо, че подобен тип оръжия, както и подводните дронове, носещи смъртоностни радиоактивни материали, са невероятно трудни и опасни за построяване.\r\r\n                \r\n                \r\n                „Технологията, за която Путин говори е по-скоро екзотична, отколкото близко до развитие, казва ядреният експерт Лин Ръстен пред TIME. - Точно поради тази причина САЩ не работи по тях.“\r\n\r\nНо един урок бе научен от този смъртоносен взрив – всяка държава, независимо дали Русия, САЩ или Китай, може да разработва и да тества подобна опасна технология, без това да е незаконно и да бъде санкционирана. И това е така, защото системата, която отговаря за сигурността на света се разплита едновременно с връзките между Русия и Запада.\r\nНа 2 август, след като години наред обвинява Русия в проектирането на забранени оръжия от години, САЩ напусна Договора за ликвидиране на ракетите със среден обсег, подписан през 1987 г. Още по-амбициозна ядрена сделка между Федерацията и САЩ, позната като „Нов Старт“ изтича през 2021 година.\r\nИ предвид фактите – едва ли ще бъде подновена. Путин каза през юни, че би подписал нова петгодишна сделка, но съветникът на Тръмп Джон Болтън заяви, че е „малко вероятно“ САЩ да се включат.\r\n\r\n“Има качествено състезание за създаване на оръжия сега, казва Гари Саморе, който помага да се договори „Нов Старт“. - Има цял нов арсенал от стратегически оръжия, върху който работят Русия, САЩ и Китай, които не са под никакъв контрол.“\r\n\r\nСпоред ТАСС, взривът бил толкова силен, че изхвърлил работниците на „Росатом“ от платформата, върху която работили, в морето. И въпреки че радиация не е засечена извън Русия, освен леко завишаване на нивата на радиоактивен йод в Норвегия, държавите в близост са притеснени, че инцидентът може да замърси морето и да представлява опасност за техните граждани. Бе наредено малкото селище в близост до военната база да се евакуира, но на следващия ден това не се случи.\r\nТайнствеността около инцидента показва още една заплашителна тенденция – правителствата не обичат да признават грешките си, когато става дума за справянето с опасни технологии. Никой така и не се научи, че понякога прикриването им ги прави още по-смъртоностни.\r\nСлед избухването на \"Чернобил\" през 1986 година, съветските власти чакат с дни преди да евакуират Припят. По време на първите дни на Путин като президент, през 2000 година, потъва Курск. Генералите са толкова обсебени от това да запазят тайните на подводницата, че не допускат чуждестранни екипи да им помогнат да спасят и малкото оцелели на нея. 118 души загиват, докато норвежката подводница е допусната няколко дни по-късно.\r\nНито руските граждани, нито останалият свят знаят точно колко големи са щетите от експлозията. Ще отнеме време и откритост, която Кремъл още не иска да приеме.\r\nНо дори и с малкото детайли, които имаме, е ясно, че не става дума за лош късмет. Като се вземе предвид колко малко ограничения има и колко бързо върви състезанието за нови оръжия, подобни инциденти са неизбежни.\r\n„Навлизаме в ера на ожесточено съревнование, казва Майкъл Карпентър, който е бил топ руски експерт в Пентагона. - Как се справяме с него е основно за националната ни сигурност.“\r\n", "date": "2019.08.15", "title": "Експлозията в Русия и новото световно \"Състезание за ядрени оръжия\""}
{"url": "https://www.dnes.bg/notifikacii/2019/08/15/zaradi-chumata-rusiia-spria-dostavkite-na-svinsko-ot-bylgariia.419809", "text": "Руската федерална служба за ветеринарен и фитосанитарен контрол Росселхознадзор е ограничила от 9 август доставките в Русия на живи прасета и свинско месо от България и Словакия заради болестта африканска чума по свинете (АЧС), предаде ТАСС. Ограниченията са временни.\r\n\r\nОграниченията за доставката не засягат някои продукти, които са преминали обработка по технология, гарантираща унищожаването на вируса на АЧС, предава БТА.\r\n\r\nРосселхознадзор също така въведе временни ограничения за транзит на територията на Русия на свине от двете държави.", "date": "2019.08.15", "title": "Заради чумата Русия спря доставките на свинско от България"}
{"url": "https://www.dnes.bg/football/2019/08/15/konflikt-mejdu-fenove-na-cska-i-zoria-trima-bylgari-raneni.419810", "text": "Трима българи са леко пострадали при конфликт между привърженици на отборите на ЦСКА и Зоря - Луганск преди началото на мача в Киев, съобщиха от МВР.\r\n\r\nНамесили са се украинските власти, както и командировани за срещата български полицейски служители, като са успели да предотвратят по-сериозен сблъсък между привържениците на двата тима\r\n\r\nКъм момента цялата група от българските фенове се е насочила към стадиона, за да присъства на срещата. \r\n ", "date": "2019.08.15", "title": "Конфликт между фенове на ЦСКА и Зоря, трима българи ранени"}
{"url": "https://www.dnes.bg/index/2019/08/15/turkmenistan-otshelnicheskata-naciia-upravliavana-ot-megaloman.419559", "text": "\n\r\nС помпозни бели шапки мъже, гордо възседнали коне, яздат през степите. Ярко розови фламинги се разхождат под ясното синьо небе. Бяла яхта плува в тюркоазените води на Каспийско море. \n\r\nИдиличната сцена може да се види в едноминутното видео,  с което Туркменистан промотираше Каспийския икономически форум, който премиерът ни посети. Властите са обрисували картина на щастлива, просперираща нация. \n\r\nАко попитате някой от 5.85 милиона жители на Туркменистан едва ли ще ви кажат точно това. Авторитарната, затворена държава, живееща сякаш като отшелник в центъра на Азия, е под контрола на егоистичен мегаломан. \n\r\nСтриктен медиен контрол означава, че малко информация напуска страната. Според Humans rights watch човешките права редовно биват погазвани, активисти често изчезват мистериозно, а принудителният труд е ежедневие. \r\n                \r\n                \r\n                \r\nМоже би единствено Северна Корея може да бие Туркменистан по това колко затворена е държавата. През 2016 г. едва 6000 човека са я посетили като туристи. Визите за вход са изключително трудни за получаване, отбелязва CNN. \n\r\nТова означава, че лъскавият курорт Аваза, който президентът Гурбангули Бердимухамедов, нарече Лас Вегас на Туркменистан, е празен през почти цялото време.\n\n\n\nВ продължение на години Туркменистан оцелява благодарение на богатите си заложби на газ. Спадът в цените от последните години обаче означава, че на страната й се налага да затегне колата. Скорошен доклад от британския институт \"The Foreign Policy Centre\" предполага, че централноазиатската държава е на ръба на колапс. \n\r\nСпоред някои доклади в управляваните от държавата магазини няма досатъчно храна, затова хората се редят на опашки с часове за елементарни продукти като хляб, брашно, захар. Деспотичният лидер Бердимухамедов пък изчезна от полезрението за около месец. \r\n\n\r\nПрез 1991 г. Туркменистан получава своята независимост след разпада на Съветския съюз. Към онзи момент страната е доминирана от племена с различен етнически произход. \n\r\nТогава начело на страната застава Сапармурат Ниязов, бивш съветски апаратчик, решен да създаде национална идентичност за страната си. Разбира се, осланяйки се доста и на собствената си персона. \n\r\nПрез 2001 г. той пише книга с ревизионистичен поглед към историята на страната. Озаглавява книгата \"The Ruhnama\" - Книгата на душата. Учениците и държавните служители трябвало да я изучат почти наизуст. В столицата Ашхабад огромен паметник на самата книга всяка вечер е осветен и показва пасажи от текста. \n\r\nСред постиженията на Ниязов е строежът на увеселителен парк за 50 млн. долара, преименуване на месеците на годината на исторически фигури, като поета Магтимгули, както и на него самия и майка му. \n\r\nВ Ашхабад пък дори има негова огромна, златна статуя, която се върти така, че той винаги гледа слънцето. \n\r\nПо неясни причини Сапармурат Ниязов забранява балета, операта... и златните зъби. \n\r\nПрез 2006 г. обаче той умира и на негово място застава доскорошния министър на здравеопазването, зъболекарят Гурбангули Бердимухамедов. \n\r\n\"Един култ към личността е просто заменен с друг\", обяснява Руслан Тихбатулин, който е редактор в информационен портал за Туркменистан, базиран във Виена. \n\r\nПрез 2012 г. Бердимухамедов въвежда многопартийната система. Това обаче не бива да заблуждава никого. През 2017 г. президентът е преизбран с 98% от вота. Туркменистанският парламент е съставен от партии, лоялни на президента. \n\r\nДържавната медия изобразява 52-годишният президент като свръхчовек с едва ли не безкрайни таланти. Язди коне, може да бъде DJ, да свири на китара със внука си, рапира, играе си с котенца, дори вдига щанги на заседанията на министерския съвет. Написал е повече от 40 книги на теми като чай, народна медицина и... коне. \n\r\nВ Ашхабад пък страстта му към строителството е във възхода си. Столицата е трансфомирана от малък град в помпозен експонат, който още повече усложнява тежката икономическа ситуация в страната. \n\r\nТой има и нездрав интерес към рекордите. Например, Ахшабат държи рекорда за град, в който най-много сгради са покрити с бял мрамор. За Азиатските игри през 2017 г. страната построи т. нар. Олимпийско село за 5 млн. долара. По-скъпо, отколкото селото в Рио де Жанейро. \n\r\nА критиците? Те са заглушени. Те просто изчезват от лицето на земята.", "date": "2019.08.15", "title": "Туркменистан: Отшелническата нация, управлявана от мегаломан"}
{"url": "https://www.dnes.bg/obshtestvo/2019/08/15/skandal-v-priiuta-v-novi-han-namushkaha-otec-ivan.419796", "text": "Отец Иван от Нови хан бе намушкан в приюта от наркоман. Това станало след скандал между двамата,  съобщава \"Монитор\"\r\nПървоначално  присъствали на екшъна в дома за сираци “Свети Николай” при манастирския  храм “Света Троица” съобщиха, че е пострадал неговият син отец  Григорий, но той се е разминал невредим. В приюта дошъл наркоман, който е  изгонен заради ексхибиционизъм. На място вече е пристигнала линейка,  която оказва помощ на пострадалите.\r\nСтава въпрос за мъж, живял в  приюта с жена си и детето си. Той обаче се държеше неприлично,  продължаваше да взема наркотици и събуваше гащите си пред децата,  разказа отец Иван. Наложи се да го изгоним преди 6 месеца, а  жена му и детето му останаха в приюта, добави отецът.\r\n\r\n ", "date": "2019.08.15", "title": "Скандал в приюта в Нови хан, намушкаха отец Иван"}
{"url": "https://www.dnes.bg/snimka-na-denia/2019/08/15/i-utre-ostava-po-hladno-ot-sybota-se-zatoplia-otnovo.419760", "text": "Сравнително хладен за средата на август ще бъде утрешния петък, показва  на НИМХ.\n\r\nАтмосферното налягане е близко до средното за месеца, но след обяд слабо ще се понижи.\n\r\nПрез следващото денонощие с умерен, през деня и временно силен предимно северозападен вятър, ще продължи да нахлува хладен въздух. Облачността ще е променлива, по-значителна над източните и южните райони и на места там ще превали и прегърми. Максималните температури ще са между 25 и 30 градуса.\n\r\nНад Черноморието облачността ще е променлива, по-значителна в часовете преди обяд и на места главно тогава ще превали и прегърми. Ще духа умерен вятър от север-северозапад, който вечерта временно ще стихне. \r\n                \r\n                \r\n                \r\nМаксималните температури ще са 25-28 градуса, а температурата на морската вода ще е 26-27 градуса. Вълнението на морето ще е 2-3 бала.\n\r\nНад планините облачността ще е променлива, по-значителна над Родопите и на места там, главно в следобедните часове, ще превали и прегърми. Ще духа умерен северозападен вятър, по високите и открити части и временно и силен западен вятър. Максималната температура на 1200 метра ще е около 21 градуса, а на 2000 метра - около 13 градуса.\n\r\nВ събота, 17 август, ще преобладава слънчево време. Над източните, след обяд и над планинските райони, ще се развие купеста облачност и на отделни места там ще превали краткотраен дъжд. Ще духа слаб до умерен вятър от север, който до вечерта в по-голямата част от страната ще стихне. Ще се задържи прохладно, с дневни температури до 26-31 градуса.\r\nВ неделя, 18 август, ще бъде предимно слънчево, ще започне затопляне. Преобладаващите максимални температури ще са между 28 и 33 градуса, с източен вятър по-ниски, до 26-27 градуса, ще остават температурите по Черноморието.", "date": "2019.08.15", "title": "И утре остава по-хладно, от събота се затопля отново"}
{"url": "https://www.dnes.bg/politika/2019/08/15/ot-sasht-atakata-sreshtu-nap-s-pocherka-na-ruskoto-voenno-razuznavane.419755", "text": "Кибератаката срещу българската Национална агенция за приходите бе оповестена публично точно когато България финализираше покупката на осем нови изтребителя F-16 като част от подкрепен от САЩ план за смяна на българските изтребители от съветската ера и въвеждане на стандартите на НАТО в българските военновъздушни сили, пише американският вестник \"Ню Йорк таймс\".\n\r\nИнформация за атаката изтече в медиите от руски имейл адрес. След като се разбра за нея, българският министър на вътрешните работи Младен Маринов повдигна въпроса за руска намеса.\n\r\nНяколко американски служители, които отблизо следят действията на Русия, твърдят, че атаката носи почерка на руското военно разузнаване ГРУ и че целта е кампания за финансов и политически натиск върху ключови фигури в българското правителство. Но американските шпионски служби все още не са установили окончателно кой стои зад нападението, отбелязва \"Ню Йорк таймс\", цитиран от БТА.\n                    \n                    \n                \r\n                \r\n                \r\n                \r\n\"Макар да е ентусиазиран член на НАТО, България има слаба и пропусклива киберзащита - вероятно най-слабата в алианса. (В България) е широко разпространена значителна киберкриминална дейност, включително спонсорирана от руската държава. Всяка защита е толкова силна, колкото е силна най-слабата й брънка и има опасения, че може да се стигне до информация за инфраструктурата на НАТО по време на учения и разполагане на сили на алианса в България\", казва бившият военен командир от НАТО адмирал Джеймс Ставридис.\n\n\n\r\n\"Ню Йорк таймс\" изтъква, че според някои български анализатори Русия разглежда членството на България в НАТО и Европейския съюз като \"троянски кон\", който може да използва, за да влияе върху вземането на решения в двете организации, когато са застрашени интересите на Москва.\n\r\nПодобен сценарий означава, че Русия продължава да има значително влияние върху вътрешната и външната политика на България.\n\r\nОгнян Шентов, директор на Центъра за изследване на демокрацията, твърди, че България вероятно има най-близки отношения с Русия от всички други страни членки на Европейския съюз. \"Винаги сме били някъде по средата между Вишеградската четворка и Русия\", заяви Шентов.\n\r\nНай-сериозното средство за влияние на Русия върху България е енергийният сектор. Русия контролира сто процента от ядрената енергетика на България, сто процента от природния газ и по-голямата част от доставките на гориво, подчертава Шентов. Москва не се колебае да използва това. Първото правителство на премиера Бойко Борисов падна от власт през 2013 г. след поскъпване на енергията, довело до масови протести, които според Шентов са били предизвикани от Русия.\n\r\nНеотдавнашната атака (срещу НАП), при която бяха откраднати данните на около пет милиона души, подновява опасенията за различните начини, по които Русия може да влияе.\n\r\nСлужители на американския Държавен департамент също признават сериозността на кибератаката, независимо кой я е извършил. Според тях тя е предупредителен сигнал към българското правителство в момент, когато САЩ и други страни от НАТО се опитват да противодействат на зловредното влияние на Русия, отбелязва \"Ню Йорк таймс\".\n\r\nАтаката срещу НАП разкрива сериозната уязвимост на българската инфраструктура в сферата на киберсигурността, отбелязва американският всекидневник. Нападението бе извършено с една от най-разпространените и най-лесните за отблъскване форми на кибератака. След нападението НАП бе принудена да признае, че не е правила дори елементарни тестове за защита срещу кибератаки.\n\r\nБожидар Божанов, работил като съветник на българското правителство по въпросите на киберсигурността през 2015-2016 г., заяви, че най-стряскащото е колко лесно е било атаката да бъде отблъсната. Според Божанов Русия не е замесена, но след като начинаещ е в състояние да извърши такава атака, само можем да си представим какво могат да направят руските разузнавателни служби, посочва \"Ню Йорк таймс\".\r\n ", "date": "2019.08.15", "title": "От САЩ: Атаката срещу НАП с почерка на руското военно разузнаване"}
{"url": "https://www.dnes.bg/notifikacii/2019/08/15/nadrusan-napadnal-rabotnik-v-novi-han-posle-i-otec-ivan.419802", "text": "Пиян, дрогиран и криминално проявен е мъжът, който рани отец Иван в приюта в Нови Хан. \r\n\r\nАгресивният мъж първо е намушкал друг, който работел в приюта. \n\r\n\r\nОтец Иван се намесил, но и той бил прободен. \r\n\r\nСигналът на тел. 112 е бил подаден около 15.10 часа. \r\n\r\nПолицаите се реагирали веднага. Оказало се е, че нападателят е мъж, чието дете и майка му са настанени в приюта.  \r\n\r\nУниформените са изяснили, че под въздействието на алкохол и наркотични вещества, 26-годишният е нанесъл лека порезна рана в областта на плешката на работещ в приюта мъж, който се е опитал да го отпрати. След това ранил и отец Иван в ухото с нож.\r\n\r\nОпитал е да избяга, но е задържан за 24 часа.\r\n\r\nПострадалият работник е на 35 години. Той е с голяма порезна рана в лявата част на гърба и е приет \r\nв спешното отделение на УМБАЛ \"св. Анна\"-София  без опасност за живота.", "date": "2019.08.15", "title": "Надрусан нападнал работник в Нови Хан, после и отец Иван"}
{"url": "https://www.dnes.bg/temida/2019/08/15/nameriha-9-kg-zlato-v-magazin-za-telefoni.419764", "text": "При специализирана полицейска акция в Пазарджик,властите са намерили 9 кг недекларирани златни накити в магазин за телефонна техника, съобщават от пресцентъра на МВР.\n\r\nВ хода на действията вчера е извършена проверка на магазин за продажба на мобилни телефони и аксесоари в  центъра на областния град. \n\r\nИнспектиращите установили, че в обекта, ползван от трима местни жители на възраст 20, 21 и 50 г., се предлагали за продажба накити и украшения от злато. \n\r\nПри извършеното претърсване на място и в жилищата, обитавани от тримата, били открити общо 8.9 килограма изделия от злато – гривни, колиета, пръстени, обеци, медальони.\n\r\nИзяснено е, че накитите не са декларирани по времето на вноса им от съседна страна, обектът не е лицензиран за продажба на изделия от благородни метали. \n                    \n                    \n                \r\n                \r\n                \r\n                \r\nДанъчните инспектори са установили и липсата на касови бонове при контролни покупки от магазина. Очаква се днес той да бъде запечатан и подложен на щателна проверка от служителите на приходната администрация.\n\r\nДвама от мъжете са задържани в ареста за срок от 24 часа, а намерените изделия от благородни метали са иззети. По случая е образувано досъдебно производство за престъпление по чл. 251, ал.1 от Наказателния кодекс.", "date": "2019.08.15", "title": "Намериха 9 кг злато в магазин за... телефони"}
{"url": "https://www.dnes.bg/stranata/2019/08/15/chaka-ni-dyjdovna-esen-s-riazko-zastudiavane-prez-oktomvri.419780", "text": "Кратките бури с интензивни валежи през лятото на Балканския полуостров и Италия ще продължат и през есента. \n\r\nОчакванията са такива да има през септември и октомври, прогнозира метеорологът на AccuWeather Тайлър Ройс.\n\r\nСиноптикът предвижда, че валежите, придружени с гръмотевици, ще са продължителни, а това ще създаде риск от наводнения и свлачища. \n\r\nС напредването на сезона рискът от силни гръмотевични бури ще намалее, но на места интензивните валежи ще продължат.\n\r\nЕсента може и да започне с меко време, но краят й ще дойде бързо и с рязко застудяване. \n\r\nНа този етап има условия зимата в Източна Европа да е с обилни снеговалежи, най-значителни в района на Украйна, Унгария, Сърбия, Босна и Херцеговина.\n                    \n                    \n                \r\n                \r\n                \r\n                \r\nНа Британските острови есента ще донесе мощни бури с ураганни ветрове, които ще се разпростират чак до континенталните държави Холандия, Дания и Франция.\n\r\nОсвен риск от вятърни бури в районите от Северна Франция до Британските острови, има вероятност да дойдат и  бури от Атлантическия океан.\n\r\n\"Комбинацията от двете ще допринесе за по-влажна от нормалната есен\", заяви старшият метеоролог на AccuWeather Алън Репперт.\n\r\nЕдинственият регион, в който най-вероятно ще се задържи продължително топлото време през есента, ще бъде този на Португалия и Испания.\n\r\nРязка промяна на времето там се очаква през октомври, когато най-вероятно ще завали. \n\r\nЕсента ще е най-приятна в централните райони на Европа с температури около нормата за сезона.", "date": "2019.08.15", "title": "Чака ни дъждовна есен, с рязко застудяване през октомври "}
{"url": "https://www.dnes.bg/notifikacii/2019/08/15/petima-v-aresta-sled-masov-selski-boi-s-kamyni-i-dyrveta.419783", "text": "Бой между две групи в самоковското село Ковачевци приключи с петима задържани. \r\n\r\nБиячите използвали камъни, стъклени бутилки и дървета.\r\n\r\nДокато се саморазправяли, мъжете потрошили прозорците и вратите на пет къщи, както и четири автомобила. \r\n\r\nЕкшънът се разиграл късно вечерта във вторник, съобщиха от СДВР.\r\n\r\nИзпратените на място полицейски служители установили и своевременно прекратили мелето.\r\n\r\nАрестуваните са криминално проявени и осъждани.", "date": "2019.08.15", "title": "Петима в ареста след масов селски бой с камъни и дървета "}
{"url": "https://www.dnes.bg/festivali/2019/08/15/jivotyt-kato-izkustvo-life-v-sofiia.419732", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Фестивалът на изкуствата \"Life\" превзема София. Инициативата цели да вдъхнови все повече хора да се занимават с различни изкуства. Фестивалът ще завърши утре вечер с концерт, който ще се проведе в кино \"Кабана\" в градинката пред НДК.\n\r\nВ \"България сутрин\" организаторите на фестивала Давид и Девора Крумови обясниха, че по време на фестивала посетителите могат да се включат в различни работилници и да се запознаят с различни видове изкуства. \n\r\n\"Чрез изкуството можем да вдъхновим младите хора, да им покажем пътят, по който те да решат да тръгнат. Всеки ден имаме различни уъркшопи, а след това концерти. Всяка година се развиваме и вкарваме все повече нови изкуства\", обясниха те пред . \n                    \n                    \n                \r\n                \r\n                \r\n                \r\nДвама от участниците във фестивала - ирландецът Мартин Нолън и австриецът Мартин Моро, които свирят на различни инструменти, пък заявиха, че с удоволствие са се включили в инициативата и се радват, че могат да насърчават хората да се занимават с изкуство.\r\n ", "date": "2019.08.15", "title": "Животът като изкуство: \"Life\" в София"}
{"url": "https://www.dnes.bg/notifikacii/2019/08/15/samolet-na-wizz-air-kacna-prinuditelno-v-norvegiia.419785", "text": "Самолет на Wizz Air беше принуден да обърне във въздуха и да кацне на летището в Ставангер, Норвегия, след като пиян мъж се опита да щурмува пилотската кабина. \r\n\r\nТака създал масова паника за предполагаем опит за отвличане, информира Спутник, цитиран от dariknews.bg. \r\n\r\n\"Ние се придвижваме към летището в Ставангер, след като бе съобщено за човек, който се опитва да атакува самолета. Той все още не е кацнал и сме на път да се погрижим за ситуацията веднага щом се приземи\", съобщи Норвежката Югозападна полиция в Twitter.\r\n\r\nУстановено е, че виновник за създалата се ситуация е 60-годишен мъж. Той е задържан в момента на приземяването на машината.", "date": "2019.08.15", "title": "Самолет на Wizz Air кацна принудително в Норвегия "}
{"url": "https://www.dnes.bg/balkani/2019/08/15/zabraniavat-20-godishnite-koli-v-centyra-na-bukuresht.419761", "text": "На най-замърсяващите автомобили ще бъде забранено да влизат в центъра на Букурещ от догодина, а посетителите с коли от провинцията ще плащат дневна винетка, за да карат в града. Тези две радикални мерки бяха обявени от кмета на румънската столица Габриела Фиря и след 45 дни обществено обсъждане ще бъдат внесени за гласуване в общинския съвет, пише . \n\n\r\n\n                    \n                    \n                \r\n                \r\n                \r\n                \r\nПланът предвижда на всички автомобили без екологичен сертификат, или със сертификати Евро 1 и Евро 2 (тоест всички, произведени преди 1999 година включително), да се забрани да влизат в широкия център на града. Онези, които са с регистрация в Букурещ или в обкръжаващия го окръг Илфов, все пак запазват правото да се движат в останалите части на столицата. На колите от провинцията със сертификат до Евро 2 изцяло се забранява да навлизат в Букурещ.\n\r\nСобствениците на автомобили с Евро 3 (произведени до 2004 година включително) ще могат да карат през центъра само след закупуване на винетка тип Oxygen-С, която ще струва 75 леи (15 евро) на месец или 900 леи (190 евро) годишно.\n\r\nОтделно кметът на Букурещ иска всички регистрирани другаде автомобили да плащат винетка тип Oxygen-В, за да шофират или минават транзитно през града. Нейната цена ще е 10 леи (2.1 евро) на ден или 1900 леи (402 евро) годишно.\n\r\n \"Най-важният фактор за замърсяването на въздуха е задушаващият автомобилен трафик\", обясни Фиря, като напомни, че само в Букурещ и Илфов вече са регистрирани над 1.6 милиона автомобила. \"Букурещ стигна до незавидното шесто място сред най-замърсените градове в Европа... Да го знаем и да не предприемем нищо би било безсъвестно\", добави кметицата.\n\r\nСпоред официалната статистика в града има около 120 000 автомобила със сертификат до Евро 2, на които по новите правила ще бъде забранено да се движат в центъра, и още 213 000 с Евро 3, които ще плащат винетка.\n\r\nОнлайн проучване на сайта Hotnews показва, че мерките на Фиря се радват на одобрението на 56% от отговорилите, докато само 25% смятат, че те са популистки или несправедливи.\n\r\nБукурещ стана пословичен с тежкия трафик и задръстванията в последните години. В миналогодишния индекс за замърсеност на атмосферния въздух румънската столица наистина зае шестото място, изпреварена само от Тетово и Скопие (Македония), Неапол (Италия), Тирана (Албания) и Торино (Италия). В същата класация София е на 19-о място от общо 72 града, като пред нея по замърсеност се класират Барселона, Рим, Пловдив, Париж, Солун, Санкт Петербург, Милано и Брюксел.\r\nНа дъното, тоест с най-добро качество на въздуха, са Мюнхен, Малмьо, Стокхолм, Цюрих, Хелзинки и Рейкявик.", "date": "2019.08.15", "title": "Забраняват 20-годишните коли в центъра на Букурещ "}
{"url": "https://www.dnes.bg/notifikacii/2019/08/15/v-norvegiia-radioaktiven-iod-do-granicata-s-rusiia.419788", "text": "Норвежката служба за ядрена безопасност анализира малки количества радиоактивен йод, открити във въздуха в Северна Норвегия в дните след смъртоносната експлозия при изпитания на ракетен двигател в Русия, близо до общата граница, предаде Ройтерс.\n\r\nРуската държавна ядрена агенция Росатом съобщи в събота, че петимата души, убити при взрива, са били нейни служители, а експлозията била свързана с \"изотопни енергийни източници\".\n\r\nНорвежката служба по радиация и ядрена безопасност DSA каза, че е открила редиоактивния йод в станцията за филтриране на въздуха в Сванхолд, която е до руската граница. Границата между Норвегия и Русия минава по река.\n\n\r\r\n                \r\n                \r\n                Пробите са взети в периода 9-12 август, след взрива в региона на Архангелск на 8 август.\n\r\n\"В момента не е възможно да се определи дали последното регистриране на йод е свързано с експлозията в Архангелск миналата седмица. DSA продължава да събира проби на по-чести интервали и да ги анализира\", съобщи службата по ядрена безопасност.\n\r\nПодобни нива на радиация не са необичайни в Норвегия, тъй като станциите за наблюдение регистрират радиоактивен йод между 6 и 8 пъти годишно, а източникът му обикновено остава неизвестен.\n\r\nРуската държавна метеорологична служба съобщи във вторник, че нивата на радиация в град Северодвинск са се увеличили рязко до 16 пъти над нормалното миналия вторник, а медиците, лекували жертви на експлозията, бяха изпратени в Москва за да бъдат прегледани, предаде руската агенция ТАСС, цитирана от БТА.", "date": "2019.08.15", "title": "В Норвегия - радиоактивен йод до границата с Русия"}
{"url": "https://www.dnes.bg/stranata/2019/08/15/kola-i-tovaren-avtomobil-se-udariha-na-pytia-pleven-biala.419806", "text": "Катастрофа затруднява движението по пътя Плевен – Бяла, в района на разклона за село Горна Студена, съобщиха от полицията за \"Фокус\". \r\n\r\nПри произшествието са се ударили лек и товарен автомобил. \r\n\r\nПо първоначална информация има загинал. \r\n\r\nДвижението на автомобили в района се осъществява в едната лента и се регулира от служители на РУ – Свищов. \r\n\r\nШофьорите е необходимо да карат внимателно и със съобразена скорост.", "date": "2019.08.15", "title": "Кола и товарен автомобил се удариха на пътя Плевен – Бяла"}
{"url": "https://www.dnes.bg/knigi/2019/08/15/komiks-za-vyzrastni-roden-ot-sedemte-smyrtni-griaha.419782", "text": " Истинските портали към Aда се намират в човешките души. Те са винаги открехнати – в очакване тъмните ни страсти да надделеят над задръжките и морала. Човешко е да се греши... и в своите седем диаболични истории майсторите на шока Благой Д. Иванов и Петър Станимиров показват макабреното очарование на грехопадението в книгата .\r\nПохот, чревоугодие, алчност, леност, гняв, завист и горделивост – това са истинските изкушения, които хилядолетия наред въвеждат човешкия род в екстаз и агония. В съвремието наивно очакваме те да са последвани от изкупление или поне от прошка. Колко сме заблудени само...\r\n \r\nБлагой Д. Иванов от ученик се занимава с писане, от студент – с кинокритика, а от 2011 г. плува из издателските ширини. Независимо дали се е фокусирал върху жанрова проза, дали анализира даден филм, или редактира книги, движеща сила си остава интересът му към по-мрачните, провокативни и нарушаващи табутата теми и сюжети.\r\n                    \n                    \n                \r\n                \r\n                \r\n                Докато измисля концепцията и сценариите на настоящия проект, основно се вдъхновява от британеца Клайв Баркър и от японеца Джунджи Ито. Когато не се занимава с литература, с нескрито удоволствие се отдава на другите си страсти – меломания, палеонтология и критично мислене.\n\r\nПетър Станимиров навлиза ударно в света на комиксите и илюстрациите още през 80-те години на миналия век. Освен несъмнено култовата му роля в проекти като \"Дъга\" и в художественото оформление на книгите на Стивън Кинг и Дийн Кунц, той налага в България безобразно популярните книги-игри, после минава през гейминг бранша, а в последно време е изключително активен както като художник на класически произведения, така и на съвременна попкултура.\r\nПравил е десетки изложби и е носител на редица отличия, а внушителното му портфолио е маркирало не едно, а вече близо пет поколения.", "date": "2019.08.15", "title": "Комикс за възрастни, роден от седемте смъртни гряха"}
{"url": "https://www.dnes.bg/temida/2019/08/15/spipaha-slujitel-na-nap-sybiral-pari-po-moreto.419787", "text": "57-годишният Стефан Д. е привлечен като обвиняем за извършени от него две измами в курорта Златни пясъци, съобщават от пресцентъра на прокуратурата.\r\n\r\nС постановление на дежурен прокурор от Районната прокуратура във Варна той е задържан за срок до 72 часа.\r\n\r\nНа 10 август тази година мъжът, който е роден в русенското село Ветово, се представил като служител на НАП пред жена, работеща в курорта, въвел я в заблуждение, че е длъжностно лице, и така успял да й причини вреда за 50 евро. \r\n\r\nСъщия ден, представяйки се отново за служител на приходната агенция, той въвел в заблуждение и друга жена в курорта и успял да й причини имотна вреда за 150 лева.\r\n\r\nПрестъплението, в което е обвинен 57-годишният мъж, се наказва с лишаване от свобода от 1 до 8 години.\r\n\r\nРайонната прокуратура във Варна ще внесе искане във Варненския районен съд за вземане на най-тежката мярка за процесуална принуда – задържане под стража, спрямо Стефан Д.\r\n\r\n ", "date": "2019.08.15", "title": "Спипаха \"служител\" на НАП, събирал пари по морето"}
{"url": "https://www.dnes.bg/akoshtete-vqrvaite/2019/08/15/kak-da-predpazite-doma-si-po-vreme-na-liatnata-pochivka.419680", "text": "Когато заминавате на дългоочаквана почивка, оставяте дома си без надзор. Дори в най-безопасните квартали и райони на града, в който живеете, е възможно домът ви да бъде нападнат от крадци. Също така съществува опасност от бедствия, аварии и непредвидени обстоятелства, които да предизвикат щети по имуществото ви, най-вече ако не сте взели предпазни мерки преди да заминете.\r\nКакво трябва да направите в дома си, когато заминавате задълго на почивка?\r\n\r\nРазбира се, че заключването на дома е навик, който всички имаме, но все пак ще го споменем, защото е важно да не забравяте да го направите. Проверете два пъти всички врати и прозорци преди да тръгнете.\r\n                    \n                    \n                \r\n                \r\n                \r\n                \r\nКогато сте на почивка, пътешествие, ваканция или екскурзия и преживявате страхотни емоции е напълно нормално да ви се иска да ги споделите с приятелите си в социалните мрежи. Не бързайте с хвалбите, пускането на клипчета на живо и снимки, защото това може да подскаже на зложелатели, че в дома ви няма никой. Ако държите да се похвалите с преживяването си, поне го направете, след като сте се върнали вече от почивката.\r\n\r\nНе оставяйте ценности, бижута и пари на видно място. За видни места се считат и тези, на които си мислите, че сте скрили ценностите си – в гардероба, под матрака, в шкафа при бельото и така нататък. Приберете всичко ценно в сейф или ги вложете в трезор, ако става въпрос за нещо незаменимо ценно.\r\n", "date": "2019.08.15", "title": "Как да предпазите дома си по време на лятната почивка? "}
{"url": "https://www.dnes.bg/politika/2019/08/15/deputatite-vakancuvat-chinovnici-gi-zastrahovat-za-30-000-lv.419804", "text": "Администрацията на парламента е пуснала обществена поръчка за групова застраховка на 240-те народни избраници.\n\r\nЖивотът на един депутат е оценен на 30 000 лева. Толкова ще получат неговите близки, ако той почине от инфаркт, инсулт, при катастрофа или вследствие на злоумишлени действия от трети лица по време на изпълнение на своите задължения. \n\r\nЗастраховка на депутатите се прави всяка година, като миналата животът им е бил оценен по-високо - за 50 хил. лв., а през 2017 г. сумата е била пак 30 хил.\n\r\nПри смърт от трудова или битова злополука, или общо заболяване наследниците ще получат 15 000 лв.\n\r\nПри трайна загуба на работоспособност вследствие на инфаркт, инсулт, катастрофа или на злоумишлени действия от трети лица настъпили в изпълнение на служебните ангажименти, депутат ще получава процент от 30 хиляди, равен на процента загубена трудоспособност, определен от ТЕЛК или НЕЛК. При загуба на работоспособност вследствие на трудова или битова злополука процентът се изчислява по същия начин, но от 15 хиляди лева.\n                    \n                    \n                \r\n                \r\n                \r\n                \r\nТъй като застраховката не е поименна, а групова при прекратяване на пълномощията на народен представител спира да тече и застраховката му, като тя се прехвърля на следващия в листата, който влиза в парламента.\n\r\nОтделно на сайта на НС има обществена поръчка за покупката на 11 нови ксерокса за 88 800лв. \n\r\n ", "date": "2019.08.15", "title": "Депутатите ваканцуват, чиновници ги застраховат за 30 000 лв."}
{"url": "https://www.dnes.bg/stranata/2019/08/15/60-godishna-jena-zagina-sled-tejyk-sblysyk-na-trakiia.419803", "text": "Жена на 60 години загина при пътен инцидент на автомагистрала \"Тракия \" край Стара Загора. \r\n\r\nИнцидентът е станал в 14.15 часа днес, съобщиха от МВР за БТА.\r\n\r\nПо първоначална информация е имало челен сблъсък между два автомобила. \r\n\r\nЗатворено е движението в едната лента по пътя Стара Загора- Бургас. \r\n\r\nНа мястото на инцидента има екип на \"Пътна полиция\".", "date": "2019.08.15", "title": "60-годишна жена загина след тежък сблъсък на \"Тракия\""}
{"url": "https://www.dnes.bg/index/2019/08/15/bez-budilnik-praga-gradyt-na-podredenite-slaviani.419533", "text": "\nВзаимодействието на германската със славянската цивилизации е родило чудния и прекрасен град Прага – столицата на Чешката република. В момента населението на града е съпоставимо с това на София, около 1 милион и 300 хиляди души. Любопитен факт за столицата със стотиците кули е, че приема над 8 милиона туристи ежегодно, което е почти толкова колкото поема цяла България за година - 9 милиона туристи.\n\n\r\n\r\n                \r\n                \r\n                \r\nНа какво се дължи огромният туристически интерес към Прага – отговорът е един – неописуемата красота на града. Историческият център е вписан в списъка на ЮНЕСКО, малко градове могат да се похвалят с такова признание. Тук царува епохата на Средновековието и готиката. Стотиците кулообразни върхове на храмовете придават изключителен колорит на Праха (както самите чехи я наричат). За нас българите чешкият език звучи малко смешно с постоянните си умалителни и замяна на буквата Г с Х, като например – яхода, храд, Праха, водичку и т.н.   \n\r\nНека се върнем към забележителностите на града, те са изключително много на брой и разнообразни.\n\r\nПрага е градът на подредените славяни – всичко тук се прави с онази тъй приятна германска точност и подреденост – загледайте се в краката си, малките тротоарни павенца са перфектно наредени, но навсякъде звучи славянската реч, което все пак дава да се разбере, че не си в германски град. Да, влиянието на германската култура е много силно, но славянството въобще не е загубило същността си тук. \n\r\nНа голяма почит са светите братя Кирил и Методий, които именно в чешките земи са провели научната си и просветителска дейност, бореща се с германизацията на местното славянско население от католическата църква. Макар и неуспешна, мисията на Кирил и Методий се помни – все пак благодарение на тях славяните получават правото да водят свещените си служения на собствен и разбираем език.\r\nСтанах свидетел на такава служба – тъй близка е тя поради сходството на езика, но и много отдалечена заради поетия път на чешката нация към католицизма. Честно да си кажа свиренето на орган винаги е будило някакви тъмни, страховити помисли в ума на свикналия с византийските и църковнославянски църковни служби, градящи се основно върху хоровото и гласово пеене, неизползващо помощта на музикални инструменти. Къде може да чуете католическа меса на славянски език? Препоръчвам манастира „Страхов“. Тук ще се насладите на запълваща очите и душата архитектура и различността на централноевропейската култура. \n\r\nКакво е Чехия без знаменитите й замъци? Пражкият замък, постоянно растящ от IX век насам, е кулминацията за всеки турист в града. Тук задължително ще почакате на опашката за вход, билетите за всяка една от забележителностите са с различни цени, направени така, че да посетите само това, което наистина ви е интересно. Дворцовият комплекс притежава галерии, прекрасна градина и кралската катедрала „Свети Вит“ – пример за зашеметяващата красота на готическата архитектура. Освен всичко останало от Пражкия замък се открива и една от най-красивите панорамни гледки към града. \n\r\nСпускайки се надолу, пригответе се - Прага е град на хълмове, ще минете през всякакви магазинчета за сувенири – всички ми казваха колко много българска реч ще чуя там, но определено испанската доминираше през моето посещение в града. Купуването на сувенири направих от азиатка, толкова много азиатци не бях виждал през живота си – Прага е любим град и на китайските туристи. Избрах да си взема малката къртицата Къртек, популярна благодарение на една чешка анимация, и магнити с Астрономическия часовник, за него ще говорим малко по-нататък. Та, спускайки се надолу по склона се стига до Карловия мост – определено не бях готов за борбата с хората на „моста на хилядите туристи“, но си заслужи цялото бутане и разминаване със снимащите китайци – мостът е превъзходен, построен е върху река Вълтава, а на всеки 5 метра има по една статуя от двете му страни, която показва различен светец, свързан с историята на града.\r\nГледката към Пражкия замък и другите мостове също не е за изпускане. Карловият мост завършва пред площад с две катедрали – на „Свети Франциск“ и „Свети Салвадор“, посетете ги и двете, едната е с много красив купол, който принципно не е характерен за готическия стил на града. \n\r\nМалките и криви улички – това е запазена марка на Прага, след Карловия мост продължаваме към Астрономическия часовник, време е да се загубим точно из тези улички, добре, че роуминга падна, за да си използвам интернет съвсем свободно. За да стигнете до тази забележителност може просто да следвате туристическия поток, усещането е като да си сред река, всички се движат в „правилната посока“, макар че е хубаво и просто да се изгубите из тези криви улички, пълни с магазинчета. Време е да се подсилим с малко сладко, избираме Търделник – едно много вкусно чешко кулинарно изделие, фуния от козуначено тесто, която може да бъде напълнена със сладко по ваш избор – ябълки, ягоди, боровинки, шоколад, „затапено“ с колосално количество сметана – вкусотия е,  ако обичате да пиете бирата си със сладко като мен, то това е добра комбинация. \n\r\nАстрономическият часовник – това е забележителност, която няма къде да видите другаде по света. Намира се на фасадата на кулата на кметството, част от централния площад на стария град. Часовникът е толкова красиво изработен, че остава без дъх всеки посетител. Мерилото за време не изпълнява само тази си функция, той отчита мястото на слънцето и луната, както и различни астрономически мерки. На всеки час един от 12-те християнски апостоли се показва пред публиката. Изненада за туристите е изкачането дори и на смъртта – нейната фигура е страховит скелет. Пражкият часовник е тук от 1410 година, не е много млад, нали, но точно онази чешка грижливост към детайла е успяла да опази шедьовъра. \n\r\nСлед Астрономическият часовник е време да се полюбувате и на централния площад на Стария град. Тук се намира и емблематичната катедрала „Дева Мария пред Тин“. Тя е главната църква в района от XIV век насам. Кулите, заради които туристите обикват Прага, са отличителна черта и на тази катедрала. Прекрасно се вписва в целия облик на градския площад с красивите си цветни къщи с неподражаеми фасади.\n\r\nВреме за гулаш – пътят, които изминава всеки турист, не е малко, затова е нужно да се подкрепи с храна. Аз харесах чешката кухня – месоядните са в екстаз тук, всичко е добре гарнирано със сосове и разбира се бира, фаворит за мен бе „смесеното“ пиво – микс на тъмна със светла бира. Ресторантите са навсякъде, харесайте си някой и опитайте гулаша – късчета месо в приятен сос и кнедли (хлебчета с доста по-плътна консистенция), но пък изключително вкусни. \n\r\nРека Вълтава е кръвоносната артерия на Прага, върху нея са построени много мостове, тя дели града на две и дава онзи неповторим чар на градовете с реки. Съветвам ви да се разходите по нея, има много зони за това, дори кораби ресторанти и хотели (Botel). Може също да се повозите на кораб или водно колело с най-различни форми – лебеди, ретро коли. \n\r\nПрага е приказка, не случайно се нарича Златна Прага. Потопете се в града, открийте скритите му кътчета – градината с лабиринта, къщата, през която минава трамвая, масажите от тайландки (това хич не е скрито), магазините за марихуана, тук тя е легална до 1 грам, Вишехрад, скултурата с пингвините и бебетата, и много, много други. Прага е жив и космополитен град, дори най-смело бих казал един от най-красивите в Европа, споменът за него завинаги ще остане в сърцата и умовете на всеки посетител. \r\nАко искате да осъществите мечтаната почивка и не може да чакате до заплата, вземи А1 Кредитна карта. ", "date": "2019.08.15", "title": "\"Без будилник\": Прага – градът на подредените славяни "}
{"url": "https://www.dnes.bg/televizia/2019/08/15/na-more-prez-septemvri-kyde-e-nai-izgodno-da-pytuvame.419792", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\r\nОпасно море. Експерти съветват как да се спасим при мъртво вълнение\r\n\r\nМагистрала \"Струма\" остава затворена до септември. Колко сериозни са щетите от пожара?\r\n\r\nДунапрен бе изваден от столичен канал. НА ЖИВО: Замърсена ли е водата и може ли да е опасна за хората?\r\n\r\nНа море през септември. Къде е най-изгодно да пътуваме?\r\n\r\nДжанго Зе отново заедно. Срещаме ви с вокалиста на групата Мирослав Атанасов", "date": "2019.08.15", "title": "На море през септември. Къде е най-изгодно да пътуваме?"}
{"url": "https://www.dnes.bg/mestni-izbori-19/2019/08/15/db-nominira-arh-borislav-ignatov-za-kmet-na-sofiia.419775", "text": "Дясното обединение \"Демократична България\", съставено от партиите ДСБ, \"Да, България\" и \"Зелено движение\", представи официално своята номинация за кмет на София. \r\n\r\nТова е сегашният председател на Камарата на архитектие в България (КАБ) Борислав Игнатов.\r\n\r\nКандидатурата му беше обявена в столицата при Езерото с лилиите в Борисовата градина, а на представянето присъстваха и лидерите на трите партии - Атанас Атанасов, Христо Иванов и Борислав Сандов.\r\n\r\nКъм момента обединението не е номинирало кандидат за председател на Столичния общински съвет, като казаха, че това ще стане на по-късен етап.\r\nОт биографията на Борислав Игнатов, качена на сайта на Камарата на архитектите, става ясно, че той е роден през 1972 година. Завършил е Университета по Архитектура, Строителство и Геодезия в София. През годините е работил в САЩ, Хонконг и Китай.", "date": "2019.08.15", "title": "ДБ номинира арх. Борислав Игнатов за кмет на София"}
{"url": "https://www.dnes.bg/world/2019/08/15/voenna-policiia-sybrana-na-stadion-blizo-do-honkong.419719", "text": "Китайски сили - очевидно военна полиция, бяха събрани днес на стадион в град Шънчжън недалеч от автономната територия Хонконг, предаде Франс прес.\n\r\nРепортер на агенцията - очевидец, информира за \"може би хиляди хора с униформи, обкръжени с камиони и бронетранспортьори\".\n\n\n\r\nМъжете марширували и се упражнявали в бягане, други обикаляли с мотоциклети стадиона, разположен на по-малко от 7 км от хонконгската граница.\n\r\nПричините за присъствието им на стадиона не са известни, посочва агенцията.\n\r\nСлед два месеца продемократични протести в Хонконг Пекин отправя през последните дни сигнали, че може да се намеси, за да възстанови реда в бившата британска колония.\n                    \n                    \n                \r\n                \r\n                \r\n                \r\nДържавните медии разпространиха кадри, показващи военни колони, насочили се към Шънчжън.\n\r\nНякои демонстрации бяха съпроводени с насилие и комунистическият режим обвини вчера протестиращите, че действията им \"наподобяват тероризъм\".\n\r\nКитайската армия разполага с многохиляден гарнизон в Хонконг, но не е предвидено да се меси във вътрешните работи на автономния район. Това обаче може да стане по молба на местните власти, уточнява АФП, цитирана от БТА.", "date": "2019.08.15", "title": "Военна полиция събрана на стадион близо до Хонконг"}
{"url": "https://www.dnes.bg/zvezdi/2019/08/15/maili-zariazala-liym-zaradi-kuponite-i-razprite-sled-tiah.419708", "text": "Причината за злополучния край на 8-месечния брак на певицата Майли Сайръс с холивудската звезда Лиъм Хемсуърт станали маратонските партита на актьора с приятели, пише БТА, позовавайки се на Контактмюзик.\r\nКупоните на Лиъм станали повод за чести разпри между брачните партньори. Малко преди да се разделят, те за последно отново се скарали заради нощните приключения на Лиъм.\r\nСайтът цитира приятели на двойката, които споделили пред сп. \"People\": \"Мнозина си мислеха, че Майли е по-лекомислената в тази двойка. Но това се оказа заблуда. Големият виновник за разпадането на краткотрайната брачна връзка на звездните партньори се оказа Лиъм. Накрая на Майли й писна, тъй като той се държеше като пубер. Според нея крайно време било Хемсуърт да порасне, но тя нямала нерви да го чака\".\r\n                    \n                    \n                \r\n                \r\n                \r\n                Близки на двойката довериха, че актьорът имал доста по-чепат характер, отколкото е публичният му образ на приятен човек. Според друга версия Майли и Лиъм се разделили заради коренно противоположни виждания за брака. Актьорът нямал нищо против Сайръс да се развива като певица, но искал вкъщи да си има стабилна домакиня и майка на децата му.\r\nДруги източници, близки до двойката, не са сигурни, че раздялата между двамата е окончателна. Те са изпадали в подобни ситуации и преди и не е изключено отново да се съберат.", "date": "2019.08.15", "title": "Майли зарязала Лиъм заради купоните и разприте след тях"}
{"url": "https://www.dnes.bg/sofia/2019/08/15/skysan-kabel-ostavi-bez-tok-jiteli-na-drujba-i-gorubliane.419753", "text": "При несъгласувани изкопни и ремонтни дейности на територията на сградата на \"ВИК София\" е скъсан кабел средно напрежение на \"ЧЕЗ Разпределение България\", съобщиха от ЧЕЗ.\r\n\r\nВ резултат без електрозахранване са останали клиенти на компанията в ж.к. \"Дружба\" и квартал \"Горубляне\" в София, както и в село Герман. \r\n\r\nОт \"ЧЕЗ Разпределение\" незабавно са изпратили аварийни екипи за отстраняване на повредата и ще възстановят електрозахранването по най-бързия възможен начин.\r\n\r\nКомпанията призовава за пореден път за спазване на изискванията на дружеството при извършване на ремонтни и изкопни дейности.", "date": "2019.08.15", "title": "Скъсан кабел остави без ток жители на \"Дружба\" и \"Горубляне\""}
{"url": "https://www.dnes.bg/akoshtete-vqrvaite/2019/08/15/nastroenie-koi-zodii-nosiat-shtastieto-sys-sebe-si.419751", "text": "Тези зодиакални знаци знаят как да ви развеселят, да ви похвалят, да ви накарат да харесвате себе си и да се почувствате добре. Те могат да ви мотивират, да повдигнат настроението ви и да изброят всички ваши положителни качества. Мразят да критикуват и съдят и не смятат, че трябва да атакуват околните и да ги обиждат. Ето кои са те.\r\n \r\n\r\n \r\nРибите просто никога няма да ви предадат. Ако се чувствате зле и тъжни, просто се обадете на приятел от зодия Риби. Той ще знае как да ви разсмее, как да повдигне духа ви, ще ви обясни защо сте толкова прекрасни и добри приятели. Рибите са мили и ви съчувстват, разбират ви, знаят как да ви успокоят. Много са чувствителни и състрадателни, няма да ви се присмеят. И наистина им пука за вас, те са най-малко егоисти от всички зодии. Знаят как да ви накарат да се чувствате специални.\r\n \r\n\r\n \r\nЛъвовете са истински звезди. Те могат да изнесат цяло шоу, само за да ви разсмеят и да оправят настроението ви. Оптимисти са и ще ви накарат да се усмихнете. Майстори са на сладките приказки, знаят какво да ви кажат, за да ви вдъхнат кураж и да ви накарат да вярвате в себе си. Те общуват лесно с всички, имат добри сърца, щедри са и ще са честни с вас. Много обичат семейството и приятелите си и винаги ще ги защитават. Около Лъвовете ще се чувствате сигурни в себе си.\r\n\r\n", "date": "2019.08.15", "title": "Настроение! Кои зодии носят щастието със себе си? "}
{"url": "https://www.dnes.bg/stranata/2019/08/15/afrikanskata-chuma-stigna-i-do-blagoevgrad.419752", "text": "Първи случай на африканска чума по свинете е регистриран в Област Благоевград, предава \"Фокус\".\r\n\r\nПоложителната проба е дало намерено в Кресна умряло прасе. Това става ясно от думите на областния управител на Благоевград Бисер Михайлов на свикана извънредна епизоотична комисия. \r\n\r\nЗаразеното животно е било намерено в река Струма край града. \r\n\r\nНа срещата са обсъдени мерките, които ще бъдат предприети във връзйа с установения случай на африканска чума.", "date": "2019.08.15", "title": "Африканската чума стигна и до Благоевград "}
{"url": "https://www.dnes.bg/notifikacii/2019/08/15/otkriha-trup-na-diado-v-selska-kyshta.419746", "text": "Тялото на 67-годишен мъж е открито в двора на имота му в село Бели извор, област Враца. \n\r\n\r\nТова съобщиха от полицията в града. \r\n\r\nСигналът за откритото тяло е подаден в 07.59 часа в РУ – Враца. Образувано е досъдебно производство.", "date": "2019.08.15", "title": "Откриха труп на дядо в селска къща "}
{"url": "https://www.dnes.bg/sport/2019/08/15/bojinov-si-tyrsi-otbor-v-turciia.419743", "text": "Валери Божи­нов прави опити да си осигури нов отбор в карие­рата си в чужбина. Според запознати той води преговори с отбор от Турция, като се очаква развръз­ката да настъпи до няколко дни, пише \"Меридиан мач\".\n\r\nЗатова и головият хищник продължа­ва да се дърпа от договор с Ботев (Bp), където води подготовка, след като се раздели с Левски. Вчера се по­явиха информации, че Сашо Ангелов ще разчита на него за гостуването на Славия утре, но това едва ли ще се случи. Причината е именно възможността Валери да осъществи още един трансфер в чужбина.\n\r\nДо този момент той е играл в Италия, Англия, Португалия, Китай, Сърбия, Хърватия и Швейцария. Така ще може да прибави още една държава и нов отбор във ви­зитката си.\r\n                    \n                    \n                \r\n                \r\n                \r\n                Ако все пак не­щата се разсъхнат, то Валери ще трябва да пробва нов рестарт на ка­риерата си във Враца, за да из­пълни думата, коя­то е дал пред Сашо Ангелов. До този момент има само два отбора, в които се е подвизавал два пъти - Лече и Левски.\n\r\n", "date": "2019.08.15", "title": "Божинов си търси отбор в Турция"}
{"url": "https://www.dnes.bg/stranata/2019/08/15/v-nap-dovolni-hvaliat-tyrgovcite-po-chernomorieto.419740", "text": "В над 80 % от проверките на НАП по Черноморието не са открити нарушения, което е показател за подобряване на доброволното спазване на законовите изисквания, сочат данните на приходното ведомство от лятната контролна кампания до момента. Това съобщиха от пресцентъра на Национална агенция за приходите.\n\n\r\n\n\r\nОт извършените до сега близо 5000 проверки, 800 открити наблюдения и мониторинг чрез патрули на дейността на над 8000 търговски обекти, делът на нарушенията трайно намалява до 640. Издадените заповеди за запечатване на обекти са 119, сочи статистиката на данъчните.\n                    \n                    \n                \r\n                \r\n                \r\n                \r\nНай-често срещаното нарушение е несъответствието на наличността в касата с отчетеното на фискалното устройство, следвано от неиздаване на касова бележка. От началото на лятната контролна кампания до момента са открити 9 обекта, които изобщо нямат касов апарат, и те се запечатани. На 90 търговци с обекти по морето, които са имали стари неплатени задължения към бюджета, са били запорирани сумите, налични в касите им, на обща стойност близо 100 000 лв.\n\r\n„Проверките на НАП ще продължат и в разгара на летния сезон, подпомагани от колегите ни във Варна и Бургас. Работим заедно с други ведомства, за да гарантираме, че законът се спазва. Съотношението между проверки и нарушения показва по-добра данъчна дисциплина през този сезон, което беше и основната ни цел преди началото на кампанията“, каза директорът на „Фискален контрол“ Спас Шишков.", "date": "2019.08.15", "title": "В НАП доволни, хвалят търговците по Черноморието "}
{"url": "https://www.dnes.bg/notifikacii/2019/08/15/v-italiia-ferari-spria-pod-tir-horata-oceliaha-po-chudo.419745", "text": "Мощно „Ферари“ 488 заседна под тир в Италия, а пътуващите в колата хора са се спасили по чудо. \n\r\nКатастрофа стана на магистралата между Местре и Триест в Североизточна Италия и блокира трафика за часове на 14 август. \n\r\nСупермощният болид буквално заседна под камиона, след като шофьорът на червената кола удари рязко спирачки. \n\r\nШофьорът на колата, както и спътникът му, са леко ранени, съобщиха италианските медии, цитирани от . \n\r\nДвамата се спасили като по чудо само благодарение на факта, че мощната кола на цена 230 000 евро има невероятното качество да спира веднага след натискане на спирачките, независимо от скоростта, с която се движи.\r\n                \r\n                \r\n                \r\n„Ферари” 488 е с осемцилиндров двигател с 670 коня и развива 340 км в час, като ускорява от 0 до 100 км за 3 секунди. Италианските власти изясниха и как точно се е случил инцидентът на магистралата до Местре. \n\r\nДве коли, изпреварващи камиона, се ударили, поради което шофьорът на тира ударил рязко спирачки, за да ги избегне. В резултат на това тирът се обърнал напречно и застанал перпендикулярно на пътя точно в момента, в който на мястото пристигала намиращата се отзад „Ферари”. \n\r\nЗатова и шофьорът й не могъл по никакъв начин да го избегне, но благодарение на способността й да спира моментално той навлязъл с колата си само до половината под камиона. Още малко по-напред и със сигурност пътниците в мощната кола нямало да се спасят, твърди полицията.\n\r\nПо ирония на съдбата зрелищният инцидент станал на 14 август, точно 31 г. след смъртта на основателя на марката инж.Енцо Ферари.\r\n ", "date": "2019.08.15", "title": "В Италия \"Ферари\" спря под ТИР, хората оцеляха по чудо"}
{"url": "https://www.dnes.bg/world/2019/08/15/nepal-nalaga-ogranicheniia-za-jelaeshtite-da-izkachat-everest.419736", "text": "Желаещите да покорят Еверест ще трябва вече да са изкачвали високи върхове, да са преминали подходящо обучение, да имат удостоверения, че са в добро здраве и застраховки, покриващи разходите за спасителни акции, ако такива се наложат. \n\r\nТова предлага непалска правителствена комисия, сформирана след тежкия сезон на най-високия връх на света, в опит за покоряване на който тази година загинаха 11 души, предаде Асошиейтед прес, цитирана от БТА.\n\n\r\nВ доклад на комисията се предвижда от алпинистите да се изисква, преди да кандидатстват за разрешително за Еверест, да са изкачили успешно връх с височина над 6500 метра. Те ще трябва да имат и опитен водач.\n                    \n                    \n                \r\n                \r\n                \r\n                \r\nПравителството на Непал е критикувано, че допуска твърде много алпинисти до най-високия връх на Земята, както и че не спира неопитните катерачи, които трудно се справят със суровите условия на Еверест и забавят другите по трасето към 8850-метровия връх.\n\r\nОчаква се правителството да последва препоръките на комисията и да измени правилата за изкачване на планината.\n\r\nНай-добрите условия за изкачвания в Хималаите са в периода от март до май. \r\n ", "date": "2019.08.15", "title": "Непал налага ограничения за желаещите да изкачат Еверест "}
{"url": "https://www.dnes.bg/mestni-izbori-19/2019/08/15/gerb-se-gotvi-za-izbori-izdigna-kandidati-za-ruse-plovdiv-i-haskovo.419762", "text": "На свое заседание Изпълнителната комисия на ГЕРБ утвърди кандидатите за кмет на партията за три големи областни града – Русе, Пловдив и Хасково.\n\r\nЗа Русе партията издига Диана Иванова, съобщиха от пресцентъра на ПП ГЕРБ. В момента Иванова е директор на Професионалната гимназия по облекло в града. Тя е магистър по \"Автоматизация на производството\" от РУ \"Ангел Кънчев\". \n\r\nОсвен това през 2018 г. е отличена с наградата \"Директор на годината\" на Синдиката на българските учители, притежава и грамота „Посланик на Русе“ за високи постижения и принос към подобряването на имиджа на Русе и утвърждаването му като модерен и културен европейски център. Присъдено ѝ е и почетното отличие \"Неофит Рилски\" за дългогодишна цялостна високопрофесионална трудова дейност в системата на народната просвета на МОН.\n                    \n                    \n                \r\n                \r\n                \r\n                \r\nНа същото заседание членовете на ИК на ГЕРБ утвърдиха Здравко Димитров като кандидат за кмет на Пловдив. В момента Димитров е областен управител на Пловдив. \n\r\nТой е завършил Пловдивския университет \"Паисий Хилендарски\" като бакалавър по \"Спортна икономика\", след което защитава магистратури по \"Психология\", \"Публична администрация“ и \"Финансов мениджмънт\". Димитров е награден от министъра на отбраната с медал за принос към Министерството на отбраната, а през 2015 г. е отличен с най-високото църковно отличие \"Св. Апостол Ерм\". \n\r\nТой е и дългогодишен състезател по баскетбол, а от 1994 г. до 2007 г. президент на БК \"Академик\" - Пловдив. Иван Тотев остава областен координатор на ГЕРБ в града.\n\r\nЗа кмет на Хасково Изпълнителната комисия на ГЕРБ утвърди кандидатурата на Станислав Дечев. В момента той е областен управител на Хасково. Дечев е магистър по \"Автоматика и системотехника\" от пловдивския филиал на Техническия университет в София. Работил е в ДФ \"Земеделие\" – Хасково, бил е и общински съветник в Хасково.", "date": "2019.08.15", "title": "ГЕРБ се готви за избори: Издигна кандидати за Русе, Пловдив и Хасково"}
{"url": "https://www.dnes.bg/world/2019/08/15/pojar-na-samolet-ot-sasht-spria-poletite-ot-irlandsko-letishte.419763", "text": "Полетите на ирландското летище Шанън бяха преустановени след запалването на колесника на самолет на американска компания, специализирана в превоза на американски войски, предадоха Франс прес и Ройтерс.\r\n\r\nПожарът е угасен. Засегнатият самолет е Боинг 767-300 на американската компания Омни еър интернешънъл, която е специализирана във военни и правителствени превози. \r\n\r\nПътниците и екипажът са напуснали самолета и сред тях няма сериозно пострадали. \r\n\r\nЛетищните власти не уточниха дали самолетът е превозвал американски войници.\r\n\r\nЕкипите на летището работят по преместването на самолета от пистата.\r\n\r\nОмни еър съобщи в Тwitter, че участва в разследването на случая.\r\n\r\nПо данни на ирландското транспортно министерство през първите три месеца на годината през летището са преминали средно по 300 американски войници на ден, пише БТА.\r\n ", "date": "2019.08.15", "title": "Пожар на самолет от САЩ спря полетите от ирландско летище"}
{"url": "https://www.dnes.bg/sofia/2019/08/15/postradalite-rabotnici-ot-sofiia-sa-v-dobro-systoianie.419766", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Двамата мъже, които пострадаха при инцидент на строителна площадка в София, са в добро общо състояние. Единият е настанаен в \"Пирогов\", където ще остане за допълнително наблюдение още няколко дни, съобщава . \n\r\n\r\nДругият пък е в ИСУЛ. Той има няколко счупвания, но от екипа на болницата смятат, че няма да има трайни последици за него след претърпения инцидент. \r\n\r\nИнспекцията по труда пък започна проверка на строителната площадка. Днес там не се работи, а самата инспекция ще продължи няколко дни.", "date": "2019.08.15", "title": "Пострадалите работници от София са в добро състояние"}
{"url": "https://www.dnes.bg/obshtestvo/2019/08/15/ot-kaliforniia-do-saranci-zashto-edin-uchitel-se-pribra-v-bg.419768", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         В \"Завърналите се с Петя Кертикова\" този път ще видите история за една гладна душа по време на сита година - за осъзнатата сила на корена и магията на България. \n\r\nЗдравко Керелски е учител в детска градина, която работи по метода Монтесори. Мечтае да събуди духа на древните българи, който да прочисти обърканите ценности на съвременните хора. В дългосрочен план иска да създаде център за интегрално обучение и лечение - място, което обединява Изтока и Запада, духа и разума. \n\r\n\"Почувствах корените си. Изведнъж станаха нещо живо за мен, самото ми отношение към държавата,\" казва Здравко пред.\n                    \n                    \n                \r\n                \r\n                \r\n                \r\nКерелски напуска България, когато е на 10 г. Семейството му печели зелена карта и избира Калифорния за свой дом.\n\r\nТам той остава 18 години. Всичко върви добре до момента, в който Здравко усеща, че нещо липсва. Гората го тегли и решава да се установи в крайбрежното градче Санта Круз. Там учи психология и съвременна литература. Започва да се интересува и от електронна музика и организиране на различни събития. \n\r\nНо пропукването на емигранта е неизбежно.\n\r\n\"Летата си идвах в България. Виждах се с всичките си роднини. Лека полека усетих, че имам някаква роля да играя. Чувствах, че има нещо ценно и там, и тук (бел. ред. - Калифорния) и трябваше да измисля начин да ги свържа. Много идеи ми хрумнаха, една конкретно ме откъсна от музикалната среда и започнах да пътувам към тази цел\", споделя Здравко. \n\r\nА тази цел е да създаде център за интегрално обучение и лечение някъде в българските планини, в който да има работилници за родители, деца, възрастни хора. \n\r\nПреди да се завърне окончателно Здравко преживява душевен катарзис по време на една от ваканциите в България. \n\r\n\"Обикалях улиците, изходих цяла София, мислейки. Бях като луд човек. Буквално. И тогава ми хрумна идеята, че може би ако стана учител - хем ще е полезно, хем ще ми помогне да стъпя на родна почва и да се развивам също\", разказва Здравко. \n\r\nДнес той живее в софийското село Саранци. Има 3 кучета и 2 котки, за които се грижи. Казва, че е щастлив и че живее просто, но в мир със себе си. Пътува всеки делничен ден на стоп или с влак до София, където преподава английски език в частна детска градина. Вижда се с баба си често и дори взимат един от друг кулинарни уроци.", "date": "2019.08.15", "title": "От Калифорния до Саранци: Защо един учител се прибра в BG?"}
{"url": "https://www.dnes.bg/obshtestvo/2019/08/15/iogi-ot-cial-sviat-se-sybraha-v-pravec-na-festival.419767", "text": "\nНад 50 световноизвестни йога учители и музиканти дойдоха  в България, за да споделят своите умения и творчество с участниците в UDAYA LIVE Yoga & Music Festival.\r\nФестивалът се провежда за поредна година у нас.\r\n\r\nТой включва разнообразни класове, уъркшопи и практики на открити сцени край езерото в Правец. \r\n\r\nВ програмата е предвидена и медитация на изгрев слънце и нощна музика под звездите.\r\n\r\nПетдневният международен фестивал се провежда между 14 и 19 август.", "date": "2019.08.15", "title": "Йоги от цял свят се събраха в Правец на фестивал "}
{"url": "https://www.dnes.bg/obshtestvo/2019/08/15/misteriozniiat-vzriv-v-rusiia-budi-mnogo-vyprosi.419734", "text": "Тайнствена ядрена експлозия отне живота на 5 руски учени, определени като елита на руския Федерален ядрен център. Взривът избухна на 8 август на военен полигон в село Ньонокса, в руската Архангелска област.\n\r\n\n\r\nНивото на радиация в близкия град Северодвинск скочило 16 пъти над нормата. Обстоятелствата около инцидента остават неясни, тъй като властите изчакаха няколко дни, за да дадат в крайна сметка противоречиви данни какво точно са тествали експертите и какви са нивата на радиация.\n                    \n                    \n                \r\n                \r\n                \r\n                \r\nПредполага се, че е тествано новото супероръжие на Путин \"Буревестник\". Специалистът по ядрени реактори и енергиен експерт проф. Георги Касчиев коментира пред , че проблемът започва със самият взрив, който е с огромна мощност.\n\r\nПо думите му в района е имало паника, а градските власти отчитат увеличението на радиационния фон, предупреждават гражданите, а след това от Росатом казват, че няма опасност.\n\r\n\"На практика около 40 минути след взрива започва повишение на радиационния фон, което е много странно, защото то става за около час и след това спада. Тук е най-голямата мистерия. Това е възможно, ако е причинено от краткоживущи продукти на деленето, газообразни - това са радиоактивни благородни газове\", обясни специалистът пред Bulgaria ON AIR. Порф. Касчиев уточни, че според него няма как да става въпрос за теч.\n\r\nПо думите му радиационното замърсяване е локално и инцидентът е станал в защитен реактор, а отчетеното повишение на радиацията в района е именно от излезлите газове. \n\r\nПорф. Касчиев коментира още, че е опасно ако става въпрос за създаване на оръжие с реактори за двигатели, защото това може да е пагубно за страната, в която се разработва.", "date": "2019.08.15", "title": "Мистериозният взрив в Русия буди много въпроси "}
{"url": "https://www.dnes.bg/index/2019/08/15/kysmetliia-specheli-209-miliona-evro-s-bilet-ot-2-evro.419741", "text": "Лотариен билет, купен за 2 евро в Лоди, близо до Милано, спечели джакпота от 209 милиона евро, поставяйки нов рекорд в Италия, предаде Франс прес.\r\n\r\nУчастниците в лотарията \"Супереналото\" залагат на 6 числа от 1 до 90, като никой не бе отгатнал печелившите числа от месец юни 2018 г.\r\n\r\nДжакпотът е спечелен с числата 7, 32, 41, 59, 75 и 76, които бяха подбрани случайно от автомат в бар в Лоди. \r\n\r\nКак да разберем кой е щастливецът - заяви Гулиелмо Поджи, който стопанисва заведението. - Имаше постоянен поток от хора, които влизаха и искаха лотарийни билети.\"\r\n\r\nПредишният рекорд в \"Супереналото\" бе 177 милиона евро, спечелени през октомври 2010 г. \r\n \r\n/БТА/\r\n\r\n ", "date": "2019.08.15", "title": "Късметлия спечели 209 милиона евро с билет от 2 евро"}
{"url": "https://www.dnes.bg/business/2019/08/15/prez-sledvashtoto-trimesechie-lihvite-po-kreditite-namaliavat.419704", "text": "Лек спад може да отбележат лихвите по кредитите и депозитите у нас в следващото тримесечие, сочат данни на доклада \"Финансов сектор: Оценки и очаквания\", изготвен от Министерството на финансите.\n\r\nКредитните посредници прогнозират намаление в лихвените проценти в депозитите и в трите валути - лева, евро и щатски долара. Очакванията им са в синхрон с последните сигнали, свързани с паричната политика на Европейската централна банка (ЕЦБ), както и решението за понижение на лихвата на Федералния резерв (ФЕД) на САЩ. Прогнозите за запазването на лихвите по депозитите в лева и евро обаче до голяма степен не се реализираха, докато тези в долари предвиждаха леко повишаване. Лихвите по кредитите в трите валути също ще спаднат и ще се запази тенденцията на понижение от второто тримесечие на годината, пише \"Монитор\".\n                    \n                    \n                \r\n                \r\n                \r\n                \r\nОсновният лихвен процент ще остане без промяна, прогнозират още експертите. \"С оглед на последните решения на Европейската централна банка (ЕЦБ) и Федералният резерв (ФЕД), както и запазващата се висока ликвидност на банковата система, няма предпоставки за рязко покачване на основния лихвен процент\", пише още в доклада на българското финансово министерство.\r\nИнфлацията в страната пък може леко да се повиши. Причина за това са някои шокове в предлагането в световен мащаб като например на свинско месо, както и по-високите цени електроенергията и топлоенергията в страната.\n\r\n Ускорен ръст на заетостта в следващите 3 месеца прогнозират експертите. \"Повишените очаквания на финансовите посредници кореспондират с оценките за движението на наетите през следващите 3 месеца в бизнес анкетите към юни\", се подчертава в доклада. Темпът на икономически растеж ще се запази като анкетираните предприемачи остават позитивни за текущата икономическа ситуация в България. В сравнение с прогнозите за същия период миналата година, позитивните оценки отбелязват ръст.\n\r\nВ доклада се обръща внимание и на общата пазарна капитализация на Българската фондова борса (БФБ), която в края на юни 2019 г. възлиза на 27.6 млрд. лв. или с 1.4% нагоре. Според експертите обаче в следващото тримесечие може да има минимален спад като една от причините за песимизма им са обтегнатите търговски отношения между САЩ и Китай.\r\n ", "date": "2019.08.15", "title": "През следващото тримесечие: Лихвите по кредитите намаляват"}
{"url": "https://www.dnes.bg/notifikacii/2019/08/15/grupa-tineidjyri-chupiat-prozorci-i-streliat-po-horata-v-burgas.419705", "text": "Пет момчета и едно момиче чупиха прозорци, нападнаха граждани и стреляха по тях с газов пистолет в Бургас. Пробите им за употреба на алкохол и наркотични вещества са положителни, съобщава bTV.\n\r\n\n\r\nМладежите са задържани снощи около 20 ч. след подаден сигнал от потърпевшите в полицията. Служителите на две полицейски управления се включват в издирването на групата. От агресията са пострадали 36-годишен мъж и по-възрастният му баща.\r\n                \r\n                \r\n                \r\n„Стигнало се е до словесно спречкване, което е с разменени удари, като в един момент единият от младежите изважда газов пистолет и произвежда изстрел в близост до 36-годишния бургазлия\", заяви Цветелина Рандева.\n\r\nВъзрастните бургазлии са направили забележка на младежите заради счупен прозорец. Инцидентът става на улица „Копривщица” в Бургас, сравнително централно място в града. Според съседите мъжете са искали да поговорят с тийнейджърите.\n\r\nРаните не са сериозни, но пострадалите ще бъдат освидетелствани от съдебен лекар по искане на полицията. От шестимата тийнеджъри само един е пълнолетен. Засега всички остават в ареста.", "date": "2019.08.15", "title": "Група тинейджъри чупят прозорци и стрелят по хората в Бургас"}
{"url": "https://www.dnes.bg/index/2019/08/15/receptata-dnes-pileshki-filenca-na-skara-uviti-v-bekon.419607", "text": ":\r\n8 броя пилешки филенца (нарязани на тънко и продълговато)\r\n8 резена пушен бекон\r\n2 супени лъжици мед\r\n1 чаена лъжица вода\r\n1 супена лъжица готов сос барбекю\r\n \r\n:\r\n \r\nЗагрейте скарата и я намазнете с малко мазнина. Овкусете пилешките филенца със соса барбекю. Увийте всяко филенце в бекон, като може да забучите и клечка, за да го предпазите от разгъване. В купа смесете меда с водата и разбъркайте добре. Сложете филенцата на скарата и печете по 2-3 минути от всяка страна, докато беконът покафенее. След като са готови ги свалете от скарата и ги намажете добре с меда и водата.\r\n\r\n", "date": "2019.08.15", "title": "Рецептата Dnes: Пилешки филенца на скара, увити в бекон "}
{"url": "https://www.dnes.bg/stranata/2019/08/15/i-dnes-ogranicheno-ostava-dvijenieto-po-am-struma.419706", "text": "Движението по моста при 62-ри км на АМ \"Струма\" край Дупница остава ограничено, предаде . \r\n\r\nЕкип от специалисти на Агенция \"Пътна инфраструктура\" и на строителя направиха оглед на съоръжението, което беше обхваното от пожара в предприятието за преработка и изкупуване на вторични суровини в близост до автомагистралата. \n\n\r\n\r\nКонстатацията на експертите е, че части от моста, както и двете платна, са силно засегнати от пожара и с оглед безопастността на движение спирането на трафика е задължително. \r\n\r\nСтановището на специалистите е, че преди да започнат спешните аварийно-възстановителни дейности е необходимо да се направи обстойна оценка на състоянието на моста и допълнителни проучвания с цел поетапното възстановяване на движението.", "date": "2019.08.15", "title": "И днес: Ограничено остава движението по АМ \"Струма\""}
{"url": "https://www.dnes.bg/stranata/2019/08/15/silno-myrtvo-vylnenie-iami-cherven-flag-na-cherno-more.419710", "text": "Бурно море и мъртво вълнение – тази нетипична комбинация се отнася за почти цялото Черноморие в момента. Това е и причината за трагичния инцидент във Варна, който завърши със смъртта на 14-годишно момиче. \n\n \r\nНа 15 август морето остава опасно заради мощно мъртво вълнение, флагът ще е червен, каза за bTV  Симеон Карадимов, спасител на Централния плаж в Бургас. \n\r\nМорето само привидно е спокойно, след като е спряла ветровата вълна. Има и много дънни ями, който също са много опасни, уточни спасителят.\n\r\nТой напомни също, че трябва да посещаваме само охраняеми плажове и да се съобразяваме с указанията на спасителите. Ако все пак попаднете в мъртво вълнение, трябва да се отпуснете, а не да плувате срещу вълнението. Важното е да запазите спокойствие е да подадете указания на спасителите.\n                    \n                    \n                \r\n                \r\n                \r\n                \r\n\"Най-големият проблем при червен флаг е неспазването на указания. Той не се слага произволно. Единственото, което можем да направим, е да ги подканим да излязат от морето\", коментира още Карадимов.", "date": "2019.08.15", "title": "Силно мъртво вълнение, ями, червен флаг на Черно море "}
{"url": "https://www.dnes.bg/sport/2019/08/15/livyrpul-vze-superkupata-sled-drama-s-duzpi.419714", "text": "Ливърпул спечели за 4-и път в историята си Суперкупата на Европа, след като в драматичен мач \"червените\" надвиха Челси след дузпи.\r\n\r\nРезултът бе 1:1 след 90-те минути, 2:2 след продълженията, докато при наказателните удари един пропуск на Тами Ейбрахам се оказа рашаващ и отличието отиде при Ливърпул.\r\n\r\nДвата тима направиха много интересен и изпълнен с положения мач, в който феновете бяха под напрежение до последно, а въпреки загубата Франк Лампард определено видя подобрение при своя тим.\r\n\r\n\"Сините\" поведоха през първото полувреме, но в началото на второто \"червените\" изравниха. Съперниците си размениха по един гол в първото продължение, за да се стигне и до наказателните удари, след които радостта бе за Мърсисайдци.\r\n\r\n\r\n ", "date": "2019.08.15", "title": "Ливърпул взе Суперкупата след драма с дузпи"}
{"url": "https://www.dnes.bg/balkani/2019/08/15/sagata-v-samotraki-naprejenie-pri-izvozvaneto-na-turisti.419707", "text": "Сагата на туристите, останали на гръцкия остров Самотраки продължават. И през тази нощ е продължило извозването на туристи, между които е имало и много българи. От дни те не могат да напуснат острова, тъй като заради бурния вятър фериботът е спрян.\n\n\n\r\nПървите туристи бяха извозени едва вчера. Фериботът, който беше пренасочен за закъсалите хора, пристигна малко преди 6 часа на пристанището в Александруполис. По време на качванато на плавателното средство е имало доста напрежение кои туристи първи ще се качат на ферибота, съобщава БНТ.\r\nТуристите, които не са могли да се качат за първия курс, са блокирали кораба на пристанището в Самотраки и се наложило властите да се справят с проблема.\r\n                    \n                    \n                \r\n                \r\n                \r\n                Проблемът с извозването на туристите от Самотраки е възникнал преди да се развали времето, тъй като фериботът, извършващ тази услуга се развалил. Заради това няколко дни на острова имаше колона от автомобили, чакащи да се приберат. Много от намиращите се там са били семейства с малки деца, на които също им се наложило да спят на улицата или в автомобилите си.", "date": "2019.08.15", "title": "Сагата в Самотраки: Напрежение при извозването на туристи "}
{"url": "https://www.dnes.bg/zvezdi/2019/08/15/ioana-dragneva-rodi-dari-miroslav-s-dyshteria.419716", "text": "Бившата вокалистка на фoрмацията Deep Zone - Йоана Драгнева, дари с момиче своя спътник в живота Мирослав Димитров.\r\n\r\n\"Днес наистина е вълшебен ден, защото се роди най-чаканото, най-желаното и най-мечтаното бебе! АннМари, най-голямата ни и съвършена любов, добре дошла! Ти ни направи истинско семейство! Обичаме те, Мама и Тати.\r\nБлагодарим за непрестанните грижи на д-р Велев и неговия екип, на д-р Пантева, която откри с нас това вълшебство! И на всички, които преминаха с мен през този Божествен път, за да стана Майка\", сподели в социалните мрежи Йоана.\r\n\r\nОсвен на музикалната, Драгнева се изявява и на политическата сцена. Тя е общински съветник в София от квотата на ГЕРБ. \r\n\r\nПреди години тя бе \"на косъм\" да се врече на актьора Ненчо Балабанов, но в крайна сметка тяхната връзка не издържа. Мирослав пък е водещ в БНТ, преди години бе част и от екипа на Гала.", "date": "2019.08.15", "title": "Йоана Драгнева роди, дари Мирослав с дъщеря"}
{"url": "https://www.dnes.bg/world/2019/08/15/stotici-hiliadi-v-iaponiia-triabva-da-se-evakuirat-zaradi-taifun.419709", "text": "Най-малко 570 000 жители на западните райони на Япония бяха посъветвани да напуснат домовете си и да се преместят в евакуационни центрове заради приближаването на тайфуна Кроса, съобщи телевизия Ен Ейч Кей, цитирана от ТАСС.\n\r\nТези мерки се отнасят най-вече за префектура Хирошима, накъдето според синоптиците се е насочил тайфунът. Сега скоростта на ветровете, които го съпътстват, е около 35 м в секунда. Очаква се днес в Западна Япония да паднат валежи до 800 л на кв. км. Поради това властите предупредиха и за опасност от земни свличания.\n\r\nЗаради тайфуна японските авиокомпании бяха принудени да отменят 673 вътрешни полета, включително между Токио и градовете на островите Шикоку и Кюшу. В западните райони е нарушено и движението на влаковете, частично са затворени участъци от скоростните автомагистрали.\n                    \n                    \n                \r\n                \r\n                \r\n                \r\n\"Кроса\" е десетият за този сезон тайфун, възникнал в Тихия океан. Според прогнозите през идното денонощие той ще навлезе в Японско море, след което ще се насочи към северния остров Хокайдо.\r\n \r\n/БТА/\n\r\n\r\n ", "date": "2019.08.15", "title": "Стотици хиляди в Япония трябва да се евакуират заради тайфун"}
{"url": "https://www.dnes.bg/snimka-na-denia/2019/08/15/zahlajdane-dnes-i-utre-temperaturite-shte-sa-po-niski.419712", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Днес над страната ще имаме променлива облачност, а денят започна с температури от 16 до 21 градуса. Над централните и планинските райони ще има условия за дъжд, който обаче ще е кратък, но с гръмотевици.\n\r\nХладен въздух ще нахлува у нас от запад-северозапад. Максималните температури ще са между 25 и 33 градуса.\n\r\nПо Черноморието ще е предимно слънчево, след обяд от запад, главно по северното крайбрежие облачността ще се увеличи, съобщава.\n\r\nЩе духа слаб до умерен северен вятър. Максималните температури ще са между 29° и 32°. Температурата на морската вода е 26°-27°. \r\n                \r\n                \r\n                \r\nПонижението на максималните температури ще продължава и в петък. Валежите ще се изместят главно в източните и южните части на страната, очакват се и гръмотевици.\n\r\nПрез уикендът слънцето ще се завърне, въпреки че отново ще има условия за валежи на отделни места. По морето са възможни все още някакви дъждове, но облачността ще се разкъсва все повече.\n\r\nВ неделя и понеделник очакваме температурите отново да стигнат и да надминат 30 градуса.", "date": "2019.08.15", "title": "Захлаждане: Днес и утре температурите ще са по-ниски"}
{"url": "https://www.dnes.bg/stranata/2019/08/15/zaradi-pojar-evakuiraha-250-dushi-ot-spa-hotel-vyv-velingrad.419722", "text": "Заради пожар в СПА хотел във Велинград бяха евакуирани 250 души, съобщават от регионалната противопожарна служба в Пазарджик.\r\nСигнал за силно обгазяване в хотела бил получен снощи около 22:42 часа. На място пристигнали огнеборци и започнали незабавна евакуация на 200 гости на хотела, както и на 50 души персонал. Установено е, че пожарът е възникнал в сауните на СПА-центъра. Няма пострадали хора.\r\nОгънят е потушен, но са унищожени две сауни и над 200 кв. метра стени са били опушени. Все още се изяснява причината за избухването на пожара.", "date": "2019.08.15", "title": "Заради пожар: Евакуираха 250 души от СПА хотел във Велинград"}
{"url": "https://www.dnes.bg/world/2019/08/15/desetki-hiliadi-brazilki-na-protest-sreshtu-bolsonaro.419711", "text": "Около 100 000 жени от селски райони по данни на организаторите взеха участие в столицата на Бразилия в традиционното \"Шествие на маргаритките\", което тази година се превърна в протест срещу президента Жаир Болсонаро, предаде Франс прес.\n\r\nТова шествие се провежда на всеки четири години в защита на селяните и на правата на жените в тази силно засегната от домашното насилие страна.\n\r\nЖените протестираха срещу правителствената политика за разширяване на употребата на пестициди и обявеното от Болсонаро намерение да разреши експлоатацията на мини в туземни територии и защитени зони.\n\r\nЖени от местни племена от цяла Бразилия, които ден по-рано демонстрираха в столицата срещу \"геноцидната политика\" на крайнодесния президент, се присъединиха към шествието, пише БТА.\n                    \n                    \n                \r\n                \r\n                \r\n                \r\nВъв вторник в бразилската столица се състоя и протест срещу бюджетните съкращения в образованието и пенсионната реформа.\n\r\nДемонстрантите носеха табели с надписи с искания за суверенитет на народа, за освобождаване на бившия президент Луиз Инасио Лула да Силва и за една Бразилия без насилие.\n\r\nЛула, популярният бивш ляв президент в периода 2003-2010 г., излежава присъда от 8 години и 10 месеца затвор за корупция и пране на пари.\n\r\nПовечето демонстрантки носеха виолетови дрехи, цветя и сламени шапки като символичен цвят на протестната проява. Някои от тях осъдиха в свои изказвания \"женомразството, расизма и хомофобията\" на Жаир Болсонаро.\n\r\n\r\n ", "date": "2019.08.15", "title": "Десетки хиляди бразилки на протест срещу Болсонаро"}
{"url": "https://www.dnes.bg/obshtestvo/2019/08/15/prevryshtat-li-se-hakerskite-ataki-v-nov-vid-uslugi.419717", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nХакерските атаки се превръщат в услуги, които всеки може да си осигури срещу не повече от 500 лева. В мрежата се появиха обяви за бързо разбиване на пароли във Facebook, Instagram, имейли, както и за хакване на чатове като тези във Viber и Whats App. \n\r\nВ студиото на \"България сутрин\" експертът по киберсигурност и етично хакерство Ростислав Петров и етичният хакер Мирослав Стефанов предупредиха, че в повечето случaи подобни обяви са измама, като често поръчителите стават жертви на хакерски атаки.\n\r\nПетров заяви, че много често хакерските атаки стават заради невежеството на хората и фактът, че не внимават къде и какво натискат в интернет. \n                    \n                    \n                \r\n                \r\n                \r\n                \r\n\"Тези хора са без знание, без квалификация. Хората не трябва да се подвеждат, тъй като няма кой да им гарантира, че ще им предостави нужната информация. В повечето случаи тези обяви са измами. Често хората искат да разбият профила на някого, а те стават жертви на хакерска атака\", обясни той. \n\r\nМирослав Стефанов пък бе категоричен, че броят на хората, които предлагат подобни услуги, ще се увеличава.\n\r\n\"Има много атаки, които при правилни действия могат и да се получат, но истината е, че има много мошеници и те предлагат каквото си поискат. Лесно можеш да влезеш в една схема, че не само да дадеш пари, но и да ти вземат паролите\", .", "date": "2019.08.15", "title": "Превръщат ли се хакерските атаки в нов вид услуги?"}
{"url": "https://www.dnes.bg/muzika/2019/08/15/vypreki-metoo-plasido-domingo-shte-pee-v-zalcburg.419718", "text": "Обвиненията в сексуален тормоз срещу оперната звезда Пласидо Доминго не са причина неговият гастрол на фестивала в Залцбург да бъде отменен, съобщава БТА, позовавайки се на ДПА.\r\nАгенцията цитира организаторите на феста, които игнорираха обвиненията, за разлика от техни колеги в САЩ, които отмениха концерти на Доминго след скандала.\n\n\r\nНяколко певици и една балерина обвиниха испанския баритон в натрапени целувки, прегръдки, среднощни телефонни обаждания и настойчиви покани за срещи насаме.\r\nПовечето от оплакалите се жени заявиха, че кариерите им били придобили неблагоприятен обрат, след като не отговорили на авансите на оперния ас.\r\n                    \n                    \n                \r\n                \r\n                \r\n                Въпреки обвиненията 78-годишният Пласидо Доминго ще гастролира на сцената в Залцбург на 25 август в операта на Верди \"Луиза Милер\".\r\nПрезидентката на Залцбургския фест Хелга Рабл-Щадлер заяви, че познава Доминго от над 25 години. \"Ако подобни обвинения имаше на залцбургска сцена срещу него, бъде сигурни, че аз щях да знам за тях!\", изтъкна организаторката. Тя призова за по-предпазлив подход, преди да бъдат направени крайни заключения.", "date": "2019.08.15", "title": "Въпреки #MeToo: Пласидо Доминго ще пее в Залцбург"}
{"url": "https://www.dnes.bg/politika/2019/08/15/bsp-za-plamen-georgiev-trupyt-e-skrit-no-ulikite-ostavat.419720", "text": "След като правителството назначи за консул във Валенсия експредседателя на Антикорупционната комисия, който също беше замесен в \"Апартаментгейт\", БСП излезе с остра позиция по въпроса и обвини за това премиера Бойко Борисов.\n\n\n \r\n\"Колко важен трябва да е Пламен Георгиев, проваленият председател на злощастната КПКОНПИ? Подиграха се на партията ГЕРБ, която беше принудена мълчаливо да му бере срама насред предизборна кампания, за да бъде скрит дълбоко няколко месеца\", коментира Кристиан Вигенин. \n\r\nСпоред него явно премиерът се е подиграл и с парламента, защото оставката на Георгиев като шеф на КПКОНПИ  беше приета като извънредна точка в последния работен ден на законотворците преди ваканцията при това без дебат. \n                    \n                    \n                \r\n                \r\n                \r\n                \r\n\"Подиграха се на Висшия съдебен съвет, който беше събран спешно и извънредно, за да го възстанови като прокурор. Подиграха се на Министерството на външните работи, което го предложи по принуда и абсолютно необосновано за генерален консул във Валенсия, за да го скрият далеч. Подиграха се на целия кабинет, който го одобри в екстремно кратък срок, за да няма време за обсъждане, пак с цел да го скрият от публичност\", посочва още Вигенин в позиция, разпространена от пресцентъра на БСП.\n\r\nСпоред него назначението на Георгиев е подигравка и с българската общност в Испания, защото новият консул няма понятие от дипломатическа и консулска дейност, а целта на назначението му е само и само да не дразни с присъствието си в София.\n\r\n\"Е, явно е много важен. И кой се подиграва с хора и институции ли? Има само един, който може да осигури тази светкавична поредица от абсурди - Бойко Борисов. Браво за ефективността! Но помнете - трупът е скрит, но уликите остават!\", обобщава социалистът.", "date": "2019.08.15", "title": "БСП за Пламен Георгиев: Трупът е скрит, но уликите остават"}
{"url": "https://www.dnes.bg/familen-dom/2019/08/15/kyde-e-miastoto-na-izkustvoto-v-interiora.418844", "text": "\n\r\nИзкуството е един от основните аспекти в развитието на човечеството и доказателство, че хората са най-висшите същества. И в днешния забързан свят е хубаво по-често да се вглеждаме и припознаваме в красивото, градивното и създаденото от творяща ръка, ум и талант. \n\n\n\nКрасива картина, скулптура или дърворезба винаги могат да намерят място във всеки дом, стига разбира се да са съчетани подходящо със стила на пространството. Няма ясни правила, според които да изберем подходящото произведение на изкуството за даден интериор. Затова е добре да се доверим на преценката на интериорен дизайнер или декоратор, който ще съобрази избора както с нашите предпочитания, така и с визията, големината и предназначението на помещението. Също така, в зависимост от изложението и осветеността в пространството, той ще прецизира позиционирането на предмета и ще го освети допълнително.\n                    \n                    \n                \r\n                \r\n                \r\n                \r\nНай-простото правило, което е добре да следваме при избора на картина или пано, се определя от размерите на стената, за която предвиждаме декорацията. Ако нейната ширина е по-малка от височината й, добре е да закачим вертикална картина и обратното, ако ширината й е по-голяма от височината - хоризонтална картина.  \n\r\nНе бива да забравяме, че изборът на произведение на изкуството е въпрос на индивидуално чувство за естетика. Хората с разчупено мислене харесват абстрактно и авангардно изкуство. Тези с класически предпочитания - пейзажи, натюрморти или портрети. Традиционалистите биха се спрели на графики, постери и художествената фотография например. \n\r\n\"Изкуството е най-ефективният начин за комуникация, която съществува.\" - казал го е философът Джон Дюи. И не е ли точно така?! Но изкуството е не само средство за общуване между хората. То говори за натюрела на всеки индивид.\r\nКакво изкуство харесваш и цениш и с колко красота се обграждаш казва и показва кой си. И най-важното е да се чувстваш добре вътре в себе си, в дома си и в средата, която обитаваш. Затова нека изкуството винаги да е част от живота ни!  \r\n", "date": "2019.08.15", "title": "Къде е мястото на изкуството в интериора?"}
{"url": "https://www.dnes.bg/sofia/2019/08/15/opasnite-sofiiski-podlezi-baba-se-zakleshti-v-shahta.419713", "text": "69-годишна софиянка се оказа в капан в подлез. \r\n\r\nОколо 9 ч сутринта в сряда тя е минавала през тунела на бул. \"България\" в столицата, само че е пропаднала внезапно в отводнителната шахта, която била с изкорубена решетка. \r\n\r\nКракът й е бил заклещен в продължение на час.\r\n\r\n\"Когато минах през мястото, вече се бяха събрали хора. Те се опитваха да помогнат на жената. Парчетата от решетката се бяха забили в крака й. Обадихме се на 112\", разказа свидетелят на инцидента Енчо Москов пред Нова тв.\r\n\r\n\"Пристигнахме възможно най-бързо, след като получихме сигнала. Започнахме да режем част от решетката. Всички решетки ще бъдат подменени. Проверили сме и околните подлези\", поясни директорът на Дирекция \"Аварийна помощ и превенция\", Столична община Красимир Димитров.", "date": "2019.08.15", "title": "Опасните софийски подлези: Баба се заклещи в шахта "}
{"url": "https://www.dnes.bg/index/2019/08/15/kanadskiiat-premier-opita-da-vliiae-vyrhu-pravosydieto.419698", "text": "Канадският премиер Джъстин Трюдо е нарушил етичните правила, като е оказал натиск върху своята министърка на правосъдието да прекрати съдебно разследване за корупция срещу голяма строителна компания, предадоха световните агенции.\n\r\n\n\r\nШефът на независимата Етична комисия на Канада Марио Дион каза, че в изготвения от комисията доклад по случая се констатира, че \"премиерът, пряко и чрез свои високопоставени служители, е използвал различни начини да окаже влияние\" върху министърката Джоди Уилсън-Рейбоулд \"в противоречие с конституционния принцип на независимост на прокуратурата\".\r\n                \r\n                \r\n                \r\nСпоред много подробни описания в медиите Трюдо се е опитал да попречи на разследване на базираната в Монреал компания SNC-Lavalin, обвинена, че е плащала милиони долари подкупи на семейството на бившия либийски диктатор Муамар Кадафи между 2001 и 2011 г., за да получи строителни поръчки там, посочва ДПА.\n\r\nПрез януари т.г премиерът понижи в длъжност Джоди Уилсън-Рейбоулд, като я премести начело на министерството за ветераните. Тя каза, че причина за това е, че не се е поддала на натиска да подпише помирително споразумение с влиятелната канадска компания, пише БТА. \n\r\nНа пресконференция снощи Трюдо, цитиран от Асошиейтед прес, каза, че поема отговорност \"за всичко\", и че е извършил грешки, но \"в същото време ние научихме много уроци\". Той отказа да се извини за това, че е защитил хиляди работни места в Канада. Въпросната компания има 9000 служители в страната и около 50 000 по цял свят. Той отхвърли тезата, че е било неподходящо да контактува с министъра на правосъдието по въпроса, защото \"моята работа като премиер е да отчитам въздействието на всякакви решения, които се вземат, върху канадците\".\n\r\nСпоред него бившата правосъдна министърка, която беше и генерален прокурор, не е обмислила адекватно възможни алтернативи на съдебно преследване на компанията за нейни евентуални нарушения.\n\r\nЕдин опозиционен политик нарече доклада на Етичната комисия \"избухване на бомба\", но според анализаторите преките последици за Трюдо ще бъдат минимални, тъй като комисията няма пълномощия да налага санкции за такива нарушения. Създалата се ситуация обаче може да повлияе негативно на шансовете за преизбиране на Трюдо в изборите на 21 октомври.", "date": "2019.08.15", "title": "Канадският премиер опита да влияе върху правосъдието"}
{"url": "https://www.dnes.bg/rusia/2019/08/15/ima-li-nujda-rusiia-ot-atomnata-raketa-burevestnik.419645", "text": "Русия ще продължи да разработва и тества нови оръжия независимо от трагедията на полигона в Архангелска област. Това заяви във вторник Франц Клинцевич от комисията по отбрана и сигурност в Съвета на федерацията, съобщи Интерфакс.\n\r\nЗа жалост, случва се изпитания на нови оръжия да възникнат проблеми заради \"куп различни обстоятелства\", посочи той. \"Да не забравяме, че хората с риск за живота си работят за сигурността на страната. Изпробвали са нови технологии и ето ти неприятна ситуация, както често става при изпитания на нови оръжия\", подчерта сенаторът.\n\r\nМеждувременно военният експерт Владимир Дворкин, генерал-майор в оставка, заяви пред Интерфакс, че Русия разполага с достатъчен брой балистични ракети, способни да преодоляват всяка противоракетна отбрана (ПРО), също и с авиационни крилати ракети, способни да преодоляват противовъздушната отбрана (ПВО). \n                    \n                    \n                \r\n                \r\n                \r\n                \r\nСпоред него нямаме нужда от ракета с ядрена силова установка: \"По моя оценка такава ракета не е функционално необходима. И не отговаря на изискванията по сигурността. Излишно нещо с неясно предназначение\". А за създаването на подобна ракета ще трябват впрочем и огромни средства от бюджета, пише Андрей Рискин, \"Независимая газета\".\n\n\n\n\r\nПрезидентът на САЩ Доналд Тръмп написа в Тwitter, че по данни на Вашингтон експлозията на полигона край Архангелск има връзка с ракетата \"Скайфол\" (както фигурира руската ракета \"Буревестник\" в класификацията на НАТО): \"Взривът на руския \"Скайфол\" накара хората да се притеснят за качеството на въздуха не само край обекта (място на изпитанията), но и далеч извън пределите му\".\n\r\nРуското министерство на отбраната съобщи за инцидента в Архангелска област на 8 август. В събота корпорацията Росатом заяви, че експлозията е станала на морска платформа, където е била тествана ракета с радиоизотопен източник на захранване. \"Трагедията се случи по време на дейности по инженерно-техническото осигуряване на изотопни източници на захранване за двигателна инсталация с течно гориво\", информира Росатом.\n\r\nКрилатата ракета с ядрена силова установка \"Буревестник\" бе представена за пръв път от президента на Русия Владимир Путин през март 2018 г. в посланието до Федералното събрание (както знаем, под формата на анимация). Според държавния глава новото оръжие представлява \"нисколетяща слабозабележима крилата ракета, носеща ядрена бойна част, с практически неограничен обсег, непредсказуема траектория на полета и възможност да заобикаля рубежите за прехващане\".\n\r\nКакто отбелязва военният наблюдател Александър Голц, цитиран от сайта Infox.ru, \"в началото министерството на отбраната не се и опитваше да обясни как при тестване на \"реактивна двигателна установка с течно гориво\" (първоначалното обяснение на ведомството) радиационният фон е бил тройно над нормата, а показателите в района са били надхвърлени 20 пъти. \n\r\nНе бяха коментирани и съобщенията, че военните спешно са забранили за месец корабоплаването в част от Двинския залив в Бяло море (най-вероятно поради изтичане на ракетно гориво - хептил, който се разпада във водата тъкмо за четири седмици). Нямаше и обяснения защо, ако липсват опасни емисии, на местопроизшествието е пристигнал корабът \"Серебрянка\", предназначен за събиране и съхранение на радиоактивни отпадъци\".\n\r\nСайтът пише, че според експерти става дума за модернизиран правопоточен двигател, разработван от 50-те години на 20-и век и в Съветския съюз, и в Америка. Само такъв двигател, използващ за \"работно тяло\" нагрят въздух, може да поддържа един безкраен полет. \n\r\nВ крайна сметка и Съветският съюз, и Америка спряха да работят по този двигател, защото с цел намаляване на габаритите и теглото на ракетата при монтиране на реактора би трябвало да се свали от него цялата радиационна защита. Съответно ракетата неминуемо би заразила с радиация огромните пространства, над които прелита. Експертите предполагат, че новата руска ракета е подсигурена с необходимата защита чрез използване на най-модерни материали.\n\r\nВ обстановка на секретност министерството на отбраната разработва оръжие, чиито тестове може да представляват заплаха за руските граждани, пише Голц. Има ситуации, които налагат да се жертва сигурността на населението.\r\n Например когато въпросът е на живот и смърт за страната. Дали обаче е такавa причината да разработваме \"Буревестник\", щом видни експерти и от Щатите, и от Русия са доказвали неведнъж, че всъщност няма основания за тези страхове? \n\r\nКаквото и да се случи, Москва и Вашингтон ще запазят своя потенциал за взаимно унищожение.\r\n/БТА/\r\n \r\n", "date": "2019.08.15", "title": "Има ли нужда Русия от атомната ракета \"Буревестник\"?"}
{"url": "https://www.dnes.bg/obshtestvo/2019/08/15/goliam-praznik-e-uspenie-na-presveta-bogorodica.419699", "text": "Църковният празник Успение - заспиване, на Пресвета Богородица, който е един от 12-те големи християнски празници, се чества днес. Той се отбелязва на 15 август и от православни, и от католици, съобщава БТА. \n\r\nСпоред Светото писание, това е денят, в който Божията майка, на 64-годишна възраст, напуска земния си живот и отива при сина си. Три дни преди смъртта й Архангел Гавраил съобщава на Пресвета Богородица, че Бог е пожелал да я вземе при себе си в своето царство, за да царува вечно с него. Последното й желание е да види Светите апостоли заедно. По чуден начин те се пренасят пред вратите на дома й в Йерусалим.\n\r\nТри дни след това сам Исус Христос в небесна слава, обкръжен от ангелски ликове и светци, слиза от небесата за душата на Света Богородица. Погребват я в една пещера край Гетсимания и затварят входа й с камък. Когато няколко дни по-късно го отварят, за да се поклони пред светицата закъснелият апостол Тома, намират само плащеницата й.\n                    \n                    \n                \r\n                \r\n                \r\n                \r\nСтавайки от трапезата, апостолите чуват ангелско пеене и виждат в облаците пречистата Божия майка, обкръжена от ангели, която им казва: \"Радвайте се, защото съм с вас през всичките дни.\"\n\r\nВ памет на явяването на Пресвета Богородица пред апостолите, църквата определя в този ден да се отслужва тържествена литургия и да се прави \"въздигане на хляба\".\n\r\nСпоред народната традиция, празникът се нарича Голяма Богородица, за разлика от Малката Богородица, когато се чества рождението на Христовата майка. На Голяма Богородица, след тържествена литургия в църквата, се освещават обредни хлябове, които жените след това раздават за здраве и за починалите близки. Вярващите търсят покровителството на Света Богородица за житейските си проблеми.\n\r\nНа този ден се правят родови срещи, свързани с жертвоприношение - с курбан за живот, за здраве, за плодородна година, против премеждия и болести. Традиционни ястия на трапезата са прясна питка, украсена с орнамент, пиле каша, варено жито, царевица и тиква. Непременно се ядат диня и грозде.\n\r\nДнес празнуват всички, които носят благословеното име Мария, както и имената Мара, Марияна, Мариана, Мариян и Мариан.", "date": "2019.08.15", "title": "Голям празник е – Успение на Пресвета Богородица"}
{"url": "https://www.dnes.bg/usa/2019/08/15/trymp-kym-kitai-triabva-da-se-otnasiate-humanno-s-honkong.419700", "text": "Американският президент Доналд Тръмп каза снощи, че Китай иска да постигне търговско споразумение със САЩ, но предупреди, че преди това Пекин трябва да се отнесе \"хуманно\" с Хонконг. Така Тръмп негласно обвърза евентуално търговско споразумение с мирен изход от протестите на демократичното движение в автономния град, който е част от Китай, предаде Ройтерс.\n\n\r\n\n\r\n\"Разбира се, Китай иска да се споразумеем. Нека те първо да третират Хонконг хуманно, писа президентът. - Имам нулево съмнение, че президентът Си (Цзинпин) иска бързо и хуманно да разреши проблема, той може да го направи. Лична среща?\", пише БТА. \n                    \n                    \n                \r\n                \r\n                \r\n                \r\nПоследните му думи веднага се изтълкуваха като предложение за среща на лидерите на САЩ и Китай, която да помогне за решаването на тези проблеми, отбеляза Франс прес.\n\r\nПо-рано вчера говорител на Държавния департамент на САЩ изрази \"дълбока загриженост\" от струпването на китайски полувоенни части край границата с Хонконг. Двама високопоставени американски конгресмени - демократ и републиканец, призоваха Тръмп да възприеме по-твърда линия спрямо Китай поради растящи опасения от възможна китайска интервенция с цел да бъдат потушени продемократичните протести в Хонконг, които стават все по-деликатен проблем и за Пекин, отбелязва Ройтерс.\n\r\nТръмп и Си са се срещали няколко пъти, за последен път по време на срещата на Г-20 в Япония в края на юни. Търговските разговори между двете страни обаче все още изглеждат блокирани, добавя ДПА.", "date": "2019.08.15", "title": "Тръмп към Китай: Трябва да се отнасяте хуманно с Хонконг"}
{"url": "https://www.dnes.bg/rusia/2019/08/15/rusiia-prashta-bombardirovachi-na-granicata-sys-sasht.419701", "text": "Русия съобщи, че е изпратила два стратегически бомбардировача Ту-160 в Анадир на Чукотския полуотров, в руския Далечен изток, точно срещу американския полярен щат Аляска, предаде Ройтерс.\n\r\n\r\nТу-160, наричан още \"Белия лебед\", е свръхзвуков боен самолет от съветската ера, който може да носи до 12 ядрени ракети с малък обсег и да прелита 12 000 км без презареждане. Според руското министерство на отбраната двата саморета са прелетели до Чукотка 6000 км за малко над осем часа от базата си в Западна Русия в рамките на тактическо учение, което ще продължи до края на тази седмица. То има за цел да провери готовността на ВВС за пребазиране на оперативни аеродруми и да осъществяват презареждане във въздуха, пише БТА. \r\n\r\nУчението, според държавните руски медии, цитирани от Ройтерс, показва способността на Русия да разполага ядрени оръжия \"на прага\" на територията на САЩ. ", "date": "2019.08.15", "title": "Русия праща бомбардировачи на границата със САЩ"}
{"url": "https://www.dnes.bg/usa/2019/08/15/zalojnicheska-drama-vyv-filadelfiia-raneni-sa-shestima-policai.419702", "text": "Шестима полицаи са били ранени при престрелка с въоръжен мъж във Филаделфия, която избухна в късния следобед и продължава вече няколко часа, предадоха Асошиейтед прес и Ройтерс.\n\r\nГоворител на полицията в най-големия град на американския щат Пенсилвания писа в Туитър, че най-малко 1 човек стреля срещу полицаите в квартала Найстаун в северната частна Филаделфия, предава БТА.\n\r\nПолицията във Филаделфия успя да благополучно да изведе двамата блокирани полицаи от дома, където се е барикадирал въоръжения стрелец, както и трима от арестанти, оказали се в капан на най-горния етаж на сградата след началото на стрелбата късно снощи, съобщи полицейският шеф на града Ричард Рос, цитиран от Асошиейтед прес.\n                    \n                    \n                \r\n                \r\n                \r\n                \r\nРискованата операция по извеждането им бе успешно осъществена след стъмване снощи, като междувременно въоръженият мъж продължаваше да стреля. \"Цяло чудо е, че днес тук не загинаха много полицаи\", каза Рос. Според него към този момент ситуацията там се преценява повече като \"вземане на заложници\".\n\r\nТой добави, че полицейски командоси са успели след продължителни опити да се свържат със стрелеца и да го призоват да се предаде. \"Знаем, че той е жив\", отбеляза полицейският шеф. В момента преговорите продължават и от известно време въоръженият не е откривал огън. Предполага се, че той не е ранен, но това още не е установено.\n\r\n\"Разчитаме той да започне да разбира, че е в негов интерес да излезе и да се предаде. Не знаем обаче, дали ще стане така\", каза Рос.\n\r\nА на пресконференция, предавана на живо от телевизия Си Ен Ен, кметът на града Джеймс Кени съобщи, че мъжът, открил стрелбата в северните части на Филаделфия, е стар познайник на полицията и многократно е бил съден по криминални обвинения. Той обърна внимание, че стрелецът е успял да се запаси с \"неограничено количество огнестрелни оръжия и муниции за тях\", което му позволява да стреля в продължение на часове.\n\r\nПо данни на полицейското управление, на шестимата служители на реда, получили огнестрелни рани по време на стрелбата, е оказана медицинска помощ и те вече са добре. Още няколко колеги са получили травми от друг вид по време на инцидента.", "date": "2019.08.15", "title": "Заложническа драма във Филаделфия, ранени са шестима полицаи "}
{"url": "https://www.dnes.bg/notifikacii/2019/08/15/pilotite-na-ryanair-shte-stachkuvat-sledvashtata-sedmica.419703", "text": "Пилотите, наети от нискотарифната авиокомпания \"Ryanair\", отново ще стачкуват за 48 часа идната седмица, след като преговорите между синдиката им Форса/ИАЛПА, регистриран в Ирландия, не можа да се споразумее с компанията, която отхвърли искането им за повишение на заплащането, предаде Ройтерс.\n\n\n\r\nЗа да предотврати стачката, насрочена за 22-23 август, мениджмънта на \"Ryanair\" трябваше да направи до вчера контрапредложение, което да отговори на конкретните искания на синдиката. Това обаче не стана и бе обявена нова стачна дата, предава БТА.\n\r\nАвиокомпанията призова пилотите и синдиката да се върнат в преговорите с предложения, които да вземат предвид падането на цените на билетите и на печалбата й, се казва в отделна нейна декларация по случая. Тя оцени исканията на пилотите като \"изключително неразумни\".\r\n                \r\n                \r\n                \r\nМиналата седмица синдикатът Форса/ИАЛПА гласува с огромно мнозинство за стачни действия, като обвини авиокомпанията, че протака разговорите, тъй като исканията на пилотите бяха представени още в края на март.", "date": "2019.08.15", "title": "Пилотите на Ryanair ще стачкуват следващата седмица "}
{"url": "https://www.dnes.bg/temida/2019/08/15/advokatyt-na-boikov-izvadi-nov-chat-hakeri-obsyjdali-probiva-v-nap.419725", "text": "Адвокатът на обвинения в кибертероризъм и сочен за физически извършител на хакерската атака срещу сървър на НАП Кристиян Бойков - Любен Казанлиев, показа в ефира на bTV ново доказателство по делото срещу неговия клиент. \n\r\nТо е разпечатка на чат между ИТ специалисти и датира от 14 април тази година. В него се вижда как един от участниците сам се хвали, че е хакнал един от сървърите на НАП, чийто адрес е изписал. Посочил е и пътя към конкретната уязвимост. \n\n\n\"Този участник в чата обаче не е Кристиян Бойков, няма нищо общо и с \"ТАД Груп\" и Бойков въобще не е участвал в разговора\", твърди адвокатът.\n\r\nВ посочения чат в програмата Telegram били около 50 ИТ специалисти от големи компании. От представената разпечатка става ясно, че според неназования хакер, уязвимостта на сървъра позволява дори да се променят данъците.\n\r\nДатата на разпечатката е от същия ден, в който Бойков пише в служебния чат на \"ТАД Груп\" - \"Довечера НАП си заминава\" - реплика, която прокуратурата оповести публично.\n\r\nОсновната теза на адвокат Казанлиев е, че след като над 50 души са знаели паролите и уязвимостите на НАП, всеки е могъл да направи пробивът. Той призна, че теч на данни има, но е категоричен, че не Бойков е извършител на атаката.\n\r\nСпоред него прокуратурата избирателно представя реплики и ги вади от контекста.\n\r\n\"Аз като адвокат не съм длъжен да казвам истината, аз съм длъжен да защитя клиента си, но прокуратурата е длъжна по закон да събира истински доказателства - и оневиняващи, и такива, които доказват вината\", коментира той. \n\r\nНа въпрос дали Кристиян Бойков може да стане защитен свидетел на прокуратурата, каквито намеци преди време направи шефът на ГДБОП Ивайло Спиридонов, Казанлиев отговори, че клиентът му \"може и да стане свидетел, но не срещу или в защита на някого, а в полза на истината.\"\n\r\nАдвокатът добави и че защитата на Кристиян е поискала той да бъде изслушан, а от Държавното обвинение отговорили: \"Пуснете молба, ще видим\".\n\r\n\"Според мен истината е и в полза на Иван Тодоров (бел.ред. - собственик на \"ТАД Груп\", обвинен в подбудителство на Бойков) - няма как да е виновен в подбудителство, ако лицето, което е обвинено, че е извършило деянието, не го е извършило\", обясни Любен Казанлиев.", "date": "2019.08.15", "title": "Адвокатът на Бойков извади нов чат, хакери обсъждали пробива в НАП"}
{"url": "https://www.dnes.bg/rusia/2019/08/15/ruski-samolet-kacna-avariino-v-niva-s-carevica.419726", "text": "\r\n \r\nAirbus A-321 на Уралските авиолинии, изпълняващ полет от Москва за Симферопол, извърши аварийно кацане в района на летище „Жуковски“. Самолетът се е приземил в царевична нива.\r\nТова е станало 15 минути след излитане. На борда на самолета са се намирали 226 пътници и седем души екипаж. По предварителни данни са пострадали 31 души, 10 от които са деца.\r\nПри излитането самолетът се сблъскал с ято чайки и в двигателите попаднали птици, посочва ТАСС, като цитира изявления на федералната служба Росавиация.\n                    \n                    \n                \r\n                \r\n                \r\n                \r\nЕкипажът взел решение да изключи моторите и приземил машината без отваряне на колесника в царевична нива на повече от километър извън пистата. Според източник от спешните служби десният двигател се е запалил, като при кацането се откъснал и паднал.\n\r\nИнцидентът се разследва. Образувано е наказателно дело за нарушаване на правилата за сигурност при полети, заяви говорител на транспортното управление към федералния Следствен комитет. Федералната служба Росавиация е формирала специална комисия, която ще проучи причините за произшествието.\n\r\n ", "date": "2019.08.15", "title": "Руски самолет кацна аварийно в нива с царевица"}
{"url": "https://www.dnes.bg/muzika/2019/08/15/metallica-dari-250-hil-evro-za-pediatriia-v-rumyniia.419721", "text": "Американската хеви метъл група Metallica е дарила 250 хиляди евро на румънска фондация, която изгражда първата в страната детска онкологична болница, предаде БТА, позовавайки се на Ройтерс.\r\nДарението е било направено на основаната през 2012 г. фондация \"Дайте живот\" преди вчерашния концерт на групата в Букурещ, четвърти в страната от 1999 г., съобщи фондацията на страницата си във Facebook.\r\nСтроежът на болницата в Букурещ започна в средата на 2018 г. Очаква се проектът да бъде завършен догодина с даренията на 260 хиляди частни лица и малко над 2000 фирми досега.\r\nРумъния има една от най-слабо развитите инфраструктури в ЕС заради неефективната държавна администрация, корупцията и бюрокрацията въпреки годините на силен икономически растеж и милиардите евро европейско финансиране, отбелязва агенцията.\r\nСегашното правителство на няколко пъти отлага плановете за построяване на три нови окръжни болници, за които ЕС е предоставил средства.", "date": "2019.08.15", "title": "Metallica дари 250 хил. евро за педиатрия в Румъния"}
{"url": "https://www.dnes.bg/balkani/2019/08/15/balkanite-v-ognen-kapan-v-osnovata-choveshka-nebrejnost.419724", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Балканите попаднаха в огнена хватка. И към момента на територията на България горят декари. Пожарите пряко заплашват здравето на хората, живеещи в близост до засегнатите райони. Пряко или косвено, в основата се крие човешка небрежност. От една страна поради различни причини, хората предизвикват бедствието. От друга - без да осъзнават, с ежедневната си дейност, създават предпоставки и за климатични изменения, за които човечеството все още не е подготвено. \n\r\n\"Темата за климатичните промени сериозно притеснява хората по целия свят. Именно тези изменения доведоха до подобни неприятни картини - затопляне, пожари, наводнения, урагани\", коментира в студиото на \"България сутрин\" експертът по хуманитарна дипломация Енчо Господинов.\n                    \n                    \n                \r\n                \r\n                \r\n                \r\nТой отбеляза, че има световни лидери и хора, които наистина са сериозно загрижени за случващото се. За съжаление обаче не липсват и такива, които мислят и действат единствено в рамките на 4-годишните си мандати и се вълнуват само от икономическите интереси. По думите му, много е бавен прогреса и тези мерки, които се създават все още стоят на хартия.\r\n\"Вероятно още няколко десетилетия ще бъдем свидетели на подобни климатични аномалии. В един момент обаче светът ще бъде притиснат в ъгъла, хората ще се стреснат. И едва тогава ще бъдат предприети някакви мерки\", каза още Енчо Господинов.\n\r\nПред  експертът допълни, че страната ни има известен напредък в отношението си спрямо климата. \n\r\n\"Мисленето на част от политиците, икономистите и журналистите ни поетапно започва да се променя. Цялостната картина обаче не е особено добра. Хората продължават да дишат мръсен въздух и да консумират некачествена храна\", посочи Господинов.", "date": "2019.08.15", "title": "Балканите - в огнен капан: В основата - човешка небрежност"}
{"url": "https://www.dnes.bg/crime/2019/08/15/razsledvat-myj-prokaral-v-obrashtenie-falshivo-evro.419723", "text": "Полицията разследва 37-годишен мъж, прокарал в обращение фалшиви банкноти от 50 евро, съобщават от Областната дирекция на МВР в Шумен.\r\n\r\nНа 14 август в полицейското управление в Каолиново е получено съобщение, че неизвестен е прокарал в обращение фалшиви пари. \r\n\r\nПо време на извършената проверка е изяснено, че мъжът е ползвал за разплащане в игрална зала в Каолиново пет банкноти, всяка с номинал от 50 евро. Проведените издирвателни действия установили извършителят – 37-годишен мъж от село Тодор Икономово. \r\n\r\nРаботата по случая продължава. Образувано е досъдебно производство.", "date": "2019.08.15", "title": "Разследват мъж, прокарал в обращение фалшиво евро"}
{"url": "https://www.dnes.bg/stranata/2019/08/15/jena-postrada-krai-hija-maliovica-spasiavat-ia.419728", "text": "Провежда се акция по спасяването на пострадала жена в района на хижа \"Мальовица\", съобщиха  от Планинската спасителна служба (ПСС) към Българския червен кръст (БЧК), цитирани от за Агенция \"Фокус\".\r\n\r\nЖената е пострадала при битов инцидент. Планинските спасители поясниха, че тя е контузена вследствие на падане. \r\n\r\nКъм нея се движи екип на Планинската спасителна служба, който да и окаже помощ и да я свали от хижата.\r\nВ сряда са проведени още две спасителни акции в планините. \r\n\r\nЕдната се е провела в района на Рилските езера. Там планински спасители са оказали помощ на изгубено дете. Акцията приключва успешно, детето е намерено в добро състояние. \r\n\r\nВтората спасителна акция се е провела в Пирин планина, под връх Вихрен. Там планинските спасители са се погрижили за жена със счупен крак.", "date": "2019.08.15", "title": "Жена пострада край хижа \"Мальовица\", спасяват я"}
{"url": "https://www.dnes.bg/akoshtete-vqrvaite/2019/08/15/ucheni-nedospivaneto-vredi-na-syrceto.419730", "text": "Хората, които спят по-малко от 6 часа на денонощието, са изложени на по-голям риск от развиване на исхемична болест на сърцето, пише в. \"Сън\".\n\r\n\n\r\nИзданието се позовава на изследването на екипа на проф. Пол Гринграс от лондонския \"Кингс колидж\". Били проучени медицинските показатели на 2000 възрастни британци, от които станало видно, че 40 на сто от тях спят по-малко от 6 часа в денонощието. Едва 17 процента от участниците, включени в експеримента, се радвали на препоръчителните 8 часа сън, пише БТА. \n                    \n                    \n                \r\n                \r\n                \r\n                \r\nНедоспалите се оказали с 60 процента по-висок риск от инфаркт, инсулт, високо кръвно и с по-големи концентрации на лош холестерол в кръвта.\n\r\nСамо една нощ недоспиване е способна да предизвика покачване на теглото, загуба на мускулна маса и да повлияе на това как спомените ни ще се запазят в мозъка.\n\r\nПо думите на проф. Гринграс недоспиването влияе на човешката ДНК по същия начин, както и останалите външни фактори - храненето, нивата на стрес, тютюнопушенето. Той припомни, че за здрав сън са ни необходими по-голяма физическа активност и упражнения.", "date": "2019.08.15", "title": "Учени: Недоспиването вреди на сърцето "}
{"url": "https://www.dnes.bg/politika/2019/08/15/mon-dans-i-dosega-imashe-dostyp-do-dannite-na-uchenicite.419733", "text": "ДАНС и до момента изпращаше запитвания за информационните масиви на Министерството на образованието. Това заяви пред bTV ресорният заместник-министър Деница Сачева по повод новия проект, според който Агенцията за национална сигурност би получила достъп до всички данни на МОН - включително до тези на всички ученици, студенти и дори децата в детските градини.\n\n\n\r\n\"Информацията, която е искана е била свързана с чуждестранни и български студенти - за техния статут. Имаше и няколко случая за превенция на радикализацията на непълнолетни лица\", обясни Сачева.\n\r\nТя коментира, че до момента този достъп е бил нерегламентиран - на хартия и безконтролен. \n                    \n                    \n                \r\n                \r\n                \r\n                \r\n\"Сега трябва да се направи строго контролиран електронен достъп\", заяви зам.-министърът.\n\r\nЮристът и експерт по защита на личните данни Фани Давидова пък посочи, че Концепцията за защита на личните данни не е да ограничи достъпа, а да събира само необходимата информация, за да може държавните органи да си свършат работата. \n\r\n\"Достъп до лични данни, свързани с националната сигурност се иска по опрелен казус с определени мотиви. Тук не става въпрос всеки служител на ДАНС да звънне по телефона в МОН и да поиска достъп\", заяви експертът и допълни, че едва ли промените ще бъдат приети заради влезлите в сила регламенти по GDPR. \n\r\nПо думите на Васил Николов - председател на Инициативен комитет за качествена и иновативна образователна система, промяната ще улесни работата на МОН, защото системата може да стане по-сигурна. \n\r\nПрипомняме, че преди няколко дни стана ясно, че Държавната агенция за национална сигурност поиска да получи абсолютен достъп до информационните масиви на МОН и той да бъде осигурен 24 часа в денонощието. Агенцията ще има достъп до всеки ученик, студент или дете в детска градина, ще знае какво се учи, дали са прекъснали, какъв е успехът им и извънкласните им дейности.", "date": "2019.08.15", "title": "МОН: ДАНС и досега имаше достъп до данните на учениците"}
{"url": "https://www.dnes.bg/balkani/2019/08/15/bunt-bivshiiat-nacistki-lager-staro-saimishte-stava-zabavachka.419649", "text": "Сивата, застаряваща сграда, в която се помещава детска градина Савско Обданище в Белград, е имала много функции през годините. \n\r\nВ един момент е била ресторант и до ден днешен все още се вижда застарялото обзавеждане. По-навътре обаче има широки врати, които водят към спортната зала. На горния етаж има фитнес. Стълбите са изрисувани с анимационни герои и водят директно към детската градина.\n\r\nНищо от тези неща не подсказва за едно от най-страховитите превъплъщения на сградата: Болница в нацистки концентрационен лагер. \n\r\nВъпреки че Старо Саймище се спряга за най-подходящата локация за издигане на мемориал за жертвите на Холокоста от началото на 90-те години, стъпки за одобряването му не са направени. Междувременно, части от мястото са продадени на частни собственици. \r\n\r\nКогато жителите на Белград чуват, че всъщност там ще се изгради детска градина, която ще отвори тази есен, недоволството нараства. \n                    \n                    \n                \r\n                \r\n                \r\n                \r\n\"Детската градина е много неподходяща, като имате предвид какво се е случило тук\", казва Роберт Сабадош, президент на Федерацията на еврейските общности в Сърбия, пише Guardian. \n\r\n\"Но още по-голям скандал е това, че барове са работили тук в продължение на години, даже десетилетия. Тук дори е имало нощен клуб. Това е било място на нещастия, страдания и не може да бъде забравено\", казва Сабадош. \n\r\nНа няколко километра от централната част на Белград, лагерът Старо Саймище е отворен през 1937 г. като търговски комплекс от 11 сгради. През 1941 г. обаче, когато нацистите окупират Югославия, те го превръщат в концентрационен лагер. \n\r\nОколо 100 000 евреи, сърби и роми са прекрачили портите му преди освобождението на града през октомври 1944 г. Над 40 000 от тях са били убити. Някои от тях от мъчения, други са били обгазени в автобуси, които са ги откарвали към масовите гробове, които вече ги чакали край Белград. \n\r\nВ годините след това някои от сградите са превърнати в кръчки, ателиета, място за жива музика и дори офиси на партии. Други от тях се разпадат. Старо Саймище все още влиза в новините, когато поредния бизнес отвори врати, но както с повечето неща бързо отшумява. \n\r\nНе точно така стоят нещата със сградата, в която ще заработи детска градина Савско Обданище. Тя е купена през 1998 г. от Миодраг Кръшманович. \n\r\n\"Борих се 20 г., инвестирах в тази сграда, грижих се за нея, отгледах я. Купих я в ужасно състояние, тотално съсипана. Даже нямаше покрив, беше напълно прогнил\", обяснява бизнесменът. \n\r\n\"Трябва да сравнят състоянието на сградата през 1998 г. и днес. Всички трябва да казват \"Благодарим ви много господине, чудесна работа, господине\", настоява Миодраг Кръшманович. \n\r\nТой казва, че не е бил запознат с историята на Старо Саймище, когато е купил сградата. Всъщност, не е единственият. \n\r\nВ Сърбия темата за Холокоста не е сериозно застъпена. Много сърби считат, че това е нещо далечно от тях, което не се е случвало по родните им места. Не и на пешеходно разстояние от центъра на столицата. \n\r\nРоберт Сабадош смята, че не може да се винят хората, които ръководят бизнеса си от Старо Саймище. \n\r\n\"Две трети от тях вероятно дори не знаят какво се е случило тук\", казва той. \"Това е симптом на провала на нашата колективна памет\". \n\r\nИ Кръшманович, и Сабадош винят държавата за състоянието на Старо Саймище и са против идеята въбоще да се продават парцели там. Кръшманович казва, че адвокати на държавата са се опитали да го изгонят от там \"7 или 8 пъти\", но не са успели, защото продажбата все пак е законна. Той твърди, че с радост би продал собствеността си обратно на държавата. \n\r\nСтаро Саймище не е единственият бивш лагер, който преживява своето търговско възраждане. През 2005 г. на мястото, където се е издигал лагера Топовске Шупе е купен от местната Делта холдинг. Компанията възнамерява да премести останките на сградата тухла по тухла, до съседен парцел, така че да може да построи на оригиналното място най-големия мол на Балканите. Този план силно разгневи местното еврейско общество. \n\r\nЗа евреите в Белград надеждата е, че на мястото на Старо Саймище някой ден ще има мемориал, подобен на \"Музея на Терора\" в Будапеща. \n\r\n\"Мемориален център, който трябва да има образователна функция\", обяснява Сабадош. \"Статуя, на която хората могат да положат цветя няколко пъти в годината не е достатъчна. Има нужда да бъде място, където хората могат да чуят, да научат, да разберат онова, което се е случило тук и не е изключено, че същото може да се случи утре, ако не бдим\", казва той.", "date": "2019.08.15", "title": "Бунт: Бившият нацистки лагер Старо Саймище става забавачка"}
{"url": "https://www.dnes.bg/health/2019/08/15/forum-bremennost-i-detsko-zdrave-porastva-veche-i-vyv-varna.419737", "text": "Най-престижното специализирано събитие в областта на майчиното и детско здраве \"Форум бременност и детско здраве\", който тази година отбеляза десетото си юбилейно издание, разширява обхвата си още повече и ще се проведе за пръв път в морската ни столица Варна, а след това и в Пловдив.\r\nФорумът е безплатен за всички посетители и се организира от водещия здравен портал от пролетта на 2013 г. Целта му е да продължи цялостната мисия на медията, като скъси дистанцията между пациентите и медиците, давайки възможност на младите семейства да се срещнат с водещи български специалисти и да получат достоверна информация директно от тях.\n                    \n                    \n                \r\n                \r\n                \r\n                \r\n\"През пролетта над 1000 души посетиха десетото юбилейно издание на „Форум бременност и детско здраве“ в София, което ни показа, че все повече млади семейства имат нужда да се говори открито по всички теми за бременността, раждането и грижите за детското здраве. Чрез форума даваме трибуна за отговор на техните въпроси и се стараем да изведем заедно най-правилните стратегии за грижа за детето и семейството, съобразени с най-новите  тенденции. В същото време стремежът ни е, както чрез форума, така и чрез класацията ни „Специалистите, на които имам доверие\", да покажем, че в системата на нашето здравеопазване работят всеотдайни медици, които са спечелили доверието на своите пациенти неведнъж“, сподели главният редактор на Puls.bg и модератор на събитието Румяна Тасева.\n\r\nНа 29 септември, от 10 до 18 часа, в хотел-галерия Графит във Варна по покана на Puls.bg на подиума на  ще говорят водещи специалисти от региона. Акушер-гинекологът д-р Жасмин Костов ще поясни ключовите моменти в проследяването на бременността. Медицинският генетик проф. д-р Людмила Ангелова ще акцентира върху важността на пренаталните тестове и ще разсее някои заблуди, свързани с тях. Адвокатът по медицинско право Мария Радева ще фокусира вниманието на аудиторията върху една не много позната, но все по-актуална и дискутираща се тема в общественото пространство – какви права има жената като пациент при постъпване в родилния дом. Сред най-важните моменти от програмата е участието на един от водещите акушер-гинеколози в страната д-р Милко Папазов, който ще „претегли“ предимствата и недостатъците на начините на раждане. За упойките по време на раждане ще поговори анестезиологът д-р Катя Митева.\n\r\nПо време на форума ще се обсъдят и важни въпроси, с които родителите се сблъскват след раждането на бебето. Кои са тревожните признаци при новороденото ще обясни неонатологът д-р Румяна Ангелова.  Съвети как да предпазим детето от често боледуване ще дадат педиатрите доц. д-р Ружа Панчева и д-р Станислава Хаджиева. И тъй като здравето е не само с физическо измерение, а резултат от много комплексни действия и фактори, психологът доц. Диана Димитрова ще навлезе в същността на това как се създават здрави семейни отношения и как се постига съвместимост на ролите в семейството.\n\r\nПовече подробности за програмата на \"Форум бременност и детско здраве\" на 29 септември във Варна ще откриете на events.puls.bg, където може да се регистрирате безплатно за посещение и томбола с много награди. За всичко ново около форума, следете фейсбук страницата и Puls.bg на  www.puls.bg.\n\r\nСъбитието е с подкрепата на тъканна банка \"Селена Целс“, Future Health, Aptamil, Compass Invest.\r\nМедийни партньори на Форума са Bulgaria ON AIR, Dnes.bg, Az-jenata, Az-deteto, Tialoto.bg, сп. \"9 месеца\"; \"Новите родители\", \"Първите седем\", \"Дневникът на мама и татко“, Bebok.eu, Mama mia, Novavarna.net, Varnautre.bg. \r\nИнституционални партньори на \"Форум бременност и детско здраве\" са Медицински университет – Варна \"Проф. Параскев Стоянов\", Медицински комплекс \"Майчин дом\" – Варна, УМБАЛ \"Света Анна - Варна\".", "date": "2019.08.15", "title": "\"Форум бременност и детско здраве“ пораства – вече и във Варна "}
{"url": "https://www.dnes.bg/stranata/2019/08/15/ogneborcite-gasiat-nad-220-pojara-samo-za-denonoshtie.419727", "text": "220 пожара е имало през изминалото денонощие на територията на България, съобщи шефът на ГДПБЗН гл. комисар Николай Николов пред bTV. \n\r\nТой допълни, че огънят е засегнал над 26 хил. дка горски фонд.\n\r\nНиколов посочи, че той е наредил спирането на движението по магистрала \"Струма\", където пожар в депо за отпадъци затвори пътното съоръжение. \n\n\n\n При висока температура огънят е изключително опасен за подобен тип съоръжения – стоманобетонна конструкция. Може да е фатално, затова съоръжението не се пуска, трябва да се обследва ситуацията и да не се поема излишен риск да пуснем движението\", допълни Николов.\n                    \n                    \n                \r\n                \r\n                \r\n                \r\nТой посочи, че собствениците на обекта са се опитали да го убедят, че пожарът е умишлен.\n\r\n\"Към момента това не ни интересува – дали е умишлено или по друг начин. Разследва се, ще стане ясно как\", допълни шефът на пожарната.\n\r\nНиколов поясни, че има няколко работни версии за причините за пожара – умисъл, при извършването на товарно-разтоварни дейности или неволно изхвърлена цигара\n\r\n\"Това са леснозапалими вещества и материали. Опасни са, защото при изгарянето си образуват изключително гъст дим с цялата Менделеева таблица, която е опасна за хората. За радост, бързо успяхме да поставим измервателни станции и да получим доказателство, че не е опасно\", допълни той.\n\r\nДиректорът на Пожарна безопасност заяви, че трети ден огнеборците се опитват да овладеят огъня на сметището в Шишманци. \n\r\nВ Свищов обстановката също е усложнена заради силния вятър, но ситуацията е под контрол – 50 дка е засегнатата площ, а на терен работят над 30 пожарникари.\n\r\n\"Принуди ни да вкараме тежка техника, с която да заградим сметището, за да не се разпространи в гората. То е характерно с това, че до края на тази година трябва да бъде рекултивирано на 100%, а проблемът е нерегламентираното изхвърляне на отпадъци\", заяви Николов и каза още, че шефът на Агенция \"Пътна инфраструктура\" е подал разпореждане да бъдат проверени всички участъци от магистрали, където има сметища.\n\r\nЩефът на пожарната заяви, че през нощта е евакуиран цял хотел във \"Велинград\".\n\r\n\"Над 200 души бяха изведени, без нито един да пострада. Късо съединение в сауната на СПА центъра – задимяване. Нищо опасно не е станало, защото персоналът е бил добре обучен\", уточни Николов.", "date": "2019.08.15", "title": "Огнеборците гасят над 220 пожара само за денонощие"}
{"url": "https://www.dnes.bg/politika/2019/08/15/deputatite-rekordiori-po-neizvineni-otsystviia-redovno-biagat-ot-zasedaniiata.419735", "text": "Заради бойкота на червените депутати, които напуснаха парламента за три месеца, законотворците от 44-тото Народно събрание се оказаха рекордьори по неизвинени отсъствия. \n\r\nОт данни на сайта на НС става ясно, че от януари до края на юли, преди да излязат в едномесечната си лятна ваканция, депутатите са натрупали 3640 отсъствия без основателна причина. \n\n\n\n\r\n2836 от неизвинените отсъствия са от пленарната зала, останалите 804 са от работата на постоянните комисии.\r\nНай-много остъствия са натрупали депутатите от БСП.\n\r\nТова е заради решението на ръководството на партията червените да бойкотират работата на НС. Така ме социалистите не ходиха на работа в продължение на 3 месеца и половина - до след евроизборите в края на май. Заради това заплатите им бяха орязани драстично и те получаваха около 1/3 от парите си.\n                    \n                    \n                \r\n                \r\n                \r\n                \r\nСпоред правилника на Народното събрание при 3 поредни отсъствия или общо 5 за месеца се удържа 2/3 от възнаграждението. \n\r\nТова не е първо масово отсъствие на червените от пленарната зала в този мандат. Точно преди година - при старта на есенната сесия през септември 2018 г., Нинова обяви, че праща депутатите си сред народа, за да разясняват партийната “Визия за България”. За да нямат много неизвинени обаче, бе въведен график на отсъствията.\n\r\nЗа сравнение може да се вземе само 42-ото Народно събрание, когато ГЕРБ бойкотира доста от заседанията заради несъгласието си с политиката на кабинета “Орешарски”. В този мандат депутатите общо бяха натрупали 3921 неизвинени. От тях 1358 бяха на групата на ГЕРБ, при това само за първата сесия - избраниците на Бойко Борисов напуснаха 14 от общо 29 заседания. Заради многото неизвинени тогава в ГЕРБ останаха със заплати от около 700 лв. и това предизвика бунт в групата. Наложи се централата да даде пари на депутатите си от партийната субсидия.\n\r\n“Атака” също е напускала демонстративно пленарната зала за по-дълъг срок от време. През 2009 г., в последните два месеца на 40-ото народно събрание Волен Сидеров изкара депутатите си да обикалят регионите. За целия мандат пък самият Сидеров тогава бе глобен с 26 584 лева за 361 неизвинени, които го бяха класирали втори по отсъствия след днешния почетен председател на ДПС Ахмед Доган - тогава все още партиен лидер и депутат, припомня \"\".\n\r\n796 720 лв. бяха удържани от депутатските заплати за неизвинени отсъствия за 4-те години на мандат на 41-ото НС.", "date": "2019.08.15", "title": "Депутатите - рекордьори по неизвинени отсъствия, редовно бягат от заседанията "}
{"url": "https://www.dnes.bg/obshtestvo/2019/08/15/ot-nachaloto-na-godinata-novi-147-sluchaia-na-hiv-u-nas.419739", "text": "От днес, 15 август, стартира националната лятна Антиспин кампания, която ще продължи до 15 септември.\n\r\nКампанията се провежда във връзка с изпълнението на \"Националната програма за превенция и контрол на ХИВ и сексуално предавани инфекции 2017-2020 г.\" и ще обхване цялата страна.\n\r\nОт януари до края на месец юни тази година 177 560 лица са се изследвали за ХИВ в България.\r\nВ страната функционират 13 Кабинета за безплатно и анонимно консултиране и изследване за ХИВ към регионалните здравни инспекции. В тези кабинети се извършват предтестови и следтестови консултации и изследвания от подготвени медицински специалисти за повишаване на информираността по проблемите на ХИВ/СПИН. \n                    \n                    \n                \r\n                \r\n                \r\n                \r\nПродължава дейността и на 17 мобилни медицински кабинета, 15 от които са предоставени на РЗИ и 2 на неправителствени организации. \n\r\nОт 1986 година досега у нас са регистрирани общо 3 173 лица с ХИВ инфекция. От началото на тази година са открити нови 147 ХИВ–серопозитивни, от които 93% са български граждани и 7% чужденци. \n\r\nЗапазва се тенденцията от последните години броят на новорегистрираните мъже да е многократно по-голям от инфектираните жени. Съотношението  е 5:1 (123 мъже и 24 жени).\n\r\nПътят на предаване на инфекцията също не е променен. И тази година 86% от новорегистрираните с ХИВ–инфекция са се инфектирали по сексуален път (от тях -  42% са мъже, съобщили за хомосексуален контакт и 44% при хетеросексуален контакт). Делът на инфектираните при инжекционна употреба на наркотици е 13 %. Най-засегната  е възрастовата група 30-39 г. - 40%, следвана от възрастовата група 40-49 г. – 23%.\n\r\nГеографското разпространение показва, че по-голямата част от новоинфектираните с ХИВ са предимно в големите градове: София – 64 лица, в област Пловдив – 15 лица, Варна и Пазарджик по 9 лица, Монтана и Русе по 6 лица, Велико Търново – 5 лица, Кюстендил – 4 лица, по 3 лица в областите: Бургас, Разград, Сливен, Смолян и Хасково, по 2 лица в Софийска област, Враца и Ямбол, и единични случаи в останалите области.\n\r\nКъм 31 юли 2019 г. общо 1 639 лица с ХИВ се проследяват в секторите за лечение на пациентите с ХИВ/СПИН, а 1 591 (97%) от тях получават съвременна антиретровирусна терапия. Осигурени са всички необходими тестове и консумативи за мониторинг.\n\r\nЧестотата на новорегистрираните случаи с ХИВ инфекция на 100 000 души население в страните от ЕС през 2017 г. е 6.2, като за България показателят е 3.4, т.е. страната ни е с двойно по-ниско разпространение на ХИВ сред страните от ЕС.\n\r\nСтраните с показатели над средните за ЕС са : Латвия -19.0, Люксембург -16.7, Естония – 16.6, Португалия – 14.2, Малта – 10.4, Ирландия- 10.2, , Кипър – 10, Белгия -7.9, Франция  -7.8, Исландия – 7.2, Англия – 6.7.\n\r\nМинистерството на здравеопазването осигурява безплатно съвременно изследване и лечение с антиретровирусни лекарства на всички нуждаещи се лица с ХИВ/СПИН, независимо от техния здравноосигурителен статус. Лечението на пациенти с ХИВ/СПИН се извършва в специализирани звена към инфекциозните болници/клиники в градовете София, Пловдив, Варна, Плевен и Стара Загора.\n\r\nПредаването на ХИВ е основен проблем за общественото здраве и засяга повече от 2 милиона души в Европейския регион на СЗО, особено в страните от Източна Европа и Централна Азия. През 2017 г. близо 160 000 души са новодиагностицирани с ХИВ в Европейския регион.", "date": "2019.08.15", "title": "От началото на годината – нови 147 случая на ХИВ у нас"}
{"url": "https://www.dnes.bg/sofia/2019/08/15/fandykova-do-10-mln-lv-struva-dofinansiraneto-na-bolnicite.419747", "text": "На година между 8 и 10 милиона лева дофинансираме средствата, които общинските болници получават. Това каза кметът на София Йорданка Фандъкова след инспекцията на ремонтните дейности на II САГБАЛ \"Шейново\", предава \"Фокус\". \n\r\nТя добави, че тази година болницата също е подкрепена с допълнителни средства и след ремонта, осигурен от общината, се очаква да се спестяват между 4000 и 5000 лв. на месец. \n\r\n\"През последните години успяхме да ремонтираме родилното отделение, да направим подобрения, да инвестираме в апаратура, но тази година приключва санирането на сградата заедно с допълнителни мерки за енергийна ефективност\", обясни Фандъкова. \n\r\nСпоред нея, след ремонта може да очаква намаляване на разходите за отопление и електроенергия с почти 25%. Средства, които, по думите на кмета, остават в болницата и ще бъдат използвани за оборудване, но и за заплати на акушери и санитари. \n                    \n                    \n                \r\n                \r\n                \r\n                \r\nИначе сумата, която общината е отделила за санирането на болница възлиза на 650 000 лв. само през тази година.\n\r\n\"Сега в болница \"Шейново\" има 38 новородени бебета. Над 1270 пък са родени тук от началото на година. Това са малките софиянци, които в бъдеще ще изграждат нашия град\", изтъкна тя.\n\r\nТова е пореден ден от обиколката на столичния кмет из здравните заведения. Вчера тя инспектира доставеното ново оборудване за нуждите на физиотерапията - сектор \"Физикална и рехабилитационна медицина\" в Диагностично-консултативен център, където общината е инвестирала още около 400 000 лв. \n\r\nПо думите на самата Йорданка Фандъкова, общината е наляла над 55 милиона лева в общинското здравеопазване за последните 4 години.\r\nСтоличният кмет коментира и най-пресният инцидент в столицата - вчера жена пропадна в шахта в подлеза на бул. \"България\".\n\r\n\"За съжаление е поддала решетката на подлез на бул. България\" и веднага мой авариен екип се е притекъл, за да помогне на пострадалата жена\", коментира Фандъкова и добави, че е изискала от районните кметове да направят спешна проверка на всички подлези. \n\r\nНакрая Йорданка Фандъкова отново не отговори на въпроса дали ще се кандидатира за нов мандат като кмет на София и каза, че решението й предстои да бъде взето.\r\n ", "date": "2019.08.15", "title": "Фандъкова: До 10 млн. лв. струва дофинансирането на болниците"}
{"url": "https://www.dnes.bg/balkani/2019/08/15/mahat-zvezdata-ot-vergina-ot-publichni-mesta-v-severna-makedoniia.419765", "text": "Северна Македония започна да поставя разяснителни надписи на паметниците и да отстранява Звездата от Вергина от символите на държавни институции и публични места съгласно Преспанското споразумение с Гърция, предаде агенция МИА.\n\r\n\"В чест на Александър Велики, историческа фигура, която принадлежи на античната елинистична история и на световното културно наследство. Тук е представен като воин на кон\" - така ще пише вече на паметника Воин на кон на централния площад в Скопие.\n\n\r\nПодобни текстове ще бъдат поставени и на други паметници на личности от древността, които са издигнати в няколко града на страната. Текстовете ще бъдат на македонски, албански и английски език.\n                    \n                    \n                \r\n                \r\n                \r\n                \r\nЗапочва и отстраняването на Звездата от Вергина, която бе изобразена върху първия флаг на страната, но след това премахната, след като Гърция наложи търговско ембарго на Македония. \n\r\nЗвездата ще бъде отстранена не само от символите на обществени сгради и институции, но и от капаците на шахтите в столицата.\n\r\nПреспанското споразумение, подписано на 17 юни 2018 г. и одобрено от парламентите на двете страни в началото на тази година, постави условие Северна Македония да се откаже от всякакви претенции за връзки с културата на древна Македония и нейните символи, припомня БТА.\r\n ", "date": "2019.08.15", "title": "Махат Звездата от Вергина от публични места в Северна Македония"}
{"url": "https://www.dnes.bg/stranata/2019/08/15/milioner-ot-sasht-e-mecenatyt-na-veliko-tyrnovo.419749", "text": "Милионер от американския щат Тексас е меценатът на Велико Търново. Над 10 години Едмънд Бек купува сгради паметници на културата в историческата и духовната столица на България и ги връща към нов живот. \n\r\nГордостта на 85-годишния бивш военен пилот и ветеран от войната във Виетнам е ханът „Хаджи Николи“ на Самоводската чаршия във Велико Търново, разказва БНР. \n\r\nСградата, строена от Колю Фичето, е със статут на национален паметник на културата. \n\r\nЕдмънд Бек финансира възстановяването на Стамболовия хан, който е бил собственост на семейството на политика и революционера Стефан Стамболов. \n\r\nЗапочва възстановяването и на първия български хотел след Освобождението „Цар Борис“. Двете сгради са културни ценности от местно значение. \n                    \n                    \n                \r\n                \r\n                \r\n                \r\nБило лятото на 2005 г. Бившият военен пилот и настоящ предприемач и милионер от американския щат Тексас Едмънд Бек и съпругата му се озовават случайно на Самоводската чаршия във Велико Търново. Впечатлили се от хана на Хаджи Николи, чиято тежка метална врата била с огромен катинар. \n\r\nВ съседното кафене филолозите Любомир Марков и Силвия Йорданова, които се занимавали с недвижими имоти, им разказали историята на емблематичния хан, построен от Уста Колю Фичето през 1858 година за търговеца и борец за българската църковна независимост Хаджи Николи. Едмънд Бек попитал продава ли се и след утвърдителния отговор, който получил, заявил, че го иска, дал визитната си картичка и тръгнал.\n\r\nДнес ханът е собственост на американеца, а след обществено допитване до великотърновци каква да бъде съдбата на сградата я запази за обществено ползване, разказва Любомир Марков, прокурист на българската фирма на американския милионер.\n\r\n„Господин Бек обича сградите паметници на културата. Той има афинитет към старите сгради, прави го, първо, защото му доставя удоволствие, второ – защото може да си го позволи, и трето – най-вероятно, за да ни даде един положителен пример“, каза Марков.\n\r\nСделката за хана се подготвя от великотърновската кантора за недвижими имоти на Любомир Марков точно за два месеца. Издирени са собствениците, водят се преговори с тях. Една банкнота от 2000 лева преди деноминацията обръща везните.\n\r\n„За да закупи хана, решението му не беше спонтанно, най-вероятно щеше да го направи след време, но в момента, в който разбра, че тази сграда е изобразена на купюра от българска банкнота, неговият интерес се засили на секундата и в рамките на няколко дни той преведе парите и купи сградата“, обясни Марков.\n\r\nТака се стига до 9 април 2006 г., когато купувач и четиримата продавачи, наследници на Хаджи Николи, се виждат за първи път в двора на хана, който е със статут на национален паметник на културата. На следващия ден беше изповядана сделката пред нотариус за близо 1 млн. лв., спомня си ­ Любомир Марков.\n\r\n„Всичко ми е като вчера. Д-р Николиев, който вече почина, е внук на Хаджи Николи, човекът, възложил на Колю Фичето построяването на хана „Хаджи Николи“. Д-р Николиев продаде сградата на г-н Бек със свито сърце, но пет години по-късно, след края на реставрацията, беше му трудно, но дойде до Велико Търново, разгледа хана и каза: „Аз мога да умра спокойно“, разказа Марков. \n\r\nТова е първата сграда паметник на културата, която американският милионер купува и възстановява във Велико Търново. Досега в културни ценности и други сгради в Стария град Едмънд Бек е вложил повече от 4 милиона лева, като инвестициите тепърва предстоят във възстановяването на емблематичните за Велико Търново сгради, посочва Любомир Марков.\n\r\n„Към днешна дата ханът „Хаджи Николи“ е абсолютно възстановен от преди девет години. През 2010 г. след края на реставрацията спечели и голямата награда „Сграда на годината“. Впоследствие г-н Бек закупи хотел „Цар Борис“ - първия хотел в България след Освобождението от турско робство. В момента тече проектиране и до края на есента се надяваме да започне реставрацията на сградата. Стамболовият хан, който е в руини от много години, е собственост на г-н Бек. В момента се разчиства теренът, за да може да се направи геодезическо проучване и да започне проектиране за възстановяване на сградата“, обясни Марков.\n\r\nЗа всеотдайността си и вложенията, които 85-годишният тексасец направи в сгради паметници на културата, Едмънд Бек стана носител миналата година на наградата „Велико Търново“, която се връчва от общината за празника на града.\n\r\nЗа Едмънд Бек няма връщане назад, защото той остави сърцето си във Велико Търново и ще продължи да го прави, стига да не бъде затиснат от българската бюрократична машина. Любомир Марков разказва за разликите тук и отвъд океана.\n\r\n„Във времето нещата при нас се случват доста по-бавно. Това, че е тежка бюрократичната машина, не е подвластно нито на мен, нито на него. В крайна сметка с търпение и упорство всичко се случва. Държавата работи бавно. В Америка, дава той пример, ето сега в момента строи петзвезден хотел на „Ривър уолк“ в Сан Антонио, инвестицията е за около 115 милиона долара, общината му опрощава във вид на данъци и такси 10 % от инвестицията. Той не търси подобни финансови жестове от страна на нашата община, а, може би, единствено, когато някой инвеститор, било то Бек или друг, се е доказал, да може проектите на подобен инвеститор поне да се придвижват по-бързо. Това е повече от достатъчно“, обясни Марков.\n\r\n ", "date": "2019.08.15", "title": "Милионер от САЩ е меценатът на Велико Търново"}
{"url": "https://www.dnes.bg/sofia/2019/08/15/sagata-si-vyrvi-dnsk-objalva-reshenieto-na-syda-za-zlaten-vek.419772", "text": "Почти две седмици след като премиерът Бойко Борисов поиска през Facebook държавните органи да обжалват решението на административния съд за отмяна на забраната за строежа на небостъгача \"Златен век\" в София, днес стана ясно, че ДНСК е внесла жалба в съда и ще атакува отново проекта. \n\n\n\n\r\n\"Дирекцията за национален строителен контрол, чрез Административен съд – София град, внесе касационна жалба до Върховния административен съд на Република България във връзка с решението на Софийския административен съд по казуса „Златен век“, съобщават от пресцентъра на ведомството. \n\r\nОт там казват, че считат, че е налице нарушение на материалния закон.\n                    \n                    \n                \r\n                \r\n                \r\n                \r\n\"За да постанови решението си съдът е приел, че са допуснати административно-производствени правила, които са в противоречие с материално-правните разпоредби и несъответствие с целта  на закона\", пишат от ДНСК и добавят, че обжалват изводите на съда в тяхната цялост. \n\r\nДрамата с издигането на небостъргача продължава вече няколко месеца и се засили, когато компанията, която изгражда проекта - \"Артекс\" - беше замесена в скандала с евтините апартаменти на висши държавни чиновници и министри, станал известен като \"Апартаментгейт\". Има и сериозни съмнения, че са правени законови поправки специално, за да може да бъде изграден \"Златен век\".\n\r\nТогава премиерът Бойко Борисов нареди на ДНСК да спре строежа и от Дирекцията го направиха. Съдът обаче прие, че няма каквито и да е правни основания за разпореждане на спирането на строежа. \n\r\nОт \"Артекс\" пък обявиха, че забавянето на проекта до момента е струвало на компанията 1,8 милиона лева от първоначалното издаване на разрешение на строеж.", "date": "2019.08.15", "title": "Сагата си върви: ДНСК обжалва решението на съда за \"Златен век\""}
{"url": "https://www.dnes.bg/sport/2019/08/15/senshi-se-zavryshta-s-chetvyrti-grandiozen-boen-spektakyl.419776", "text": "За четвърти пореден път бойната верига SENSHI ще зарадва феновете на бойните спортове с вълнуващо шоу, изпълнено с напрегнати битки между някои от най-добрите бойци в света. \n\r\nНа 26 октомври в Двореца на културата и спорта във Варна ще се проведе четвъртата професионална бойна гала вечер на SENSHI. Колко и какви боеве могат да очакват зрителите, все още се пази в тайна, a съвсем скоро в продажба ще бъдат пуснати и билетите за спортното събитие.\n\r\nПоследната бойна гала вечер SENSHI се проведе в Камчия в по-специален формат с двубои единствено по карате киокушин по правилата на новата Професионална лига на Световния киокушин съюз. Такъв тип бойна гала вечер се състоя за пръв път в България и предизвика голям интерес. Над 1500 души проследиха спортното събитие на живо и почти двойно повече онлайн на Boec.com и Fite.tv, където се излъчваше в реално време.\n                    \n                    \n                \r\n                \r\n                \r\n                \r\nСред българските асове, които се отличиха досега на професионалния ринг на SENSHI са Николай Йоргов, Петър Стойков и Атанас Божилов. И тримата имат по две победи на бойните гала вечери, като през април Божилов завоюва световната титла по кикбокс на WAKO PRO от второто издание на SENSHI в столичната зала „Арена Армеец“. \n\r\nДругият български талант по бойни спортове Ники Йоргов пък беше на крачка да отбележи три поредни победи във веригата през юли. Той успя да се класира на финал, но отпадна заради травма и лекарска забрана. За сметка на това Петър Стойков донесе на България титла от първото по рода си издание на SENSHI по киокушин – SENSHI Cup. \r\n ", "date": "2019.08.15", "title": "SENSHI се завръща с четвърти грандиозен боен спектакъл"}
{"url": "https://www.dnes.bg/obrazovanie/2019/08/15/uchebnicite-za-10-klas-promeneni-vylchev-gi-odobri.419769", "text": "Образователният министър Красимир Вълчев е одобрил новите учебници по история за 10 клас, чието съдържание за периода на комунистическия режим предизвикаха публичен скандал през юни на тази година, пише изданието desebg.com.\n\n\n\n\r\nИменно журналистът и изследовател на репресивния апарат на комунистическия режим Христо Христов и проф. Евелина Келбечева първи съобщиха, че в предварителнот подготвените учебници масово историята през този период е представена манипулативно, преднамерено и не показва истинското лице на дикататурата. Впоследствие се породи масово недоволство, включително от сдружения на пострадали и репресирани от режима хора. Министърът върна учебниците за преработка.\n                    \n                    \n                \r\n                \r\n                \r\n                \r\n\"Издателствата реагираха положително на поисканите от нас промени и ги направиха. Въпреки че всеки един от нас желае учебниците да изглеждат още по-добре ние сме доволни от промяната, която се случи, защото тя е съществена”, коментира министър Вълчев. \n\r\nПо думите му, новите учебници вече отгововарят на духа на новата учебна програма и имат ясно изразено отношение към комунизма. \n\r\n\"Благодаря на всички, които помогнаха в този процес. Благодаря на фондация „Истина и памет”, на проф. Евелина Келбечева и журналиста Христо Христов за това, че ни сигнализираха за проблемите в съдържанието на учебниците, и че участваха активно в дебата”, отбеляза още министърът.\n\r\n ", "date": "2019.08.15", "title": "Учебниците за 10 клас променени, Вълчев ги одобри"}
{"url": "https://www.dnes.bg/obshtestvo/2019/08/15/prihodi-razhodi-za-hrana-smetki-poddryjka-i-ni-ostavat-edni-140-lv.419748", "text": "НСИ отчита увеличение на доходите с 4,9%, но в същото време и скок на разходите с 5,3 на сто. \n\r\nПрез второто тримесечие на 2019 г. средният доход на лице от домакинство е 1 547 лв., а средният разход  - 1 402 лв. \n\n\n Доходите са предимно от заплати - 57.8%, следвани от доходите от пенсии - 27.6% и от самостоятелна заетост - 6.2%.\n\r\nСтатистиката отчита ръст на работната заплата от 835 на 894 лв. (със 7%), на пенсиите от 413 на 427 лв. (с 3.4%). \n\r\nДоходът от самостоятелна заетост обаче намалява от 97 на 95 лв. (с 1.8%).\n\r\nДоходите от социални обезщетения и помощи нарастват от 35 на 46 лв. (с 33%).\n                    \n                    \n                \r\n                \r\n                \r\n                \r\nПрез второто тримесечие на 2019 г. относителният дял на паричния доход на домакинствата в общия доход е 99.1%, а делът на дохода от натура е 0.9%.\n\r\nРазходът на лице от домакинство расте до  402 лв. и се увеличава с 5.3% спрямо същото тримесечие на 2018 година.\n\r\nНай-много харчим за храна – 31.4%. \n\r\nНа второ място са жилищните разходи - 15.5%, следват данъците и социалните осигуровки  - 14.2% и разходите за транспорт и съобщения  - 11.7%.\n\r\nРазходите за храна и безалкохолни напитки се увеличават от 419 на 440 лв. (с 5%), за алкохолни напитки и цигари се увеличават от 59 на 61 лв. (с 4.4%), за облекло и обувки намаляват от 44 на 43 лв. (с 3.2%).\n\r\nРазходите за жилище (вода, електроенергия, отопление, обзавеждане и поддържане на дома) нарастват от 213 на 217 лв. (с 2.3%).\n\r\nРазходите за здравеопазване се увеличават от 77 на 96 лв. (с 25.0%).\n\r\nРазходите за транспорт и съобщения нарастват от 161 на 165 лв. (с 2.5%).\n\r\nРазходите за свободно време, културен отдих и образование нарастват от 53 на 57 лв. (със 7.0%).\n\r\nРазходите за данъци и социални осигуровки се увеличават от 182 на 200 лв. (с 9.5%).\n\r\nОт НСИ отчитат, че през второто тримесечие на 2019 г. настъпва промяна в потреблението на основни хранителни продукти.\n\r\nУвеличение се отчита в консумацията на месо - от 8.6 на 8.9 кг, и яйца - от 39 на 40 броя. \n\r\nНамалява потреблението на хляб и тестени изделия - от 21.3 на 20.4 кг,на  зеленчуци - от 19.0 на 18.0 кг, на кисело мляко - от 7.9 на 7.5 кг, и плодове - от 8.9 на 8.5 килограма. \n\r\nБез промяна остава потреблението на месни произведения, сирене, зрял фасул и захар.", "date": "2019.08.15", "title": "Приходи, разходи за храна, сметки, поддръжка и ни остават едни 140 лв. "}
{"url": "https://www.dnes.bg/world/2019/08/15/obratno-na-uchilishte-pushki-v-teksas-na-promociia.419773", "text": "Минала е по-малко от седмица от поредните смъртоносни престрелки в САЩ, които отнеха живота на 51 души. Но за някои хора, тези трагедии не са достатъчни. \n\r\nМоже да звучи като евтин черен хумор, но е истина – магазин за оръжия в Тексас е решил да пусне част от артикулите си на 50% намаление в чест на завръщането на училище.\r\nС черни големи букви е изписано:  „РАЗПРОДАЖБА ОБРАТНО НА УЧИЛИЩЕ: ДО 50% НАМАЛЕНИЕ НА ВСИЧКИ ОРЪЖИЯ ОТ 13-ТИ ДО 18-ТИ АВГУСТ“. Когато Мишел Симос го вижда, не може да повярва на очите си.\r\n„В света, в който живеем, в сегашната обстановка, когато масовите стрелби се случват постоянно, това е доста беден избор на думи“, казва тя.\r\n                    \n                    \n                \r\n                \r\n                \r\n                Една от пушките, които магазинът Boyert продава е Barrett M82-A1, наричана „американска икона“. В описанието си, тя е представена като „пушка, която се е доказала във всякаква обстановка“ и е илюстрирана със снимки на американски войници. За нея, магазинът предлага „убийствена“ сделка – 999 долара по-малко от пазарната й цена.\r\nРазбира се,  Boyert предлага и други артикули на намаление, като раници, които ще си вървят добре с останалите неща, които са нужни преди започването на училище, а именно тетрадки и химикалки. При стрелбата в  Walmart, някои от жертвите бяха в супермаркета точно поради този причина – да купят консумативи на децата си за училище.\r\nИ докато едни се възмущават, други подкрепят напълно рекламната кампания на Boyert, особено последователите им в социалните мрежи.\r\nЗаради вълната от възмущение, от магазина се оправдаха, че с с намалението си, „се опитват да помогнат на учителите, които имат право да притежават оръжие в класните стаи за самозащита“.", "date": "2019.08.15", "title": "Обратно на училище: Пушки в Тексас на промоция "}
{"url": "https://www.dnes.bg/eu/2019/08/15/v-evroparlamenta-vyzmuteni-supata-poskypna-skochi-do-1.419754", "text": "Служителите на Европейския парламент побесняха заради внезапно увеличение на цените в стола на учреждението и заявиха, че това оставя \"най-демократичната европейска институция с най-недемократичното обедно меню\", пише \"Политико\".\n\r\nУвеличенията, извършени през последните дни, докато повечето членове на ЕП и служителите на парламента са на почивка или работят извън Брюксел, повишиха цените на някои от продуктите с 25% и повече – и предизвикаха официално оплакване от синдикатите на европейските служители.\n\r\nЕдна порция пържени картофки, която преди това струва две евро, сега струва 2,50 евро, докато цената на лучената супа се увеличи до 1 евро от 80 цента.\n                    \n                    \n                \r\n                \r\n                \r\n                \r\nУвеличенията включват добавяне на белгийски данък добавена стойност, който по-рано не бе таксуван за институцията, както и повишаване на цените, които съвпадат с подписване на нови договори с частни доставчици, които влязоха в сила на 5 август.\n\r\n\"Супата е едно, но салата и дори кафето са много по-скъпи\", каза един служител на Парламента от Полша, докато хрупаше порция апетайзери за 8 евро.\n\r\nГоворителят на парламента заяви, че промените, включително новите такси за ДДС в Брюксел и планът за издаване на нови договори на нови доставчици, са били съобщени на членовете на ЕП и служителите, както преди, така и след публикуването на новия търг през декември 2018 г.\n\r\nСлужителите на Парламента се оплакват, че по-високите цени, съвпадащи с новите договори за доставчици, никога не са били обявени предварително, което е довело до шок, докато те са зареждали подносите си през последните дни.\n\r\nЗа да се добави сол, а може би и лют сос, в раната, служителите на Парламента забелязват, че цените в столовете на Европейската комисия и Съвета са чувствително по-ниски – институциите, за които мнозина в парламента смятат, че вече получават ненужно благоприятно отношение от пресата и обществото.\n\r\nАко смятате, че няма основа за междуинституционални съперничества в Брюксел, освен разногласията по отношение на миграционната политика и дългосрочния бюджет на ЕС, помислете отново: Цената на супата сама е причина работниците в Парламента да се побъркат.\n\r\nВ четвъртък супа от боб борлоти и паста в столовата в Берлеймон, изпълнителният щаб на Комисията, беше предложена само за 63 цента. В Парламента супа минестронe беше 1,30 евро, дори по-скъпа от супата с лук от 1 евро. (Не се разсейвайте от въпроса кой яде супа през август. Това е Брюксел, където палта често са необходими и по това време на годината).\n\r\nВъв всеки случай ситуацията не се различава с лятната кухня. Салатения бар? Чудовищните 1,30 евро на 100 грама в Парламента в сравнение с 82 цента за 100 грама в Комисията.\n\r\nИли какво ще кажете за вегетарианска чиния? Зеленчуков кус-кус беше 7,50 евро в Парламента в четвъртък, в сравнение с едва 4,95 евро за вегетариански вариант на Комисията: чили без месо.\n\r\nА какво ще кажете за Съвета - където държавните и правителствените ръководители се събират за срещите на върха (и за собствените си специално приготвени ястия)? Всички ресторанти са затворени в момента - може би доказателство в подкрепа на заявлението на председателя на Комисията Жан-Клод Юнкер, че Съветът работи само на непълно работно време.\n\r\nНо дори когато са отворени, цените в столовите на Съвета все още са по-ниски, отколкото в Парламента.\n\r\nПържолите в столовата Justus Lipsius на Съвета (сега затворен за целогодишен ремонт) никога не струваха повече от 8 евро, казаха дългогодишни служители и това включваше безалкохолна напитка. В Парламента ентрекотът е 11,50 евро в сравнение с 9,17 евро за контрафиле (най-близкото сравнение) в Комисията или само 6,01 евро за обикновен стейк де боф.\n\r\nПредставителите на парламента заявиха, че една от причините за сравнително по-високите им цени е решението за премахване на субсидиите за данъкоплатците, които все още продължават да съществуват в другите институции - което означава, че всъщност цените са по-демократични, тъй като европейските избиратели не се радват на субсидирани обеди.\n\r\nСпоред протокола от заседание на служителите на Парламента през март, субсидиите, които някога струваха на европейските данъкоплатци 5 милиона евро или повече на година, на практика са елиминирани, а годишният бюджет за обществено хранене намаля до под 1 милион евро. (Парламентът управлява столове в Брюксел, Страсбург и Люксембург).\n\r\n\"Краят на преките хранителни субсидии през 2015 г. и постепенното ценообразуване, свързано с развитието на цените на хранителните продукти на пазара, позволиха намаление от 70 процента в бюджета на Парламента, отпуснат за сектора на храните и ресторантьорството\", каза говорителят на парламента Делфин Колард пред \"Политико\", допълва \"Фокус\".\n\r\nКолард каза, че таксата за ДДС \"не означава, че цените автоматично са с 12 процента по-високи от преди\". Някои заведения за обществено хранене вече бяха начислявали данъка, каза тя, а новите цени отразяват и премахването на субсидиите.\n\r\nРаботниците на Парламента обаче заявиха, че по-високите цени, начислени от новите доставчици, са само едно от няколкото увеличения през последните години, които по-рано са привлекли оплаквания. И когато се комбинират с налагането на 12-процентов ДДС, който по-рано не беше прилаган, те казват, че увеличението на цените в процентна база е далеч надминало всяко увеличение на заплатата.\n\r\nНезависимо от цените, храната в Парламента е сравнително добра, казаха служители и една бърза дегустация изглежда потвърди тази присъда. Определено не е като НАТО, където някои служители на Алианса оприличават храната в столовата с атака с химическо оръжие срещу свободния свят.\n\r\nВсе пак, в епоха от нула до отрицателни лихвени проценти и продължителна ниска инфлация в много страни от еврозоната, увеличението от 25 процента на всичко изглежда неразумно.\n\r\nСпоред служителите на профсъюзите, това не е просто неразумно, но несъобразно, като се има предвид, че много служители, които използват столовата, не са с голяма власт, високоплатени политически помощници, а скромно компенсирани секретари, портиери, служители по сигурността и, е, работници от столовата.\n\r\nИ дори най-добрата храна в стола продължава да е... храна от стола - факт, който по някакъв начин влиза в по-ясен фокус в контекста на повишаването на цените.\n\r\nНапример, заслужава ли порция предястие mille-feuilles de legumes (които изглеждаха подозрително като куца лазаня) с цена от 8 евро? Или какво ще кажете за същата цена за другото предястие: чиния с нарязана шунка (суха и крехка в краищата) с малко твърдо сварено яйце, маруля и домат?\n\r\nНаистина ли парче от чийзкейк в Парламента струва наистина 4,70 евро, особено когато тортите и пайовете в Комисията могат да се предлагат само за 2,74 евро?\n\r\nВ известие до персонала, Генерална дирекция \"Инфраструктура и логистика\" на Парламента каза, че служителите получават много повече храна при новия режим - те също получават по-питателни възможности и по-екологосъобразни операции. И данъкоплатците спестяват благодарение на един единствен голям договор, който се раздели на осем различни концесии с различна големина, казаха служители.\n\r\n\"Според новите договори офертата за кетъринг ще бъде допълнително усъвършенствана, включително нови менюта със здравословни, свежи и качествени съставки, разширен избор на хранителни вещества, намаляване на използването на материали за еднократна употреба и подход без отпадъци, нов дизайн, модерна комуникация, позволяваща на членовете и персонала да се информират по-добре ида получават обратна връзка и удължено работно време\", се казва в бележката. \"Всички договори имат силно екологично и социално измерение и постепенно ще предлагат напълно безплатни услуги.\"\n\r\n\"Всеки ресторант ще продължи да предлага ежедневно ястие на фиксирана цена, като допълнително намаление се отпуска на обучаващите се и студентите\", добавя бележката, отбелязвайки, че 12-процентовият ДДС е намалената ставка за храна.\n\r\nЕдин служител на Парламента, който разнасяше купа с лучена супа, призна, че цените са по-високи, но не изглеждат възмутителни. Служителят, който не би дал името си, но говореше с ясно изразен френски акцент, призна, че храната не е лоша, но бързо добави: \"Мисля, че е по-добре в Страсбург\".", "date": "2019.08.15", "title": "В Европарламента възмутени: Супата поскъпна, скочи до €1!"}
{"url": "https://www.dnes.bg/teatar/2019/08/15/noshtta-na-teatrite-16-noemvri-v-16-grada.419771", "text": "Нощта на театрите тази година ще бъде на 16 ноември в 16 града и с някои от най-обичаните български актьори, съобщиха от \"Арт проджектс\".\r\nТази година платформата ще отбележи своята седма година в България. \"Европейската инициатива се обедини около посланието \"Ти променяш играта. Играта променя теб\", защото зрителите променят театъра, а театърът променя тях. А и много искаме да подчертаем силната взаимност и връзка между изкуството и хората\".\r\nНякои от най-обичаните творци на българския театър, опера и балет застават зад каузата. Сред тях са Мариус Куркински, Владимир Пенев, Юлиан Вергов, Владимир Карамазов, Деян Донков, Дарин Ангелов, Христо Петков, Ованес Торосян, Деян Ангелов, Ненчо Костов, Теодора Духовникова, Весела Бабинова, Луиза Григорова-Макариев, Силвия Петкова, прима балерината Марта Петкова, премиер-солистът Никола Хаджитанев, диригентът Максим Ешкенази и оперната певица Ина Кънчева.\r\n                    \n                    \n                \r\n                \r\n                \r\n                През 2019 г. асоциация \"Европейска нощ на театъра\" започна проект ASSET (Audience Segmentation System in European Theatres), в който се участват Австрия, България, Финландия, Хърватска и Чехия.\r\nВ първото проучване от този характер \"Европейска нощ на театрите България\" бе избрана заради иновативния подход в комуникацията, мащабността и увеличаващия се интерес към инициативата. София е един от градовете в Европа с най-силно присъствие, най-много продукции и най-голям брой зрители в Нощта на театрите - близо 270 000 зрителите в изминалите шест издания.", "date": "2019.08.15", "title": "Нощта на театрите - 16 ноември в 16 града"}
{"url": "https://www.dnes.bg/muzika/2019/08/15/fandykova-poseti-ioana-dragneva-pozdravi-ia-za-bebeto.419777", "text": "Столичният кмет Йорданка Фандъкова използва работното си посещение в II АГ Болница \"Шейново\" за да поздрави певицата и общински съветник от ГЕРБ Йоанна Драгнева за раждането на нейната дъщеря, съобщава БТА, като публикува снимка от срещата.\n\r\nБившата вокалистка на фoрмацията Deep Zone дари с момиче своя спътник в живота Мирослав Димитров. Малката се казва АннМари.\n\r\n\"Днес наистина е вълшебен ден, защото се роди най-чаканото, най-желаното и най-мечтаното бебе! АннМари, най-голямата ни и съвършена любов, добре дошла! Ти ни направи истинско семейство! Обичаме те, Мама и Тати.\r\nБлагодарим за непрестанните грижи на д-р Велев и неговия екип, на д-р Пантева, която откри с нас това вълшебство! И на всички, които преминаха с мен през този Божествен път, за да стана Майка\", сподели в социалните мрежи Йоана.\r\n                    \n                    \n                \r\n                \r\n                \r\n                \n\r\nЙорданка Фандъкова бе днес на посещение в \"Шейново\" за да инспектира ремонтните дейности в болницата. Тя използва случая за да се срещне и с други млади майки.\n\r\nСпоред столичния кмет, след ремонта може да очаква намаляване на разходите за отопление и електроенергия с почти 25%. Средствата, които, по думите на кмета, остават в болницата, ще бъдат използвани за оборудване и за заплати на акушери и санитари.", "date": "2019.08.15", "title": "Фандъкова посети Йоана Драгнева, поздрави я за бебето"}
