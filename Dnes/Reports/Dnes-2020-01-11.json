{"url": "https://www.dnes.bg/mish-mash/2020/01/11/spored-kitaiskiia-kalendar-kakvo-vi-ochakva-prez-2020-godina.435545", "text": "2020 се очаква да ни донеса повече успехи, както и е перфектното време да започнем нови проекти. Тези 12 месеца ще са добри за бизнесмените и предприемачите. Действията ни през тази година ще са от изключително значение за бъдещето ни. В зависимост от това, в коя година сме родени, ние сме различно животно спрямо китайския календар. \r\n \r\nЕто каква ще бъде тя, според китайския хороскоп:\r\n \r\nПлъх (1948, 1960, 1972, 1984, 1996, 2008, 2020)\r\n \r\nТези, родени в годината на Плъха, ще се издигнат в кариерата си и ще осигурят стабилност за себе си и семейството си. Също така финансовото им състояние също ще се подобри, а инвестициите ще дадат резултат. Така че, не се колебайте да рискувате и да се включвате в различни проекти, ако нещата там ви изглеждат сигурни.\r\n \r\nЩо се отнася до роматничния ви живот, хубаво е да обърнете повече внимание на близките и приятелите си. Опитайте се да бъдете позитивни през повечето време от годината и оценявайте връзките, които имате. По този начин ще заздравите взаимоотношенията си с другите.\r\n \r\nКрава (1937, 1949, 1961, 1973, 1985, 1997, 2009)\r\n \r\nРодените през годината на Кравата пък ще претърпят сериозни сътресения в ежедневието си. Изненадваща промяна ще ви позволи да прецените кои неща наистина си струва и ще се насочите към тях. Всеки избор ще бъде емоционален и хората, родени през годината на кравата, трябва да се въоръжат с огромно търпение. \r\n \r\nДишайте дълбоко и бройте до 10 преди да изкажете мнението си. Знаем, че ще ви бъде трудно да държите езика си зад зъбите, но понякога това е по-доброто решение, вместо да влезете в продължителна кавга с близките ви хора. Опитайте се да пренебрегнете себе си за благото на другите.\r\n \r\nКаква ще бъде 2020 година за другите представители на китайския зодиак вижте на ", "date": "2020.01.11", "title": "Според китайския календар: Какво ви очаква през 2020 година"}
{"url": "https://www.dnes.bg/sofia/2020/01/11/katastrofa-do-ndk-zatrudni-trafika-za-chas.435621", "text": "\n Катастрофа между три коли затрудни за час трафика на кръстовището до НДК, съобщава Булфото.\r\nЕдната кола се е забила в мантинелата. Не е ясно дали има ранени при произшествието, което доведе до временно задръстване по посока на Орлов мост.\r\nПолицията изяснява причината за пътния инцидент.", "date": "2020.01.11", "title": "Катастрофа до НДК затрудни трафика за час"}
{"url": "https://www.dnes.bg/usa/2020/01/11/trusyt-mejdu-sasht-i-iran-uplashi-li-se-sauditska-arabiia.435609", "text": "Трудно предвидими остават последиците за Близкия изток от убийството на иранския генерал Солеймани. След ракетния обстрел на две военни бази в Ирак, използвани и от американските военни, политическото ръководство в Техеран изпрати многозначни сигнали: върховният водач Али Хаменей зави, че са \"зашлевили шамар на американците\", но че иранското отмъщение за убийството на Солеймани е друг въпрос - военни акции от този род съвсем не са достатъчни за това, увери Хаменей, съобщава .\n\r\nВ същото време иранският външен министър Мохамад Джавад Зариф определи ракетния обстрел за подходяща \"мярка за самоотбрана\" и увери, че Иран не желае „ескалация или война\", но щял да се \"защитава срещу всеки акт на агресия\". \n                    \n                    \n                \n                \n                \n                \r\nСпоред Революционната гвардия, нападенията с ракети са отмъщение за целенасоченото убийство на Солеймани. Тя заплаши също с нападения срещу Израел и съюзниците на САЩ. Тази заплаха е насочена имплицитно и срещу американските съюзници на Арабския полуостров, най-вече срещу Саудитска Арабия и Обединените арабски емирства.\n\r\n\n\r\nПравителството на Саудитска Арабия е наясно, че положението е сериозно. Вашингтон не е уведомил предварително Рияд за акцията срещу Солеймани, заяви висш саудитски служител. Същевременно саудитският външен министър принц Файзал бин Фархан ал Сауд призова към спокойствие след „крайно опасната\" ескалация между Иран и САЩ. „Надяваме се, че всички политически играчи ще предприемат необходимите стъпки, за да предотвратят по-нататъшна ескалация и провокации\", заяви той. А крал Салман бин Абдулазиз настоя за незабавни политически мерки за „намаляване на напрежението\", съобщи саудитската осведомителна агенция SPA. В понеделник във Вашингтон пристигна делегация, водена от саудитския зам.-министър на отбраната, за да обсъди възможните стъпки за деескалация в региона.\n\r\n\"Забележително е колко сдържано и съзнателно умерено се държи сега саудитското правителство\", казва Щефан Рол от фондация \"Наука и политика\", който е ръководител на научна група по проблемите на Близкия и Средния изток и Африка. \"Преди от Рияд чувахме съвсем друг тон. Саудитска Арабия призоваваше към конфронтация и окачествяваше Иран като заклет враг\", припомня експертът.\n\n\n\n\r\nПрез последните седмици и месеци тонът се е променил, смята той. През лятото на 2019 Саудитска Арабия на няколко пъти беше мишена на, по всяка вероятност, ирански нападения. През септември бе обстрелвана рафинерия на саудитската енергийна компания Арамко, а САЩ обвиниха за нападението Техеран, което Иран отхвърли. През октомври в саудитски танкер експлодираха две ракети. Иранското енергийно министерство съобщи за случая, но не каза нито дума за това кой може да стои зад нападението. Според експерта Щефан Рол, след тези атаки саудитската стратегия принципно се е променила - саудитците очевидно са осъзнали колко уязвими са и колко много могат да изгубят в този конфликт.\n\r\nЗасега Иран не е показал изрично, че се обръща срещу Садитска Арабия и Обединените арабски емирства (ОАЕ). Но бунтовниците хути в Йемен, които от 5 години се бият срещу водената от Саудитска Арабия международна коалиция, настояха за адекватен отговор на убийството на генерал Солеймани. \"Този акт на агресия не може да остане без отговор\", увери високопоставен член на движението Ансар Алах.\n\r\nВ тази връзка Щефан Рол от \"Наука и политика\" посочва, че хутите изглеждат особено мотивирани да извършват нападения срещу Саудитска Арабия. \"Но преди това Иран ще трябва да мобилизира тези милиции срещу посочените страни от Персийския залив\", казва той. Но е под въпрос дали правителството в Техеран има интерес от това точно в този момент, когато то трябва да покаже на собствения си народ, че остава дееспособно. \"Много е съмнително, че иранското общество ще одобри едно нападение срещу някаква \"мека цел\" в Саудитска Арабия, вместо Техеран да се концентрира изцяло върху американците или американски цели\", посочва Рол. \r\n \r\n   ", "date": "2020.01.11", "title": "Трусът между САЩ и Иран: Уплаши ли се Саудитска Арабия?"}
{"url": "https://www.dnes.bg/index/2020/01/11/kak-da-razpoznaem-psihopata-sred-nas-koi-sa-tipichnite-mu-strani.435403", "text": "Учените смятат, че сред серийните убийци има малко хора, които могат да бъдат наречени психопати. Но всички ние, в една или друга степен, имаме психопатични особености, пише авторитетното шведско издание Svenska Dagbladet.\r\nДа започнем с това, че психопатията не е психиатрична диагноза – полезно е да го знаем.  Въпреки факта, че мнозина смятат този термин за остарял, той се използва в съдебната практика.\r\n \r\nВ затворените наказателни заведения приблизително 15-20 престъпници отговарят на достатъчен брой критерии, за да бъдат наречени психопати. За това пишат в книгата си \"Психопат: реалността зад митовете\" съдебният психиатър Мариан Кристиансон и докторът на медицинските науки Каролина Сьорман. И двамата провеждат научна работа в Катедрата по клинична неврология на Каролинския институт в Стокхолм.\r\n \r\nОколо 1% от всички мъже в света могат да бъдат класифицирани като психопати. Жените с психопатични черти са проучени много малко, така че вероятно не можете да кажете нещо за тях.\r\n \r\n\r\n \r\n1. Намален контрол на импулсивността\r\n \r\n2. Повърхностни емоции и неспособност да мислят за последствията от поведението си\r\n \r\n3. Голяма дързост и невероятна устойчивост на стрес\r\n \r\n \r\nТака концепцията е описана в най-модерния триархичен теоретичен модел на психопатия, който е разработен от американския професор Кристофър Патрик. Идеята му е, че новите изследвания на психопатията в рамките на невробиологията трябва да се основават на три специфични области.\r\n \r\nПо-старият модел, който най-често се използва през последните десетилетия и който все още се използва като стандарт в съдебната практика в Швеция, както и в Северна Америка, е така нареченият 20-точков въпросник PCL-R (контролен списък на Хейр). С негова помощ се определя степента на психопатичност на престъпните групировки.\r\n \r\nПри използване на контролния списък на Хейр, който включва критерии за определяне на психопатия, на човек се приписва една точка за свойствата, присъщи на неговата личност в една или друга степен, и две точки за тези, които са напълно присъщи. Можете да получите максимум 40 точки. В различни страни, за да се характеризира човек като психопат, са достатъчни различен брой точки.\r\n \r\nИма много спорове около този списък, особено в Съединените щати, тъй като той се счита за остарял, въпреки че мнозина все още го използват в съдебната система.\r\n \r\n\r\n \r\n1. Разговорчивост / повърхностен чар\r\n \r\n2. Завишена самооценка / високопарност\r\n \r\n3. Необходимостта от постоянно вълнение, напрежение / склонност към скука\r\n \r\n4. Патологична лъжливост\r\n \r\n5. Коварство / склонност към манипулиране\r\n \r\n6. Неспособност за изпитване на вина и срам\r\n \r\n7. Повърхностни емоции\r\n \r\n8. Студенина / липса на съпричастност\r\n \r\n9. Паразитен начин на живот\r\n \r\n10. Слаб самоконтрол, например, лесно възникваща агресия\r\n \r\n11. Хаотичен и егоистичен сексуален живот\r\n \r\n12. Поведенчески проблеми от ранна възраст (до 12 години)\r\n \r\n13. Невъзможност за поставяне на реалистични дългосрочни цели (неспособност да се гледа в бъдещето)\r\n \r\n14. Импулсивност\r\n \r\n15. Безотговорност, да речем, в ролята на родител или лидер\r\n \r\n16. Невъзможност да отговорят за своите действия\r\n \r\n17. Многобройни краткосрочни връзки, подобни на брака\r\n \r\n18. Престъпления в юношеска възраст (до 15 години)\r\n \r\n19. Нарушаване на условията за условно освобождаване, престъпления, извършени през този период\r\n \r\n20. Криминална многофункционалност, престъпления от различен тип, например: нарушаване на частните граници, кражби, наркотрафик, незаконно лишаване от свобода на друго лице, убийство или опит за убийство, сексуални престъпления, обиди, измама, бягство от затвора.\r\n \r\nХората с разстройства на личността (а това вече е диагноза) често имат психопатични черти. Разликата между тези две понятия е, че при формирането на набор от критерии за определяне на личностното разстройство се подчертава престъпното и асоциалното поведение.\r\n \r\nКогато става дума за психопатия, се отбелязва пренебрегването на други хора, дори и да не е нарушение на закона. По-нататък ще опишем хора, които отговарят на критериите и на двете концепции.\r\n \r\nВ Американския диагностичен наръчник и Европейската система за класификация на болестите диагнозата \"разстройство на личността” се основава на поведенчески характеристики. В много отношения прилича на психопатия и често се поставя само на престъпници. Както вече споменахме, в затворените поправителни институции 15-20% от задържаните имат очевидни психопатични особености. Повечето хора с психопатия също имат диагноза \"антисоциално разстройство на личността\", според книгата \"Психопат: Реалността зад митовете\".\r\n \r\nВ проучване, проведено сред 4 хиляди млади мъже, които независимо преминаха психопатичен тест и набраха достатъчно много точки, бяха идентифицирани две групи: от една страна, нахални, обичащи приключения и авантюри, млади хора, не склонни към тревожност и депресия, от друга те се характеризират с тревожност, депресия и телесни неразположения.\r\n \r\nЕто три престъпни типа с различна степен на психопатичност, моделирани въз основа на въображаем банков обир. Те са описани в книгата \"Психопат: Реалността зад митовете\".\r\n \r\n\r\n \r\nСилно изразени психопатични черти. Това е контролирана и студена психопатия, което го прави невероятно смел и спокоен в стресови ситуации, например по време на грабеж на банка. Способен да планира много сложни престъпления без следа от вълнение. Типичен за неговата група, човек с голям потенциал. Ако не бе попаднал в престъпна среда, той би могъл да постигне много в друга област. Той може да управлява други хора и знае как да ги организира добре. Челните лобове на мозъка му, същите, с които човек взема решения, са много добре развити. Други, според учените, са много по-слабо развити. Например тези, с които оценяваме различни неща или образуваме моралния си компас, предпочитайки, да речем, да не убиваме никого. Патрик е умен и общителен и това подвежда много. Дори в поправителните заведения мнозина се поддават на очарованието на самоуверения и манипулативен Патрик.\r\n \r\nЕдна от причините за невероятната смелост и безстрашие на такъв човек: симпатическата му нервна система не работи като нашата.\r\n \r\n\r\n \r\nЧертите му на психопатия са по-слабо изразени. Той е импулсивен, но не толкова устойчив на стрес. Очевидно беше нервен, когато в банката избухна хаос по време на грабежа, планиран от Патрик. Системата за възнаграждение в мозъка на Клаас работи малко необичайно. Освен това той има проблеми с така наречената работна памет. Трудно му е да запази информация в работната си памет. Той вероятно има синдрома на дефицит на внимание и хиперактивност. Трудно му е да планира нещо, да довърши това, което е започнал и да се концентрира. Лесно се управлява, което е много удобно за Патрик, когато той например измисля престъпление.\r\n \r\n\r\n \r\nТой беше диагностициран с \"антисоциално разстройство на личността\", но нямаше изразени психопатични особености. Той е в състояние да оцени себе си отвън. Той иска да стане по-добър и да напусне престъпния свят. В поправителните заведения той участва активно в рехабилитационни програми.", "date": "2020.01.11", "title": "Как да разпознаем психопата сред нас, кои са типичните му страни?"}
{"url": "https://www.dnes.bg/rusia/2020/01/11/putin-rusiia-e-gotova-sama-da-postroi-severen-potok-2.435616", "text": "Руската федерация ще завърши газопровода \"Северен поток 2\" дори ако се наложи и сама, съобщи президентът Владимир Путин сред срещата си с германския канцлер Ангела Меркел. Меркел е в Москва на еднодневно посещение по покана на Путин, предава Нова тв.\n\r\n\"Да, със сигурност ще можем да го завършим самостоятелно, без да се налага да участват чужди партньори. Времето е единственият въпрос, който възниква в това отношение\", съобщи Путин на съвместна пресконференция с Меркел.\n\n\r\nПрезидентът на Руската федерация все пак призна, че е възможно да се наложи завършването на строителните работи по газопровода да се забавят с няколко месеца. „Надявам се до края на тази година или през първото тримесечие на следващата година работата да бъде завършена и газопроводът да заработи“, уточни Путин.\n                    \n                    \n                \n                \n                \n                \r\nРусия оценява позицията на Германия в подкрепа на проекта \"Северен поток 2\", добави той. \"Отношенията между Русия и Германия включват редица големи съвместни проекти в областта на енергетиката. Ние високо оценяваме отговорната позиция на правителството на Германия в подкрепа на \"Северен поток 2 \", завърши Путин.\n\r\nПроектът \"Северен поток 2\" трябва да бъде реализиран въпреки санкциите, наложени от САЩ, заяви германският канцлер Ангела Меркел по време на съвместната пресконференция с руския президент.\n\r\n\"Това е преди всичко икономически проект. Вярваме, че \"Северен поток 2\" все още може да бъде завършен въпреки санкциите от САЩ. Искам да повторя, че за всички политически конфликти със САЩ не считаме санкциите за правилни и затова подкрепяме този проект както преди\", допълни германският канцлер.", "date": "2020.01.11", "title": "Путин: Русия е готова сама да построи \"Северен Поток 2\""}
{"url": "https://www.dnes.bg/stranata/2020/01/11/jena-postrada-pri-ptp-krai-veliko-tyrnovo.435622", "text": "Тежка катастрофа между Тир и лека кола е станала на пътя Велико Търново-Дряново край Присовките завои. По първоначална информация една жена е пострадала.\r\n\r\nСигнал за инцидента е получен в 18.15 часа. Пострадала е жена, пътувала в лекия автомобил. Откарана е в Спешна помощ като състоянието й тепърва ще се изяснява.\r\n\r\nДвижението по пътя е временно ограничено, като екипи на полиция пренасочват моторните превозни средства през Дебелец, а товарните изчакват на място. \r\n\r\nОбходният маршрут е през Лясковски кантон - Миндя - Присово и обратно, предава \"Фокус\".\r\n\r\nТировете се спират поетапно при Гурково и Бяла, а трафикът се регулира от \"Пътна полиция\".", "date": "2020.01.11", "title": "Жена пострада при ПТП край Велико Търново"}
{"url": "https://www.dnes.bg/health/2020/01/11/kakvo-razkriva-formata-na-bradichkata-vi-za-vasheto-zdrave.435541", "text": "Знаете ли, че формата на носа, веждите, очите, подсказва много за нашата личност. Според западно проучване, формата на брадичката пък, може да подскаже много за нашето здравословно състояние. Ето и повече за изследването.\r\n\r\nЗа хората с изпъкнала долна челюст, може да се каже, че могат да се похвалят със силни скелет и мускули. Въпреки това, те са предразположени към напълняване. Ако челюстта е симетрична, тогава това е наследство от един от родителите или предците.\r\n\r\nАко брадичката ви е вдлъбната, това подсказва за слабо развита мускулатура, гъвкав скелет, малка вероятност към напълняване и предразположение към цветна слепота или далтонизъм, както бива наричана още. Обикновено хората с вдлъбната брадичка тежат по-малко по време на раждането си. Също така симетричната наклонена брадичка е наследствена черта.\r\n                    \n                    \n                \n                \n                \n                ", "date": "2020.01.11", "title": "Какво разкрива формата на брадичката ви за вашето здраве? "}
{"url": "https://www.dnes.bg/index/2020/01/11/sykrovishtata-na-grenlandiia-i-zashto-sasht-i-kitai-imat-apetiti-kym-ostrova.435353", "text": "Гренландците не са свикнали да са в центъра на вниманието. Но през миналата година всички очи бяха вперени в острова, след като Доналд Тръмп обяви, че иска да го купи. \n\r\n\"“, обявиха местните, а премиерът на Дания Мет Фредериксен нарече желанието на американския президент \"абсурдно“.\r\nПоследва лек дипломатически скандал, след като Тръмп отговори на тези думи, като нарече коментара на Фредериксен \"гаден“.\r\nСлед малко дрязги, , а Америка обяви, че ще увеличи присъствието и влиянието си на острова, като освен това, ще отвори и свое консулство там. Първото от 1953 година насам. САЩ също така имат и военна база в района -  Thule Air Base.\r\n                \n                \n                Но Тръмп не е единственият, който е заинтересован от Гренландия. също иска да установи сериозни икономически връзки с острова.\r\n\r\n\r\nТя е 9 пъти по-голяма от Великобритания. Ако приемем, че Австралия е континент, то Гренландия автоматично става най-големият остров в света.. Там живеят близо 56 хил. души, което прави острова най-слабо гъсто населената държава на Земята. В сравнения с нея Намибия и Монголия изглеждат пренаселени. \r\nПовечето хора живеят в столицата , а до останалите градове по крайбрежието няма пътища - единственият начин да стигнеш до там е със самолет или лодка, но през зимата и двата начина са невъзможни.\r\nГренландия , но е автономна държава, със свой парламент, който се грижи за вътрешните работи, а министрите, които островът изпраща в парламента на Дания в Копенхаген, се грижат за международните отношения.\r\nВ момента  – риболовът, който представлява 95% от износа на страната и годишен бюджет от правителството на Дания, който е в размер на 600 милиона долара и представлява половината от целия годишен бюджет на страната.\r\nСпоред експертите има две причини, поради които Гренландия изведнъж стана толкова апетитна. Те са икономически и стратегически.\r\n\r\n Гренландия има може би най-големият запас от редки земни метали на Земята. Те се използват главно в производството на мобилни телефони, електрически коли и компютри.  Островът се намира между Северна Америка, Европа и Русия.\r\nКлиматични промени водят до по-топло време, а по-високите температури водят до топене на ледниците. Това означа, че съвсем скоро ще е  по-лесно да се добиват тези ценни метали, а корабите, било то товарни или военни, по-лесно ще преминават през Арктическия океан.\r\nНо датският геолог Миник Розинг твърди, че , които лежат под нейната повърхност.\r\n\"Има желязна руда, рубинена мина, злато, дори платина. А климатичните промени правят плаването от и до Гренландия по-лесно“, казва Розинг пред BBC. Но суровите зими, дори и с по-топли температури, не позволяват постоянна работа в мините.\r\n\"Не можеш да копаеш 12 месеца, а само най-много 3. Това означава, че всякакви инвестиции, които правиш в мините, са , което прави нещата трудни. А това значи, че могат да минат близо 50 години, преди да имаш нормална продукция“, обяснява геолога.  За това, той твърди, че САЩ имат нужда от Гренландия по-скоро в стратегически аспект, отколкото икономически.\r\nВъпреки че правителството в Дания отказва коментар по темата на BBC, министърът от опозицията Сорен Есперсен твърди, че консулството на САЩ в Гренландия може да предизвика още по-голямо желание у населението на острова за независимост.  Според едни социологически изследвания, , а според други процентът е значително по-нисък – 38%.\r\n\"Американците искат да са готови, когато Гренландия обяви независимостта си. Те добавят масло в огъня на гренландското желание за независимост“, казва Есперсен. Той също така не иска да вижда и Китай да установява връзки с острова. Датското правителство също е съгласно с това. През 2017 година то финансира построяването на , вместо да сключи сделка с китайска фирма.\r\nДа сега гренландците са обединени около едно - независими или не, те не искат никоя друга държава да установява контрол над родния им дом. ", "date": "2020.01.11", "title": "Съкровищата на Гренландия и защо САЩ и Китай имат апетити към острова?"}
{"url": "https://www.dnes.bg/stranata/2020/01/11/pytna-policiia-sledi-za-djigiti-akciiata-v-cialata-strana.435600", "text": "Пътната полиция провежда акция в цялата страна за контрол на скоростта. Засилено присъствие на патрули има по основните пътища у нас, както и в градовете, съобщи за БНР Николай Крушарски от Пътната полиция.\n\r\n\"Засилени проверки в цялата страна по отношение на скоростните режими. Това, което забелязваме от статистиката, след направения анализ, е, че за празничните дни – от 20 декември до 1 януари, голям брой от нарушенията на Закона за движение по пътищата са за превишена скорост, както и използване на наркотични вещества и сядане зад волана, така и употреба на алкохол и шофиране след това\".\n\r\nОсвен за превишена скорост, ще се следи и за водачи, употребили алкохол и наркотици.\n                    \n                    \n                \n                \n                \n                \r\nВ рамките на акцията за едно денонощие пловдивската полиция засече 386 шофьори с превишена скорост. Установено е шофиране с около 100 км/ч в Пловдив, Първомай и Карлово. Най-много шофьори - 183 - са се движили със скорост между 61 и 70 км в час.\n\r\nОт Гранична полиция съобщават, че в момента трафикът е нормален на всички гранични контролно-пропускателни пунктове.", "date": "2020.01.11", "title": "Пътна полиция следи за джигити. Акцията - в цялата страна"}
{"url": "https://www.dnes.bg/sport/2020/01/11/syrbiia-e-pyrviiat-finalist-na-atp-cup.435603", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Сърбия е първият финалист на ATP Cup. Това стана след като Новак Джокович надделя над Даниил Медведев в един от най-драматичните мачове досега, с което класира страната си напред. \r\n\r\nСветовният №2 надделя над руснака с 6-1, 5-7, 6-4 след близо три часа игра, предаде Bulgaria ON AIR.\r\nДругият финалист ще се реши след двубоите между Испания и Австралия.", "date": "2020.01.11", "title": "Сърбия е първият финалист на ATP Cup"}
{"url": "https://www.dnes.bg/balkani/2020/01/11/zemetresenie-s-magnitud-ot-4-7-po-rihter-razliulia-turciia.435605", "text": "Земетресение с магнитуд от 4.7 степен по скалата на Рихтер удари Турция, но бе усетено и у нас, предава \"Дарик\". \r\n\r\nРегистрирано е земетресение с магнитуд 4,7 в Мраморно море, показва справка на страницата на Европейския средиземноморски сеизмологичен цеентър.\r\n\r\nТрусът е станал в 16:37 часа местно време (15:37 часа българско време) на 26 километра южно от Силиври и на 63 километра западно от Истанбул в аквторията на Мраморно море на дълбочина 10 километра. Земетресението е усетено в Турция и Югоизточна България.\r\n\r\nЗасега не се съобщава за пострадали хора и нанесени материални щети и не е обявявана опасност от възникване на цунами.", "date": "2020.01.11", "title": "Земетресение с магнитуд от 4.7 по Рихтер разлюля Турция"}
{"url": "https://www.dnes.bg/zvezdi/2020/01/11/megan-podpisala-s-disni-shte-ozvuchava-animacii.435594", "text": "След като стана ясно, че херцозите на Съсекс са решили да са финансово независими, Меган Маркъл реши, че може да се върне към професията на актьор. Оказва се, че някогашната звезда от сериала \"Костюмари\" е подписала договор с  гиганта \"Дисни\" и ще озвучава анимационни филми, твърди \"Time\". В замяна на ангажимента си към кинокомпанията, от \"Дисни\" са се ангажирали да направят голямо дарение на благотворителна организация, която се занимава със спасяване на слонове.\n\r\nМаркъл се отказа от актьорската си кариера през 2017 г., след като се сгоди за британския принц Хари, но според изданието най-вероятно е подписала договора през ноември.\n\r\nНовината за сделката обаче идва, след като двойката наскоро обяви плановете си да се оттегли като членове на Кралското семейство и да замине на шестседмична почивка в Канада.\n\r\nПо-рано тази седмица Хари и Меган пуснаха съвсем нов свой уебсайт, в който обясняват новата политика на ПР на двойката. На сайта е описано и бъдещото развитие и финансиране на техните благотворителни организации, съобщава \"Монитор\".  Бъдещото финансиране на двойката категорично забранява субсидиране от Кралския двор под каквато и да е форма, като вместо това те ще печелят пари чрез търговски сделки и благотворителна дейност.\n\r\nНа новия сайт на двойката се отбелязва още, че Хари и Меган \"ценят способността да печелят професионален доход, което в сегашната монархическа структура във Великобритания им е забранено да правят\", въпреки че те ще запазят имението си във Frogmore Cottage с разрешение на кралицата. Поддръжката на имението се финансира от данъкоплатците и е в размер на около 2 млн. паунда годишно.", "date": "2020.01.11", "title": "Меган подписала с \"Дисни\". Ще озвучава анимации"}
{"url": "https://www.dnes.bg/obshtestvo/2020/01/11/shefyt-na-agenciia-mitnici-ne-e-podaval-ostavka.435607", "text": "Министерството на финансите опроверга появила се информация за оставка на шефа на Агенция \"Митници\" Георги Костов. \r\n\r\n\"Във връзка с публикации, базирани на неофициални източници, за оставка на директора на Агенция \"Митници\" в новинарски сайтове с имидж на сериозни медии, Министерството на финансите заявява, че написаното не отговаря на истината\", се казва в позиция на финансовото ведомство.\r\n\r\n\"Оставка не е подавана от г-н Костов, нито му е искана от министъра на финансите Владислав Горанов. Откакто Георги Костов оглавява Агенция \"Митници\", резултатите от работата на институцията са отлични – повишена е събираемостта на приходите, борбата с контрабандата на акцизни стоки е видима в изследванията на независими анализатори, задържани са рекордни количества наркотични вещества\", категорично заявяват от Министерство на финансите.", "date": "2020.01.11", "title": "Шефът на Агенция \"Митници\" не е подавал оставка"}
{"url": "https://www.dnes.bg/televizia/2020/01/11/magicheski-zaklinaniia-vmesto-medicina-v-magiiata-na-vremeto.435606", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         В древни времена, когато медицината и фармацията не са били развити, хората са се лекували с природни средства и магически заклинания. Тогава на голяма почит били лечителите и знахарите, разказва Bulgaria ON AIR. \n\r\nСъбираните с години цярове те записвали в лекарственици и така се предавали на следващото поколение. Използвали се и свитъци-амулети, които да пазят мъжете и жените от злите сили.\n\r\nАмулети се изработват от дълбока древност. Познати са и в Шумер, и в Египет, и във Вавилон, и в Гърция, а също и по нашите земи. \n\r\nВярва се, че амулетът дава сили на човека, за който се изработва. Той насочва позитивна енергия към този, който го носи и отблъсква злите сили. Затова трябва да се насити със символика, която да усили защитните му свойства.\n                    \n                    \n                \n                \n                \n                \r\nВ миналото, когато детската смъртност е била голяма за бременните жени и родилките са правени специални свитъци-амулети. Те са дълги поне 4-5 метра, за да могат спокойно да се увият около кръста на бъдещите майки няколко пъти. А те по седем пъти на ден трябвало да го развиват и четат молитвите написани в него. \n\r\nВ четвърти век книгите изместват свитъците, но въпреки това продължават да се правят и търсят, защото придобиват магическа и защитна сила. Хората вярват, че им помагат да победят враждебния свят. \n\r\nЗа мъжете са изработвани специални свитъци-амулети. И когато са тръгвали на дълъг път, на търговия, или пък са отивали на съд те са слагали в пояса си малката хартийка. \n\r\nКогато става дума за злини трябва да се отбележи, че в мъжките амулетни свитъци има и защита от зла жена. \n\r\nАмулетните свитъци са част от сбирката на Центъра за славяно-византийски проучвания \"Професор Иван Дуйчев\". Институтът е създаден по завещанието на известният български историк, чието име носи.\n\r\nФилмът \"Магията на времето\" може да гледате тази вечер от 19:00 часа в \"Историите ON AIR\" веднага след централната емисия новини.", "date": "2020.01.11", "title": "Магически заклинания вместо медицина в \"Магията на времето\""}
{"url": "https://www.dnes.bg/stranata/2020/01/11/chastni-imoti-v-ruse-prevyrnati-v-nereglamentirani-smetishta.435599", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Частни имоти, превърнати в нерегламентирани сметища, тормозят жителите на Русе. В квартал \"Средна кула\" се стигна и до заплахи за убийство след направена забележка от страна на възмутени съседи, предава Bulgaria ON AIR. \n\r\nИнституциите трудно се справят с проблема там, където собствениците на имотите не желаят да ги почистят.\n\r\nОт няколко години Огнян Иванов живее буквално край бунище. Имотът, който се намира до двуетажната му къща, е превърнат в нерегламентирано сметище от собственика му. \n\r\nМъжът многократно е опитвал да разговаря със съседа си, който накрая е заплашил с убийство детето му. \n                    \n                    \n                \n                \n                \n                \r\nОт общината са правили няколко проверки с наложени глоби. Правомощията им обаче свършват дотук, тъй като имотът е частен. За съжаление това не е единичен случай. \n\r\nОсвен екологичен проблем, отпадъците създават опасност и от пожар. Къщата в имота, превърнат в сметище, е изгоряла при инцидент, а при друг подобен случай в Русе собственикът загина, затрупан от горящите боклуци.\r\n ", "date": "2020.01.11", "title": "Частни имоти в Русе - превърнати в нерегламентирани сметища"}
{"url": "https://www.dnes.bg/notifikacii/2020/01/11/ukrainskata-prokuratura-svaleniiat-samolet-e-umishleno-ubiistvo.435614", "text": "Украинската прокуратура промени квалификацията по разследването на сваления самолет в Техеран, и вече го квалифицира като \"умишлено убийство на повече от двама души, както и унищожаване на самолет\". Това се казва в съобщение на пресцентъра на главния прокурор на Украйна, цитирано от БНТ.\n\n\n\n\r\nПо-рано разследването по наказателното дело беше за \"нарушение на правилата за безопасност на движението на въздушния транспорт, което е причинило смърт“. Разследването е поверено на националната полиция в Украйна.\n\r\n\"Службата на главния прокурор взе решение за промяна на квалификацията на престъпното деяние. Разследването ще продължи по членове на Наказателния кодекс, които предвиждат отговорност за умишленото убийство на две или повече лица, и унищожаването на самолета\", се казва в съобщение на прокуратурата.\n                \n                \n                \r\nОттам съобщават още, че решението за промяна на престъпното деяние е взето след обработка на \"множество данни, получени в резултат на сътрудничество с международни партньори, както и от украински служители на реда, и експерти от мястото на трагедията, а също и след като Иран призна, че украинският самолет е бил свален по погрешка\".\n\r\n ", "date": "2020.01.11", "title": "Украинската прокуратура: Сваленият самолет е \"умишлено убийство\"!"}
{"url": "https://www.dnes.bg/eu/2020/01/11/u-nas-li-e-bokluka-na-italiia-stavame-li-vtora-tera-dei-fuoki-s-onkobolni.435596", "text": "Крием ли токсичния боклук на Италия, коментира един от най-големите експерти по калабрийската мафия Ндрангета - Антонио Никазо.\n\r\n\"Мафията гледа на боклука като на новия кокаин, а България е апетитна дестинацията за складирането му.\" разкрива пред Нова тв Никазо.\r\nТой работи рамо до рамо с прокурор Никола Гратери - организаторът на мега акцията от миналия месец, с над 300 арестувани мафиоти. Оказва се, че италианската мафия се интересува от България в тази схема.\n\r\n\"При телефонен разговор между членове на Ндрангета, засечен от властите преди няколко месеца, излязоха наяве нови, доста притеснителни факти. А именно, че търсят нови места, където да складират токсични и индустриални отпадъци. Името на България, като потенциална дестинация, се споменаше често в разговора. Това, освен всичко друго, означава и още нещо - че връзката между Ндрангета и българската организирана престъпност става все по-солидна. Вече не говорим само за трафика на дрога, с който досега най-често ги свързвахме\", коментира Антонио Никазо, изследовател на Ндрангета.\n\n\n\n                    \n                    \n                \n                \n                \n                \r\nЕдин от най-големите експерти по въпросите с италианската мафия, в частност - с калабрийската Ндрангета, Антонио Никазо е роден именно в Калабрия. Днес Никазо живее и работи в Канада и Съединените щати. Преподава \"Култура и поведение на мафията\" в няколко северноамерикански университета. Изследва как работи Ндрангета из основи и разкрива това пред света като издава книги - вече близо 40. Половината от тях, написани съвместно с прокурор Никола Гратери, с когото се познават от деца и работят заедно от години.\r\nПрокурорът, посветил живота си на борбата срещу калабрийската мафия и който от 30 години живее под полицейска закрила. Гратери ръководи мега акцията от миналия месец, когато в Италия бяха задържани над 300 членове на Ндрангета, а между тях имаше и българка.\n\r\n\"Ндрангета е свирепа и жестока мафия. Там всички са роднини и никой никого не издава. Може би, един на хиляда арестувани прави признание. Кокаинът е най-доходоносния им бизнес. Всички вече употребяват кокаин - това е дрогата на масите. В Италия струва 50 евро на грам. В Колумбия цената е 1200 евро на килограм. От един килограм чист кокаин обаче, се правят четири за продан\", казва Никола Гратери.\n\r\nПо информация на прокурор Гратери шест мафиотски клана перат пари у нас. Причината - ниските данъци. Примерът е хотел на българското Чероморие на стойност 160 милиона евро. Строежът бил спрян тази година - още преди да започне.\n\r\nОсвен връзките, за които прокурор Гратери разказа в специално интервю за „Събуди се” преди няколко години, според Антонио Никазо, в момента има и още. Двете акции от миналия месец, в които се забърка името на България, не били сврързани помежду си, казва експертът. Въпреки това обаче от известно време в Италия усилено се говори за връзка между Ндрангета, България и боклукa.\n\r\n„Ако не беше засечен този разговор и ако не беше спрян влакът, натоварен с боклук, може би отпадъците щяха вече да са завхърлени някъде около вас и никой нямаше да знае за това”, добавя Никазо.\n\r\n\"Всъщност, в началото токсичен боклук се складираше в Италия. Освен в района станал известен като \"Тера дей фуоки\" до Неапол, бяха открити и други незаконни сметища. Но обществото реагира изключително бурно срещу тоновете токсични отпадъци, захврълени наоколо. Имаше протести и скандали. Тогава започнаха да товарят боклука на кораби и го потапяха в Средиземно море, далече от Италия. Но и това не можеше да продължава вечно. Трябваха им нови територии. В България, очевидно, някой е помогнал. Направил е така, че част от този боклук да започне да пристига у вас. Със сигурност е било осигурено и място, където да се складира. Много е вероятно от българска страна да са криминални организации, с които и преди са работили заедно - може би по каналите за трафик на дрога. Обикновено схемата е такава, спечелили са си доверието взаимно и сега просто сменят бизнеса\", посочи още Никазо.\n\r\n\"За обработката на токсични отпадъци, така че да не създават опасност за живота и здравето, трябват пари. Страшно много пари. Затова на този, който ги произвежда, му е много по-лесно просто да ги захвърли някъде, като плати на някого да направи това за него. Парите пак са доста, но са много по-малко от това, което иначе би платил за обработката им. Печели се много и се рискува малко. В цифри печалбата е десетки милиони евро\", разкрива още той.\n\r\n\"Боклукът, със сигурност, е източник на огромни печалби. Въпреки че други често го подценяват, мафията все повече разчита на боклука като източник на доход. Това е печеливш бизнес, цяла индустрия дори и мафията отдавна е сложила ръце върху него\", обяснява Никазо.\n\r\n\"В момента Ндрангета е страшно богата, най-вече благодарение на кокаина. Когато инвестира тези пари обаче, вече не го прави в Италия, а на места, където е по-лесно да се скрие произхода им. Страни, където действията на организираната престъпност, не се следят толкова изкъсо. Затова Източна Европа е много привлекателно място. А еврофондовете, които се насочват натам, засилват този интерес още повече. Едно време Ндрангета правеше това в Южна Италия. Създаваха най-различни дружества със смесено участие, инвестираха, кандидатстваха, точеха фондове, перяха пари. Сега фондовете са основно във вашия регион. Така, парите от дрогата се озовават невероятно лесно на легалния пазар. Те разбраха, че не трябва да вдигат шум. Насилието и показните убийства вече не са част от начина им на работа, както беше преди. Сега модерна е корупцията, еврофондовете и бизнеси като боклука, например. Стратегията им е различна - опитват се да са тихи и неведими\", добавя изследователят на Ндрагента. \n\r\n\"Затова България сега трябва да вдигне много шум, за да пресече намеренията им и да не позволи да се превърне във втора \"Тера дей фуоки\", където всяка година се регистрират все повече случаи на онкозаболявания. Токсични течности отдавна са се просмукали в почвата и кой знае какво очаква хората от района вбъдеще. Мафията не е италиански проблем, тя е проблем на целия свят, защото изгражда гигантска мрежа, в която оплита всички\", обобщава Антонио Никазо.\r\nМинистърът на вътрешните работи Младен Маринов отрече да са извършвани арести у нас във връзка с италианската мафия и с токсичния боклук от Италия.\r\n ", "date": "2020.01.11", "title": "У нас ли е боклука на Италия: Ставаме ли втора \"Тера дей Фуоки\" с онкоболни?"}
{"url": "https://www.dnes.bg/zvezdi/2020/01/11/elizabet-vtora-iska-sdelka-s-princ-hari-i-megan-do-72-chasa.435604", "text": "Кралица Елизабет II е поискала от двореца да сключи сделка с принц Хари и Меган в рамките на 72 часа, тъй като внукът й е готов да напусне Великобритания в следващите дни без да съобщи кога ще се върне, пише The Sun.\n\r\nБританският кралски двор е разтърсен след решението на херцозите на Съсекс да се откажат от задълженията си на висши членове на кралското семейство и да заживеят в Северна Америка, съобщава \"Дарик\".\n\r\nСлед като херцозите оповестиха решението си в сряда, 38-годишната Меган отлетя за Канада, като остави съпруга си принц Хари да се справи сам със скандала, който предизвикаха.\n\n\n\n\r\nСега британските медии съобщават, че кралицата е инструктирала придворните си сътрудници да решат трудния казус преди вторник, когато е първата официална изява на принц Хари.\n                    \n                    \n                \n                \n                \n                \r\nКралицата иска кризата с напускането на Хари и Меган да продължи не повече от шест дни – същата времева рамка, която беше необходима за отстраняването на принц Андрю след катастрофалното му интервю за Newsnight.\n\r\nСпоред The Telegraph Елизабет II е поискала от сътрудниците си да \"превърнат кризата във възможност\", като избягват сделка, която ще навреди на бъдещите кралски особи като принцеса Шарлот и принц Луис.\n\r\nИзточници близки до принц Хари пък заявяват, че той няма да напусне Великобритания, докато не постигне сделка с Короната. Въпреки това обаче медиите отбелязват, че той може да напусне Острова без дата за връщане, след като почете официално годежа на принцеса Беатрис в Бъкингамския дворец.\n\r\nХерцогът на Съсекс все още не е разговарял с баба си, баща си и брат си, тъй като принц Чарлз се намира в Шотландия, приц Уилям в Лондон, а самият Хари е в Уиндзор.\n\r\nСпоред таблоидите на острова Меган е отлетяла до Ванкувър, за да е със сина си Арчи и не смята изобщо да се връща във Великобритания.", "date": "2020.01.11", "title": "Елизабет Втора иска сделка с принц Хари и Меган до 72 часа"}
{"url": "https://www.dnes.bg/mish-mash/2020/01/11/vlak-sreshtu-samolet-mojem-li-da-promenim-nachina-si-na-pytuvane.435138", "text": "думата стана популярна през последните няколко месеца. Преведена от шведски тя значи \"срам от летене\". \r\nПрез същите тези месеци по цялото земно кълбо се случваха природни бедствия, подтикнати от глобалното затопляне. За това в новогодишната нощ много хора си поставиха за цел през 2020 година да са много по-природосъобразни. Това означава, че някои от тях са се отказали частично, други напълно, от летенето със самолет.\r\nПрез август шведската активистка даде пример, като се отправи на пътешествие от Великобритания до Ню Йорк с катамаран. Ако беше избрала да пътува със самолет, тя щеше да излъчи 11% от емисиите на средностатистическия гражданин на Острова или 100% от тези на хората в Гана.\r\n                    \n                    \n                \n                \n                \n                Според Международната асоциация за въздушен транспорт самолетната индустрия  от всички въглеродни емисии. А през следващите години, когато пътуването по въздух се очаква да скочи двойно, емисиите също ще се увеличат.\r\n\r\nЗа това много правителства започват да прилагат и промотират пътуването с влак - миналата седмица Германия обяви, че ще намали билетите за пътуване с влак на дълги разстояния с 10%. Първото намаление на цените от 17 години насам. Австрия обеща, че ще направи повече ЖП линии и ще вдигне таксите за пътуване със самолет - стъпка към целта на страната да стане. Много от нощните влакове в Европа са спрени, но Швеция се заканва да ги върне на мода. А това лято Люксембург ще се превърне в първата държава, която ще направи публичния си транспорт напълно безплатен.\r\n\r\nПътуването с влак може и да е дълго, но според някои хора е много по-обогатяващо от летенето. Когато Елиас Бохун, който живее във Виена, Австрия, завършва училище, той решава да изпълни мечтата си и да обиколи Югоизточна Азия. Но последствията за околната среда го спират да си резервира място на самолет. За това Елиас и приятелката му пътуват.\r\n\"Това беше най-вълнуващото преживяване в живота ми\", казва Елиас пред BBC. Двойката се качила на влак от Виена до Полша, след това Русия, Казахстан и Китай, преди да пристигнат в Ханой. Те спяли в нощни влакове, а през деня оставяли багажа си на гарата и обикаляли в града, в който се озовавали. \r\n\"Във влаковете хората имат време. Те наистина искат да те опознаят, а в хотелите, винаги си около туристи\", казва Елиас.  Наистина, това е романтичен начин за пътуване, но е удобен и нямаш никакви задължения.\r\nНо има и семейства, които избират да пътуват с влак. Такъв е случая на Мери Пенман, съпруга й и двете им деца, които всяка година пътуват . Мери спира да лети преди няколко години заради flygskam.\r\nОт Виена семейството хваща влак за Кьолн, а от там за Брюксел, където се качват на Eurostar за Лондон. Пътуването им продължава два дни и струва  ако е резервирано предварително и 200 евро, ако си запазят места в последния момент.\r\nМери признава, че да пътуваш , но казва, че \"с две деца, дори ходенето до магазина е сложно\". Тя предпочита дългото пътуване, пред стреса и клаустрофобията на летищата. А и в много държави децата под 6 години пътуват безплатно. Така миналата година семейството отива на почивка във Венеция, отново с влак. Синът на Мери прекарал цялото време играейки си с дрги деца.\r\n\"Като едно пътуващо градче сме. Наистина има разбиране между семействата във влака\", казва Мери.\r\n\r\nМного хора не биха предпочели да пътуват с влак, тъй като макар и да излъчва 90% по-малко емисии от самолета, средностатистическият билет струва два пъти повече. Фактът, че трябва да преминават много граници, също .\r\n\"Хората не искат да отделят време, за да планират почивките си. , да организираш пътуване с влак в Европа\", казва Елиас. За това той и баща му Матис основават компанията Traivelling - агенция, която организира почивки, които включват само пътуване с влак.\r\nАгенцията предлага билети за почивки от Лисабон до Лондон за, но бърза справка в интернет показва, че бюджетните полети за същата дестинация са. Пътуване от Копенхаген до Рим с влак струва 110 евро, но някои авиокомпании предлагат билети за по-малко от 20 евро.\r\nМатис и Елиас признават, че  щом става дума за честота и цена. Въпреки че има увеличение на експресните влакове, те са още по-скъпи от обикновените, което ги прави и много по-скъпи от полетите.\r\n\r\nЦената и времето са големи фактори, но за да сменим самолетите с влаковете, означава да променим изцяло начина си на мислене. Появата на  - вместо да отидем на почивка за две седмици, евтините полети ни карат да пътуваме до други държави дори и за два дни. За това някои компании в Европа насърчават служителите си да взимат по-дълги отпуски и да пътуват по-екосъобразно, давайки им \"\".\r\nТака компанията WeiberWirtschaft дава три допълнителни дни отпуска, ако се откажеш от използването на самолет. Матис, бащата на Елиас, си спомня как преди години да си вземеш 2 седмици почивка от работа, за да пътуваш до Гърция или Франция с влак.\r\n\". Сега сме убедени, че за да си изкараме добре, трябва да отидем някъде със самолет - далеч, но бързо\", обяснява той. Според Елиас да пътуваш с влак означава, да разбереш, че Земята е огромна. А според Мери \"пътуването е част от почивката\".", "date": "2020.01.11", "title": "Влак срещу самолет – можем ли да променим начина си на пътуване? "}
{"url": "https://www.dnes.bg/eu/2020/01/11/greshka-v-cenata-televizor-za-399-evro-stana-30-99-evro-i.435615", "text": "Сбъркана реклама за промоция доведе до комична и нелепа ситуация във френски магазин., предаде .\r\n\r\nГоляма верига в южния град Монпелие погрешка разпространила брошура с цена на телевизор - 30 евро и 99 цента вместо 399 евро. \r\n\r\nАтрактивната цена предизвикала огромен интерес. Много потребители взели по няколко телевизора, когато на касата разбрали, че става въпрос за грешка. \r\nСупермаркетът отказал да спази по-ниската цена, а клиентите блокирали касите и отказали да напуснат. \r\n\r\nДесетки полицаи били извикани на място, за да помогнат за възстановяването на реда. \r\n\r\nПотребителският кодекс задължава продавача да продаде продукта на указаната цена, дори да има грешка. Все пак, ако цената е очевидно сгрешена, търговецът може да откаже.\r\n ", "date": "2020.01.11", "title": "Грешка в цената: Телевизор за 399 евро - стана 30.99 евро, и..."}
{"url": "https://www.dnes.bg/notifikacii/2020/01/11/maskirani-nahluha-v-punkt-za-sportni-zalaganiia-v-ruse.435601", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Опит за въоръжен грабеж в Русе. Двама маскирани с пистолети нахлуха в пункт за спортни залагания. Полицията издирва извършителите, съобщава Bulgaria ON AIR. \r\n\r\nИнцидентът станал снощи малко след 22.00 часа в пункт, който се намира на един от основните булеварди в града. \r\n\r\nВ помещението имало само един клиент, когато вътре влезли двама мъже с маски и оръжия. \r\n\r\nТе заплашили възрастната служителка, като поискали да им даде всичко от касата. На записите от охранителните камери ясно се чува разправията помежду им.\r\n\r\nЖената отказала и натиснала паник бутона, при което извършителите побегнали в неизвестна посока, без да вземат нищо. \r\n\r\nНа място е била изпратена полиция, която да разследва случая. Образувано е досъдебно производство.", "date": "2020.01.11", "title": "Маскирани нахлуха в пункт за спортни залагания в Русе"}
{"url": "https://www.dnes.bg/rusia/2020/01/11/merkel-trevojna-za-krizata-v-blizkiia-iztok-govori-s-putin.435610", "text": "Германският канцлер Ангела Меркел благодари на руския президент Владимир Путин за възможността да дойде в Москва и да обсъди редица важни двустранни и международни теми, предаде \"Фокус\".\r\n\r\n\"Г-н президент, благодаря, че ме поканихте да дойда в Москва. Имаме цял списък с различни теми, по които исках да говоря с вас. Това са двустранни теми и теми от международния дневен ред, които са от интерес за двете ни страни\", каза Меркел на срещата с Путин в Кремъл. Според нея, сред тези теми са, по-специално, ситуацията в Либия и Сирия.\r\n\r\n\"Ето защо с нетърпение очаквам нашите разговори с вас, нашите преговори. Благодарна съм за поканата, за възможността да дойда тук, защото винаги мисля, че е по-добре да разговаряме един със друг, отколкото един за друг\", добави германският канцлер.\r\n ", "date": "2020.01.11", "title": "Меркел - тревожна за кризата в Близкия Изток. Говори с Путин"}
{"url": "https://www.dnes.bg/zvezdi/2020/01/11/adel-tvyrde-slaba-no-zdrava.435509", "text": "Феновете на Адел могат да си отдъхнат. През последните няколко седмици в интернет се появиха слухове, че певицата може и да страда от сериозно заболяване, на което да се дължи и рязкото й отслабване. В момента Адел е на почивка на остров Ангуила, който се намира в Карибско море, а компания й прави изпълнителят Хари Стайлс.\n\r\nСнимки от ваканцията им се появиха в социалните мрежи, а доста хора трябваше сериозно да се вгледат в тях, за да разпознаят Адел. Тя наистина изглежда доста различна отпреди, а някои фенове отбелязаха, че цветът на лицето й също се е променил. Това накара и много от медиите да предположат, че изпълнителката има здравословен проблем.\n\r\nНо, спокойно, Адел се чувства добре!\r\nТова поне твърди 19-годишната Лекси Ларсон, която е успяла да се срещне с Адел и Хари Стайлс в един от ресторантите на Ангуила. Всичко се случва на 3 януари, когато момичето решава да хапне в заведение \"Blanchards\" заедно със своето семейство и няколко приятелки. \n                    \n                    \n                \n                \n                \n                \r\n\"След няколко минути Адел влезе и седна до нас и попита с какво може да ни помогне\", казва Ларсън пред People. Тя добавя, че си е поговорила с изпълнителката, а след това и Хари Стайлс се присъединил към компанията. Разбира се, една среща не се е състояла, ако няма снимки, които да се публикуват в социалните мрежи.\r\nВижте още за Адел в", "date": "2020.01.11", "title": "Адел твърде слаба, но - здрава "}
{"url": "https://www.dnes.bg/obshtestvo/2020/01/11/sinyt-na-legendarniia-futbolist-dimityr-iakimov-pochina-v-sasht.435569", "text": "Синът на известния от близкото минало футболист Димитър Якимов, който носи и неговото име, почина в сряда на обед в болница в Айова.\n\r\n42-годишният Димитър Якимов е издъхнал в резултат на сърдечен проблем, но семейството му подозира лекарска грешка.\n\r\nНа Коледа той отишъл до спешното отделение, след като трудно си поемал въздух, разказа пред BG VOICE майка му Антоанета Пенева. Той бил приет в болница Mercy в Дебюк, Айова където семейството живее.\n\r\n„Когато го оставихме, той ходеше, говореше. На следващата сутрин, когато отидох да го видя, синът ми беше омотан с тръби и в кома“, разказва опечалената майка. \n\r\nНяколко дни по-късно лекар, който и преди е лекувал Димитър, се върнал от пътуване и когато видял състоянието на мъжа, веднага наредил да бъде прехвърлен в болницата в по-големия град Айова сити.\n                    \n                    \n                \n                \n                \n                \r\nТам лекарите казват, че органите на Димитър били „стопени“ и в сряда решават да изключат животоподдържащите системи. Десетина минути по-късно той издъхнал.\n\r\nМайката и доведеният баща на Димитър обаче са убедени, че смъртта е в резултат на лекарска грешка и затова са поръчали аутопсия и наели адвокат.\n\r\nБлизки на семейството са отворили дарителска сметка в сайта gofundme, в която се набират средства за погребението и болничните сметки на Димитър. \n\r\nСемейството живее от над 15 години в САЩ – първоначално в района на Чикаго, а след това се местят в Дебюк, Айова – малко градче на границата с Илинойс.\n\r\nАнтоанета Пенева разказва, че от години бащата не поддържа връзка със сина си. За него се грижи вторият й съпруг Янко Пенев.\n\r\nА биологичният баща Димитър Николов Якимов – Митата е известен бивш български футболист, нападател. Според биографията му в wikipedia той е един от изявените български футболисти, с отлична техника, добри организаторски и реализаторски способности. Христо Стоичков го сочи като голямо вдъхновение в неговото детство. В своята кариера Якимов е защитавал цветовете на два клуба – Септември (София) и ЦСКА Септемврийско знаме. През 2016 г. е член на надзорния съвет на ЦСКА.\n\r\n ", "date": "2020.01.11", "title": "Синът на легендарния футболист Димитър Якимов почина в САЩ"}
{"url": "https://www.dnes.bg/obshtestvo/2020/01/11/17-godishnata-mihaela-ne-iska-da-se-pribira-v-kameno-ot-berlin-tormozeli-ia.435570", "text": "Изчезналата Михаела от Камено, която бе открита от германски полицаи в квартирата на приятеля си в Берлин и настанена в социален дом, не искала да се прибира у дома. За това алармира майката на момичето Пенка, пише „Труд“. \n\r\nМихаела е на 17 години, но през август навършва пълнолетие. Тя избягала от дома си заради приятеля си, който работи като боклукчия в Берлин и живее там с майка си.\n\r\nМомичето бе обявено за издирване, открито и настанено в социален дом, но веднага след това германските власти са я върнали обратно при приятеля и Иван С. Причина за това станали твърденията на Михаела, че у дома я тормозели.\n\n\r\n                    \n                    \n                \n                \n                \n                „Михаела е дала някакви абсурдни обяснения за нас - че я тормозим. Не знам дали това, че понякога съм я карала да измие чиниите, е тормоз“, каза съкрушената майка.\n\r\nМихаела не знае език, няма завършено образование и затова се учудвам как едно непълнолетно дете го оставят там, пита Пенка.\n\r\nОсвен това било установено как Михаела е напуснала страната - до Русе отишла с такси и оттам се е качила на микробус, който очевидно нелегално я прехвърлил в Германия. Някой е платил за това. Може ли така всяко момиче да изчезва и да бъде прехвърляно в чужбина и какво ще стане с дъщеря ми? Това не е ли наказуемо?, пита отчаяната майка.\r\n ", "date": "2020.01.11", "title": "17-годишната Михаела не иска да се прибира в Камено от Берлин, тормозели я"}
{"url": "https://www.dnes.bg/obshtestvo/2020/01/11/zimen-helpbook-bezdomni-kucheta-parkirane-mejdu-shipki-i-dryvcheta.435477", "text": "\nЕдни от най-често подаваните сигнали в платформата на Helpbook.info са за бездомни кучета, особено през зимния сезон. В последните дни получихме множество оплаквания от граждани.\r\n\"На ул. \"Коломан\" малко след кръстовището с бул. \"Овча Купел\", срещу бензиностанция \"Бент Ойл\", има построени , които се навъртат около бензиностанцията и спортен комплекс \"Славия\". Те са цяла глутница и така още повече чувстват улицата като своя. Има ухапани двама човека. В късния следобед, когато се стъмни, е все едно, че влизаш в нечий двор - трябва да си постоянно нащрек. Който иска да ги отглежда - да ги прибере. Не да им прави колиби на улицата, където минават толкова много хора, отиващи да спортуват, голяма част деца.“ \n                    \n                    \n                \n                \n                \n                \r\nОсвен с бездомните животни, не липсват и . От месеци са забелязани автомобили, които редовно се оставят в зелените площи, които се намират в непосредствена близост до летището. Според нашия редовен потребител цялата поляна е превзета от множество автомобили, които са паркирани кой където свари - между шипки, череши и сливи. При влажно време става невъобразимо калище с коловози, а ежедневно оттам преминават много хора на път за работа. Молбата е да се вземат мерки за ограничаване на навлизането на превозни средства във въпросния участък.\n\r\nПреминаваме към в район \"Изгрев\" като за пореден път получаваме сигнали по едни и същи нерешени въпроси. На изпратената снимка се вижда нов обширен тротоар, който за съжаление не е пригоден за нормалното ползване от хора в неравностойно положение, тъй като липсва подходящо скосяване към уличното платно. Поради липсата на специални тактилни плочи придвижването на незрящи и трудно подвижни хора, използващи помощни средства и майки с детски колички, е силно затруднено.\n\r\nВ същия район има и спешна нужда от . Булевардът е доста натоварен в пиковите часове, а въпросното място пресичат много хора. \"Това е пътят към метростанция Жолио Кюри, множеството супермаркети, много магазини, ресторанти, аптеки, училища, детски градини както и към парковете Тинтява и Борисовата градина. В тази си част булевардът е прав и колите се движат с голяма скорост. Мястото, на което пресичат хората, е точно до един малък търговски обект и тези, които пресичат от Дианабад, се появяват внезапно за шофьорите - има голяма вероятност от ПТП\", пише нашият потребител.\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в HelpBook! Платформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.\r\n ", "date": "2020.01.11", "title": "Зимен Helpbook: Бездомни кучета, паркиране между шипки и дръвчета"}
{"url": "https://www.dnes.bg/stranata/2020/01/11/i-dnes-mrysen-vyzduh-v-sofiia-tri-pyti-nad-normata.435571", "text": "И тази сутрин въздухът в София е замърсен три пъти над нормата. Това сочат измерванията на Европейската агенция по околната среда, съобщи БНР.\r\n\r\nДанните показват опасни нива на фини прахови частици в район \"Надежда\" и в \"Младост\". \r\n\r\nЗамърсяване е отчетено в Пловдив, Смолян, Русе, Горна Оряховица и Варна.\r\n\r\n\r\n ", "date": "2020.01.11", "title": " И днес мръсен въздух в София - три пъти над нормата"}
{"url": "https://www.dnes.bg/notifikacii/2020/01/11/nacionalyt-strahil-popov-veche-s-nov-otbor-v-turciia.435572", "text": "Родният национал Страхил Попов няма да играе нито в Левски, нито в ЦСКА, нито в Лудогорец. Той подписа официално с лидера във втора турска дивизия Хатайспор, който усилено се е запътил към елита на страната.\r\n\r\nКъм 29-годишния футболист имаше сериозен интерес от родните грандове. Той обаче предпочете да не се прибира в България и парафира за 2,5 години с новия си тим.\r\n\r\nПрипомняме, че Страхил стана част от чистката в Касъмпаша и бе сред освободените от президента на отбора футболисти заради слабото представяне на тима от началото на сезона.\r\n\r\n", "date": "2020.01.11", "title": "Националът Страхил Попов вече с нов отбор – в Турция"}
{"url": "https://www.dnes.bg/politika/2020/01/11/donchev-ako-biaha-vzeti-merki-liatoto-vodnata-kriza-mojeshe-da-byde-izbegnata.435581", "text": "„Ако има данни, че някой не си е свършил работата, прокуратурата и службите трябва да действат. Тук политически съображение не може да има какви трусове и вибрации ще има“, заяви вицепремиерът Томислав Дончев пред bTV по повод на ареста на министъра на околната среда Нено Димов.\n\r\n„Действията на прокуратурата няма политически характер, но имат политически последици\", заяви вицепремиерът.\n\r\nДали министър Аврамова трябва да подаде оставка заради водната криза ще реши премиерът Борисов, каза Дончев.\n\r\n„Няма да коментирам министър Петя Аврамова. (…) Претенциите си към нея ще ги заявя лично, а не в ефир“, заяви вицепремиерът.\n\r\nПовод за неговото изявление бе изказването на министъра на отбраната Красимир Каракачанов след ареста на екоминистъра Нено Димов, че за водната криза в Перник отговорност носи и регионалното министерство, което е в ресора на Томислав Дончев.\n\n\n\n\r\n                    \n                    \n                \n                \n                \n                „Тези разпри кой е по-виновен“ не помагат, в момента е по-важно да се мобилизираме, за да разрешим кризата с водата в Перник, коментира вицепремиерът изказването на своя колега Красимир Каракачанов.\n\r\nАрестът на министър Нено Димов предизвиква трус в правителството, но „пътят от министерското кресло до подсъдимата скамейка е много къс“, а министрите няма имунитет, само повече задължения, заяви Дончев, който не скри, че не му е било приятно да види какво се случва с колега, с когото до вчера са заседавали заедно.\n\r\n„Ако бяха взети мерки през лятото, водната криза можеше да бъде избегната“, смята Дончев, но отбеляза, че  правителството е разбрало за кризата, когато тя вече е била факт.\n\r\nТомислав Дончев не е имал информация дали Нено Димов е разрешавал използването на вода от язовира за промишлени нужди.  \n\r\nПроцесът по контрол на язовирите завършва на бюрото на министър Ненов, но започва другаде и минава през дълга верига хора, които осигуряват данните, отбеляза Томислав Дончев, според когото водният сектор е изключително сложен, тъй като в него са замесени 5-6 министерства.\n\r\nМакар че отказа да коментира работата на регионалния министър Петя Аврамова, вицепремиерът разкри, че е имал остър разговор с нея и министър Нено Димов по повод на водната криза.\n\r\n„Имам критики как се управляват ВиК дружествата в страна“, каза Дончев, който смята, че ако са били подменени тръбите преди 5 години, нямало да се стигне до водната криза сега.\n\r\n\r\n ", "date": "2020.01.11", "title": " Дончев: Ако бяха взети мерки лятото, водната криза можеше да бъде избегната"}
{"url": "https://www.dnes.bg/technology/2020/01/11/zukyrbyrg-shte-napravim-probiv-v-ochilata-za-virtualna-realnost.435574", "text": "Марк Зукърбърг очаква да стане свидетел на огромен напредък в технологията за добавена реалност в следващите 10 години, пише CNBC.\n\r\nВместо да си постави годишно предизвикателство, както прави всяка година през последното десетилетие, основателят и главен изпълнителен директор на Facebook използва платформата си, за да прогнозира голямо развитие в предстоящите 10 години.\n\r\nСред тези прогнози попадна и очакването му, че добавената реалност най-сетне ще направи пробив на пазара.\n\r\n“Технологичната платформа на 2010-2020 г. беше мобилният телефон”, написа Зукърбърг в публикация във Facebook. “Въпреки че очаквам телефоните да продължат да бъдат наши основни устройства през по-голямата част от това десетилетие, в някакъв момент ще направим пробив в очилата за виртуална реалност, което ще промени връзката ни с технологиите”.\n                    \n                    \n                \n                \n                \n                \r\nДобавената реалност в момента се ползва преди всичко със смартфони, но някои компании като Microsoft и Magic Leap пуснаха и очила за добавена реалност.\n\r\nПрез септември стана ясно, че Facebook също работи по такъв продукт с кодовото име Orion в своята лаборатория в Редмънд, Вашингтон. Компанията се надява да си партнира с компанията майка на Ray-Ban - Luxottica, по дизайна. Целта е продуктът да се появи на пазара между 2023 и 2025 г. Същевременно Facebook работи по гласов асистент, който ще контролира очилата Orion.\n\r\nFacebook показва апетита си към бизнеса с виртуална и добавена реалност, откакто през 2014 г. придоби пионера в областта на виртуалната реалност Oculus VR за 2 млрд. долара. През май миналата година Facebook представи своите гейминг очила с добавена реалност Oculus Rift S, предлагани за 399 долара. През годините компанията представи различни версии на очилата на Oculus VR.\n\r\nРанните продукти с добавена реалност се сблъскаха с критики за това, че усещането е особено неестествено и неприятно. Зукърбърг адресира този въпрос в изявлението си, посочвайки, че въпреки това той вярва, че тази технология ще бъде много добре приета от потребителите на по-късен етап.\n\r\n", "date": "2020.01.11", "title": "Зукърбърг: Ще направим пробив в очилата за виртуална реалност"}
{"url": "https://www.dnes.bg/crime/2020/01/11/otkriha-18-godishno-momiche-s-preriazano-gyrlo-v-galiche.435583", "text": "18-годишно момиче е убито в село Галиче. То е намерено с прерязано гърло в двора на къщата, в която живее. \r\n\r\nТялото е намерено тази сутрин.\r\n\r\nБащата на момичето работи в чужбина, а майката е напуснала семейството, предаде Нова тв.\r\n\r\nМомичето е ученичка във врачанско училище. \r\n\r\nОчаква се на място да пристигнат криминалисти от столицата.\r\n ", "date": "2020.01.11", "title": "Откриха 18-годишно момиче с прерязано гърло в Галиче"}
{"url": "https://www.dnes.bg/stranata/2020/01/11/16-godishen-s-opasnost-za-jivota-izpil-neiasno-kolko-alkohol.435579", "text": "Момче на 16 години е с опасност за живота след употреба на неустановено количество алкохол в Разград. Това съобщиха от ОДМВР - Разград. \r\n\r\nНепълнолетното момче е открито в безпомощно състояние около 1.00 часа тази нощ пред жилищен блок в града. \r\n\r\nПристигналият на място екип на ЦСМП установил, че 16-годишният тийнейджър е употребил неустановено количество алкохол и не е успял да стигне до дома си. \r\n\r\nОткаран е в МБАЛ - Разград с временна опасност за живота.\r\n ", "date": "2020.01.11", "title": "16-годишен с опасност за живота, изпил неясно колко алкохол"}
{"url": "https://www.dnes.bg/notifikacii/2020/01/11/ukraina-iska-izvineniia-ot-iran-zaradi-svaleniia-samolet.435582", "text": "Украинският президент Володимир Зеленски настоя за пълно признание на вина от Иран за свалянето на украинския пътнически самолет край Техеран, при което загинаха всички 176 пътници и екипаж на борда, предадоха Ройтерс и ТАСС.\n\r\n\"Ние настояваме за пълно и открито разследване, привличане на виновните към отговорност, връщане на телата на загиналите, изплащане на компенсации, официални извинения по дипломатически канали\", се казва в прессъобщение на президента в интернет.\r\nИран дълбоко съжалява за допуснатата грешка със свалянето на украинския пътнически самолет край Техеран, написа по-рано днес в Тwitter президентът на Иран Хасан Рохани. Той изрази съболезнования на жертвите на трагедията. Изявлението му бе разпространено и от неговата пресслужба, предаде БТА.\n                \n                \n                \r\nРохани обеща разследването на инцидента да бъде доведено докрай, за да се узнаят всички причини за катастрофата и виновните за тази \"непростима грешка\" да понесат отговорност. Според него \"е необходимо да се вземат мерки за отстраняване на слабостите в системата за противовъздушна отбрана на Иран, за да не се повтори отново подобна трагедия\".\n\r\nКатастрофата с украинския самолет в Техеран е причинена от човешка грешка и \"американския авантюризъм\", заяви от своя страна иранският външен министър.\n\r\n\r\n ", "date": "2020.01.11", "title": "Украйна иска извинения от Иран заради сваления самолет"}
{"url": "https://www.dnes.bg/politika/2020/01/11/prokuraturata-poiska-postoianen-arest-za-neno-dimov.435585", "text": "Специализираната прокуратура е внесла в Специализирания наказателен съд искане за налагане на мярка за неотклонение \"Задържане под стража\" на Нено Димов, съобщиха от пресцентъра на прокуратурата.\n\r\nМотивът да се иска постоянна мярка е, че той може да повлияе на събирането на доказателства, както и на другите процесуално-следствени действия.\n\r\nПредстои да бъде насрочен час, в който да се гледа мярката на бившия министър.\n\n\r\nВчера от прокуратурата съобщиха, че Нено Димов е обвинен за умишлена безстопанственост за водната криза в Перник. Той беше задържан в четвъртък и прекара нощта в ареста на Трето районно управление в София. След това му беше наложено и 72-часово прокурорско задържане.\n                    \n                    \n                \n                \n                \n                \r\nСпоред прокуратурата екоминистърът не е изпълнил задълженията си по закон да забрани подаването на вода за промишлени нужди от язовир \"Студена\" въпреки получаваните справки всеки месец, че притокът на вода е значително по-малък от разхода.\n\r\nДимов подаде оставка от ареста. Предстои Народното събрание да я гласува. Следващата седмица на заседание на Коалиционния съвет трябва да се реши кой да стане новият министър на околната среда и водите.\n\r\n ", "date": "2020.01.11", "title": "Прокуратурата поиска постоянен арест за Нено Димов"}
{"url": "https://www.dnes.bg/akoshtete-vqrvaite/2020/01/11/7-deinosti-koito-sa-opasni-za-hora-nad-40.435544", "text": "Когато навършите 40 години, тялото ви започва осезаемо да се променя. Физически и психически ви отнема повече време да се възстановите от различни дейности, с които сте натоварили тялото си. Имунната ви система трябва да работи по-усилено, за да успее да се справи с предизвикателствата, пред които сте я поставили. Мускулите и костите ви се нуждаят от повече почивка от натоварванията, а няколко чаши алкохол с приятели са в състояние да ви извадят от строя за няколко дни.\r\nНе се чудете защо дейности, които преди са ви били присъщи вече ви затрудняват. Ако сте преминали в тази златна зряла възраст някои активности и практики ще трябва да бъдат ограничени, за да предпазите здравето и тялото си. Така ще сте в добра форма както физически, така и емоционално.\r\n                    \n                    \n                \n                \n                \n                \r\n\r\nЗаседналият начин на живот е вреден във всяка възраст, но след 40 започва да придобива пагубни ефекти върху организма. Прекарването цял ден в седнало положение на работа или вкъщи пред телевизора е едно от най-опасните неща в тази възраст, както и занапред. В проучване на UCLA от 2018 година се констатира, че възрастни между 45 и 75 години, които водят заседнал начин на живот, особено за дълги периоди от време, имат затруднения с паметта и формирането на нови спомени. Сърдечносъдовата система също е поставена в риск, което може да доведе до преждевременна смърт.\r\nКонтактните спортове са онези видове физическа активност, при които има контакт с други играчи, например футбол, баскетбол, волейбол. При тях могат да се очакват непредвидени ходове от страна на другите играчи, които могат да ви наранят. Травмите в тази възраст могат да доведат до трайни увреждания и по-бавно възстановяване.\r\n\r\nУпражненията с голямо натоварване и висок интензитет могат да бъдат опасни за здравето след 40-годишна възраст, защото повишават риска от тежки инвалидизиращи травми. Прекалено силовите упражнения могат да повишат значително риска от остеопороза при жените.\r\n", "date": "2020.01.11", "title": "7 дейности, които са опасни за хора над 40 "}
{"url": "https://www.dnes.bg/index/2020/01/11/kupuvame-kola-na-staro-kak-da-proverim-dvigatelia.435576", "text": "При покупката на употребяван автомобил е важно не само колко богато е оборудването, но и състоянието му. За да се ориентирате за техническото състояние, направете пробно шофиране и обърнете внимание за нетипични шумове - и не позволявайте на търговеца да усилва радиото, за да ви покаже \"колко добре свири\". Проверете автомобила за следи от ръжда, което е много важно специално при по-старите коли.\n\r\nДокато консумативите често могат да бъдат сменени евтино, един ремонт на двигателя или предавателната кутия може да оскъпи покупката няколко пъти. Затова е добре да подложите двигателя на специална проверка. Разбира се, може да го възложите и на специализиран сервиз, но е възможно да го извършите и сами.\r\n \r\nДвигателят и кутията трябва да издържат целия живот на автомобила. При нов автомобил може да удължите живота на двигателя чрез правилна експлоатация. Когато купувате кола втора ръка обаче, не знаете дали предишният собственик е бил внимателен.\n                \n                \n                \r\nДвигателят и кутията са сложно изработени и съответно скъпи агрегати. Ако преди покупката продавачът откаже да ви даде възможност да проверите двигателя, по-добре се откажете. Сериозен продавач не би следвало да ви откаже подробен тест.\n\r\nЗа да изпробвате двигателя, няма как да пропуснете тестовото шофиране. Настоявайте да го извършите сами. Уговорете време от поне час и го използвайте пълноценно, за да изпробвате автомобила.\n\r\nНамерете най-близката бензиностанция и проверете нивото на маслото. Вижте и дали двигателят е сух. От връзките не трябва да капе масло. Измерването на нивото на маслото трябва да даде резултат в нормални рамки. В края на пътуването може да измерите маслото отново, за да се уверите, че няма загуба. Разбира се, по време на пътуване не трябва да се включват аварийните лампи на таблото.\n\r\nИзберете някоя спокойна улица или страничен път. Намалете скоростта и открехнете леко вратата. Ослушайте се за нетипични шумове. Ако чуете нещо, е важно да се извърши по-задълбочена проверка или да се откажете от покупката на този автомобил.\n\r\nКарайте из града, най-добре на отсечка със светофари. Проверете ускорението и поведението на двигателя в покой. Обърнете внимание дали оборотите остават в нормалния диапазон и дали не се менят на празен ход.\r\n \r\nПри възможност направете и кратко шофиране по магистралата и ускорете до 100 км/ч. При този тест също е важно да не се появяват нетипични шумове и неспокоен ход. Обърнете внимание на оборотите и ускорението.\n\r\nДвигателят не може да бъде изваден от автомобила, нито пък имате възможност да надникнете в него. Ако искате да сте напълно сигурни, уговорете автомобилът да бъде проверен в специализиран сервиз, където да бъде извършен интензивен тест на двигателя. Там е възможна проверка на бобините и измерване на реалната останала мощност.\n\r\n\r\n ", "date": "2020.01.11", "title": "Купуваме кола на старо - как да проверим двигателя?"}
{"url": "https://www.dnes.bg/politika/2020/01/11/plevneliev-shtom-cial-grad-e-bez-voda-obshtestveniiat-interes-ne-e-spazen.435580", "text": "\"Ние се нагледахме на арести на министри - действащи или бивши\", каза пред БНТ президентът (2012-2017 г.) Росен Плевнелиев. Според него освен пропагандната стойност на това, което се свършва, трябва да гледаме по същество. Той заяви, че ще се радва да се действа по друг начин - превантивно, ефективно.\n\r\nПлевнелиев е на мнение, че министърът определено носи отговорност дотолкова, доколкото работа на министъра е да защити обществения интерес. Когато един цял град е оставен без вода, тогава общественият интерес не е защитен. Според него трябва да се види и също кой по веригата е допринесъл за бедственото положение.\n\r\n„Правителството трябва да извади своите изводи. Институциите като цяло са се провалили и е крайно време да видим целия размер - кой и защо“, каза Плевнелиев.\n                    \n                    \n                \n                \n                \n                \r\nСпоред него е важно кризата да не прерасне в парламентарна криза. Той не вижда предпоставки за това. Правителството носи своята отговорност за всичко, което се е случило, прокуратурата има своите аргументи и всички трябва да се поучат и да не се допускат повече безстопанственост, каза Плевнелиев.\n\n\n\r\n„ Аз считам, че умението на премиера Борисов да действа бързо и превантивно ще му помогне и този път да не прерасне тази криза“, посочи Плевнелиев.\n\r\nВъв връзка с пускането тази седмица на газопровода \"Турски поток\", на която церемония премиерът Борисов беше поканен в Турция, а срещу който проект американска страна се обяви против, Росен Плевнелиев заяви, че не вижда защо според американски дипломат тръбата, която минава през Европа, е лоша. Той вярва, че американците са наши стратегически приятели и ако искат да ни помогнат, те трябва да подкрепят една историческа промяна.\n\r\n„ България успява за пръв път в своята история да направи дълбока реформа в енергийния сектор и в газовия сектор“, каза Плевнелиев.\r\nПо повод плановете за изграждане на АЕЦ „Белене Плевнелиев заяви: „Винаги съм бил против АЕЦ \"Белене\", ако не се направи на пазарен принцип и ако се прави с държавни пари“.\n\r\nПлевнелиев каза, че трябва да се гледа по-голямата картинка - основно новата енергийна зелена сделка на Европа. За да преминем към чиста енергия, ние трябва да се откажем от въглищата, заяви той. Именно за това по-доброто решение е \"Белене\", но ако стане на пазарен принцип и без допълнителни пари от държавата\n\r\nБългария ще води преговори с пет компании за реализация на проекта за АЕЦ \"Белене\". Три от тях са заявили желание да бъдат стратегически инвеститори.\n\r\nОтносно създалото се напрежение в Близкия изток Плевнелиев коментира, че за първи път се създава ситуация, в която сътрудниците и партньорите на САЩ не знаят какво се случва, САЩ не се консултират и правят едностранно каквото си искат.\n\r\n„ Президентът Тръмп действа импулсивно, донякъде непрогнозируемо и това създава огромен проблем“, коментира Плевнелиев.\n\r\n ", "date": "2020.01.11", "title": "Плевнелиев: Щом цял град е без вода, общественият интерес не е спазен"}
{"url": "https://www.dnes.bg/obshtestvo/2020/01/11/za-700-lv-na-mesec-pensioneri-pozirat-goli.435578", "text": "Между 570 и 740 лева взимат на месец най-оборотните голи модели сред пенсионерите, които позират пред студентите от Художествената академия. Между 4,50 лв. и 6 лв. на час е тарифата в различни учебни заведения, показва проверка на „Монитор“.\n\r\nВ Художествената академия хонорарът е 4,80 лв. за учебен час, докато в Университета по архитектура, строителство и геодезия скача на 6 лв. Едва 3 лв. пък се полагат на онези от тях, които не хвърлят дрехите в името на изкуството. \n\r\nНеизплащането на тези нищожни суми бе върхът на айсберга, който в края на миналата година се разля на улицата, изкарвайки на протест и тях, и професорите и студентите от Националната художествена академия. \n                    \n                    \n                \n                \n                \n                \r\nСега ситуацията е отчасти овладяна. Преподавателите са взели заплата и половина през декември, обещано им е да получат още толкова и през януари, за да изчисти НХА дълга си към тях. \n\r\nМоделите обаче още чакат хонорарите си за ноември и декември, а именно те първи алармираха обществеността за проблемите и събудиха колегите си за бедственото финансово положение във вуза. „Това е жалко. Според мен ръководството първо трябваше да помисли относно заплащането на този контингент от хора, които работеха отговорно и всеотдайно в името на студентите, макар да знаеха, че парите им няма да бъдат преведени навреме. Аз ги подкрепям и ще продължа да ги подкрепям във всяко едно отношение“, казва Евгения Делчева, организатор на моделите към НХА.\n\r\nОт 10 години Евгения се занимава с разпределението на позиращите по отделни творчески ателиета по време на кандидатстудентски изпити и подготвителни съботно-неделни курсове. „Бих казала, че заплащането е смешно дори за стандарта в България. В близките поне 4 години  хонорарите не са пипани. Когато аз застъпих, те бяха по 3,80 и 2,80 лв., съответно за голо тяло и облечена фигура. С хиляди усилия и подписки успях мъничко да им вдигна възнаграждението, за което те се отплащат, работейки и в този труден момент. Вече съм разговаряла с ръководството: предполагам, надявам се и ще се боря до последно поне още с 1 лв. за академичен час да им бъдат увеличени парите, но – зависи от новия бюджет“, обяснява тя.\n\r\nРегистрираните модели, с които НХА „Николай Павлович“ разполага, а и други учебни заведения (някои специалности в НБУ, СУ „Св. Кл. Охридски“ и т.н.), са 92-ма, от които реално 70-74 са активни. 45 са голи модели – позират само за голо тяло, други отказват да се събличат, а трети позират всякак, защото гонят да натрупат повече часове, респективно средства. \n\r\nВсеки ВУЗ обаче има различна тарифа и не знае каква е в съседния. Най-скъпоплатен се предполага, че е занаятът в частния Нов български университет: разликите за час може да са малки, но сумирани стават по-значими... „Да, има текучество поради ниското заплащане. То е полезно от гледна точка на учебния процес – хубаво е да има разнообразие при моделите, защото не мисля, че съществува един типаж, който да наречем идеален. Държа типовете модели да се сменят: възрастен-млад, мъжки-женски, грозен-красив. Колкото по-голямо разнообразие има, толкова по-добре свикват студентите да усещат характера и да го изобразяват“, коментира известният художник Кирил Божков, професор по живопис в НХА. Но допълва: „Като цяло обаче панорамата се стеснява: преди 10-15 години имаше хубави млади хора, които искаха да позират, а сега моделите на по 20-30 години са рядкост. Особено дефицитни са младите жени модели – няма ги вече...“.\n\r\nНай-тежко в НХА е в ателиетата по живопис, където има часове от понеделник до петък, а 3 пъти в седмицата – и по 10 часа дневно, до 19.55 вечерта. „Професията никак не е лесна. Има дадени постановки, при които моделът е на един крак, с чадър в ръката и бомбе на главата. Понякога се налага да стои неподвижно 6-10 часа. Дават му се 10 или 20 минути (следобед) почивка на час, но ако студентите бързат, защото имат още ангажименти, часовете се сливат и се позира без пауза“, подчертава Делчева. \n\r\nОсвен че си е тежък физически труд, който трябва да бъде оценен и заплатен по достойнство, позирането не протича в идилична среда. В летните жеги има колабирали; през зимата е студено въпреки парното и допълнителните калорифери, които духат в краката, докато тялото нагоре може и да зъзне. Сградата на НХА на ул. „Шипка“ 1 е паметник на културата, с обширни помещения и високи тавани, уплътнението не е изрядно. Студентите могат да са с якета и шалове, но моделите най-често са голи... \n\r\nПрофесията е донякъде рискова, тъй като контингентът е силно застаряващ. На позиращите, особено в натовареното време на приемните изпити, се осигуряват чай, кафе, сандвичи, но ако някой от тях се разболее или се контузи, Академията не поема нищо, понеже моделите са на граждански договори, които не предполагат застраховки.\r\n ", "date": "2020.01.11", "title": "За 700 лв. на месец - пенсионери позират голи "}
{"url": "https://www.dnes.bg/world/2020/01/11/kitaiski-magnat-kupuva-nai-skypoto-jilishte-v-london.435575", "text": "Китайски имотен магнат е близо до подобряването на рекорда за най-скъпа покупка на къща в Лондон с придобиването на имение с 45 стаи в Найтсбридж за повече от 200 млн. паунда (262 млн. долара), предава Bloomberg.\n\r\nЧастният семеен офис на Чъун Чун Киу се е съгласил да придобие имението, гледащо към Хайд Парк, съобщи говорител. Сделката ще бъде светъл лъч за замрелия пазар на луксозни имоти в британската столица и е знак, че най-богатите хора в света са привлечени от слабия паунд с наближаването на излизането на Великобритания от Европейския съюз.\n\r\nПродажната цена ще бъде 210 млн. паунда (273 млн. долара), съобщава запознат с трансакцията източник, пожелал да остане анонимен, тъй като тя все още не е обявена публично. Това би било най-високата цена за къща във Великобритания в историята, надминавайки 140-те млн. паунда (182 млн. долара), които бяха платени за къща в Оксфордшър преди близо десет години.\n                    \n                    \n                \n                \n                \n                \r\nТова ще е и една от най-големите сделки в света, която ще надхвърли 238-те млн. долара, които основателят на хедж фонда Citadel Кен Грифин плати миналата година за мезонет в Манхатън.\n\r\nВсе още не е решено дали имотът ще остане самостоятелна къща или ще бъде превърнат в луксозни апартаменти. Въз основа на продажните цени в близкия проект Peninsula London преустройство на сградата с превръщането й в апартаменти може да струва 700 млн. паунда (911 млн. долара), съобщи говорителят.\n\r\n\r\n ", "date": "2020.01.11", "title": "Китайски магнат купува най-скъпото жилище в Лондон"}
{"url": "https://www.dnes.bg/index/2020/01/11/iran-prizna-sluchaino-e-svalil-ukrainskiia-samolet.435565", "text": "Самолетът на Международните авиолинии на Украйна е бил свален погрешка. Това се казва в изявление на генералния щаб на армията на Иран, разпространено от агенция ISNA.\n\r\nУкраинският самолет се разби край Техеран на 3 януари, загинаха всичките 176 души, намирали се на борда му. \n\r\n„Вследствие на непреднамерена човешка грешка самолетът е бил случайно свален, което за съжаление доведе до гибелта на сънародници и чужди граждани“, се казва в изявлението. \n\r\nОтбелязва се също така, че „по време на полета самолетът се е оказал в непосредствена близост с един от важните военни обекти на Корпуса на стражите на ислямска революция /елитните армейски части на Иран/ и по форма и височина на полета е напомнял на вражески обект“.\n\n\n\r\n                \n                \n                В изявлението се казва, че „няколко часа след ракетните удари /на армията на Иран по военни бази на САЩ в Ирак/ значително се е увеличил броят на полетите на американски военни самолети“. „Това обстоятелство е станало причина за повишената чувствителност сред подразделенията на противовъздушната отбрана“, се подчертава в съобщението.\r\nВиновниците ще бъдат предадени на съдебния орган на министерството на отбраната и ще им бъде потърсена отговорност.\n\r\nИранският външен министър Мохамад Джавад Зариф смята, че причината за катастрофата на украинския самолет край Техеран е била грешка, допусната в периода на криза, настъпила заради авантюристичните действия на САЩ. Това написа той в Twitter.\n\r\n„Тъжен ден. Предварителните изводи от вътрешното разследване на Въоръжените сили /на Иран/: човешка грешка, допусната в кризисен период заради авантюризма на САЩ, довела до катастрофа“, написа той.\n\r\nЗариф поднесе съболезнования и извинения на иранския народ, както и на семействата на жертвите, предаде ТАСС.\r\n\r\n \r\n", "date": "2020.01.11", "title": "Иран призна – случайно е свалил украинския самолет"}
{"url": "https://www.dnes.bg/politika/2020/01/11/iskren-veselinov-shte-e-nai-veroiatno-noviiat-eko-ministyr.435562", "text": "Не един, а двама кандидати за овакантения от Нено Димов пост на министър на околната среда и водите ще предложи лидерът на ВМРО Красимир Каракачанов на премиера Бойко Борисов.\n\r\nКоалиционен съвет във вторник ще определи кой ще заеме мястото в правителството - зам.-шефът на ВМРО Искрен Веселинов или зам.-министърът на екологията Николай Кънчев. Планирано е рокадата да бъде гласувана още в сряда от Народното събрание - на първия му пленарен ден след Нова година.\n\r\nПо обед, докато все още бе в ареста на 3-о РПУ в София, Нено Димов прати главната секретарка на екоминистерството да даде на Борисов оставката му.\n\n\n\r\nТой е бързал толкова, защото, ако не е министър, може да се иска освобождаването му от ареста, тъй като няма как да влияе на следствието, предполагат юристи.\n\r\nИ двамата, които Каракачанов ще предложи на премиера - настоящия зам.-министър на МОСВ Николай Кънчев и зам.-шефа на ВМРО Искрен Веселинов, се смятат за негови довереници в партията.\n\r\nФаворит за поста е Веселинов, пише .\n\r\nТой е строителен инженер по професия, има и юридическо образование, а в момента като депутат е шеф на комисията по регионална политика. Оглавява парламентарната група на патриотите.\n\r\nДругият кандидат Николай Кънчев, макар и настоящ зам.-министър на околната среда и водите, никога преди не се е занимавал с това. По образование е историк и е работил като журналист. Бил е организационен секретар и зам.-председател на ВМРО. \n\r\nВ министерството Кънчев отговаря за управлението на отпадъците. Именно това може да се окаже пречка да стане титуляр - прокуратурата и МВР продължават разследването си за вноса на боклуци от Италия, свързвано с калабрийската мафия Ндрангета. Така имало риск, ако се предпочете Кънчев, малко след избирането му да трябва пак да се търси нов министър, отново заради проблеми с правосъдието, опасяват се в ГЕРБ.\n\r\nПо разследването на вноса на отпадъци вече бяха извършени проверки в 8 населени места в страната. А в първоначалната информация за ареста на Нено Димов бе обявено, че освен за кризата с водата е задържан и заради тази с боклука. Срещу Кънчев имало и оплаквания от кметове на ГЕРБ. Според публикации в медии от есента на 2018 г. сигналите били, че зам.-министър е лобирал за конкретна фирма, която да изпълнява спечелените от общините проекти с финансиране от Предприятието за управление на дейностите по опазване на околната среда, което е извънбюджетният фонд на МОСВ.\n\r\nКато “показно убийство” определи ареста на Димов вицепремиерът Красимир Каракачанов вчера. Той бе повикан преди обед при Бойко Борисов, за да решат политическата съдба на Нено Димов.\n\r\n ", "date": "2020.01.11", "title": "Искрен Веселинов ще е най-вероятно новият еко министър "}
{"url": "https://www.dnes.bg/world/2020/01/11/pochina-sultanyt-na-oman-toi-upravliavashe-ot-1970-g-dosega.435563", "text": "Султанът на Оман Кабус бен Саид почина късно снощи, съобщиха тази сутрин държавните медии, предаде Ройтерс. \r\n\r\nПодкрепяният от Запада султан Кабус, 79-годишен, управляваше арабската държава от Залива, откакто завзе властта с безкръвен преврат през 1970 г., с помощта на бившата колониална сила Великобритания. \r\n\r\nКабус бен Саид няма деца и не е посочил публично наследник.\r\n\r\nДекрет от 1996 г. гласи, че  управляващата фамилия ще избере наследник до три дни след овакантяването на трона, посочва БНР. Ако те не успеят да се споразумеят, съвет от военни и представители на силите за сигурност, шефовете на висши съдилища и на двете камари на парламента ще издигнат на власт лицето, чието име е било написано тайно от султана в запечатано писмо.\r\n ", "date": "2020.01.11", "title": "Почина султанът на Оман, той управляваше от 1970 г. досега"}
{"url": "https://www.dnes.bg/notifikacii/2020/01/11/levski-se-razminava-s-cheshkiia-nacional-hushbauer.435564", "text": "\"Левски\" ще се размине с една от трансферните си цели Йозеф Хушбауер от Славия (Прага).\r\n\r\n\"Сините\" са в преговори с чешкия национал и дори се появи информация, че той е идвал лично до София, за да води разговори с ръководството на тима.\r\n\r\nМедиите в Чехия обаче твърдят, че трансфер на \"Герена\" изобщо не стои на дневен ред пред самия футболист. \r\n\r\nПричината е, че от \"Левски\" нямат намерение да плащат между 500 и 750 хиляди евро, колкото искат от Славия (Прага) за играча.\r\n\r\nПървоначално се твърдеше, че от чешкия гранд са се съгласили да пуснат без финансови претенции своя играч, който има договор с тима до лятото, но след това се оказа, че всъщност чехите искат да спечелят пари от неговата продажба.\r\n\r\n\r\n\r\n ", "date": "2020.01.11", "title": "\"Левски\" се разминава с чешкия национал Хушбауер"}
{"url": "https://www.dnes.bg/world/2020/01/11/momche-na-11-godini-otkri-strelba-ubi-dvama-v-meksiko.435566", "text": "Двама души са загинали, а шестима са ранени при стрелба в училище в Мексико. 11-годишен е открил огън. Загинал е учител. \r\n\r\nСлед нападението ученикът се е самоубил, предаде .\r\n\r\nМомчето е носило два пистолета, но не е известно как се е сдобило с тях. \r\n\r\nЗасега мотивите за нападението не са ясни. \r\n\r\nСпоред приятели на стрелеца той е бил добро момче и е имал добро поведение. Живеело е с баба си.\r\n ", "date": "2020.01.11", "title": "Момче на 11 години откри стрелба, уби двама в Мексико"}
{"url": "https://www.dnes.bg/stranata/2020/01/11/topla-sybota-no-oblachnostta-shte-se-uvelichava.435567", "text": "От запад облачността днес ще се увеличава и ще бъде по-често значителна. Ще духа слаб до умерен северозападен вятър. \r\n\r\nПривечер на отделни места в Югозападна България ще превали слаб дъжд, в планинските райони там - сняг. Максималните температури ще са между 8° и 13°, в София - около 9°. Атмосферното налягане е по-високо от средното за месеца и вечерта ще започне да се повишава. Това гласи прогнозата на НИМХ.\r\n\r\nНад Черноморието облачността ще е променлива. Ще духа слаб до умерен северозападен вятър. Максималните температури на въздуха ще са 10°-11°. Температурата на морската вода е 7°-8°. Вълнението на морето ще е 1-2 бала.\r\n\r\nНад планините облачността ще е променлива, често значителна. Ще духа умерен до силен северозападен вятър. Привечер в планините на Югозападна България ще завали слаб сняг. Максималната температура на височина 1200 метра ще е около 7°, на 2000 метра - около 3°.\r\n\r\n\r\n ", "date": "2020.01.11", "title": "Топла събота, но облачността ще се увеличава "}
{"url": "https://www.dnes.bg/stranata/2020/01/11/izdirvat-mlada-jena-ot-selo-nivianin-izcheznala-e-v-sriada.435568", "text": "Радинела Кирилова от врачанското село Нивянин в община Борован е в неизвестност. 26-годишната жена е изчезнала в следобедните часове в сряда, когато е трябвало да бъде на работа, съобщи сестра й Калина Славчева.\n\r\n\"Ходила е с мъжа си до Борован да пазаруват, прибрали са се към обяд, в 3 часа е трябвало да се върне на работа. Към 4 и нещо той й звъннал по телефона, но тя не отговорила. Отишъл е към 5 часа до детската градина, децата са били там, нея я нямало. Казали са, че е отишла до градината, взела е някакъв плик и е тръгнала в неизвестна посока. Никой не я е видял и чул. Започнахме да й звъним, към 6.10 даваше свободен сигнал, след 6.30 телефонът й вече беше изключен. Никаква връзка с нея\", разказва разтревожената Калина, съобщи БНР.\n                    \n                    \n                \n                \n                \n                \r\nРадинела е работела като домакин в детската градина. 24 часа след изчезването й е подаден сигнал в на тел. 112. Селото се претърсва, като в акцията участват и доброволци.\n\r\n\"Няма я, търсим я с работниците в село по запустели къщи, по горички край селото, покрай реката, но никъде не можем да я открием. Десетина човека обикаляме и сме проходили цялото село, това ни навежда на мисълта, че може би не е на територията на селото. И в момента обикаляме, цялото село сме го обиколили два-три пъти, няма я никаква никъде. Не знам какво да мислим\", коментира кметът на Нивянин Николай Христов.\r\nРадинела е обявена и за международно издирване. За изчезването й е създадена група в социалните мрежи, каза Калина Славчева.\n\r\n ", "date": "2020.01.11", "title": "Издирват млада жена от село Нивянин, изчезнала е в сряда"}
{"url": "https://www.dnes.bg/world/2020/01/11/trymp-soleimani-planiral-ataki-sreshtu-4-us-posolstva.435584", "text": "Убитият с американски дрон на летището в Багдад ирански генерал Касем Солеймани е планирал атаки срещу четири посолства на САЩ, заяви президентът на САЩ Доналд Тръмп в интервю за телевизия \"Фокснюз\", цитирано от Асошиейтед прес.\r\n\r\nТо е било записано вчера и се очакваше да бъде излъчено тази сутрин.\r\n\r\nТръмп обаче, както и други високопоставени служители на администрацията преди него, отказа да даде подробности какво са имали предвид, говорейки за \"неминуеми заплахи\" срещу американски обекти от действията на силите, командвани от Солеймани.\r\n\r\nУбийството на Солеймани бе мотивирано именно с тези заплахи.\r\n \r\n/БТА/\r\n ", "date": "2020.01.11", "title": "Тръмп: Солеймани планирал атаки срещу 4 US посолства"}
{"url": "https://www.dnes.bg/stranata/2020/01/11/pernichani-na-protest-kyde-ni-e-vodata.435590", "text": "Протестно автошествие под надслов \"Къде ни е водата?\" започна в Перник. Колоната автомобили потегли от спортната зала \"Борис Гюдеров\" към село Студена. Организатор на протеста е инициативен комитет \"Спаси Перник\", предаде БНР.\n\r\nАрестът и оставката на министъра на околната среда и водите Нено Димов не решават въпроса с водата и няма да спрат протестите, заявиха организаторите на протестното автошествие.\n\r\nХората искат по-радикални решения, искат вода, искат да знаят какво се случва с язовир \"Студена\" от днес за днес. Исканията са в две части - към местната власт и към държавата. Те са почти същите, както и на шествието-молебен в края на миналата година.\n\n\n\r\n                    \n                    \n                \n                \n                \n                От списъка са отпаднали искането за мораториум върху цената на водата и създаването на обществен експертен съвет към областния управител, тъй като те вече са изпълнени. \n\r\nПерничани продължават да настояват за трайни решения за снабдяването на Перник с вода, осигуряването на средства за съфинансиране на проекта за водния цикъл, механизми за данъчни облекчения на засегнатото от безводието население, иницииране на нормативни промени във ВиК сектора и други. \n\r\nВъпреки ареста и оставката на министър Димов протестите няма да спрат. Настояваме за оставки, съд и присъди за всички длъжностни лица, отговорни за хуманитарната криза, категорични са от инициативния комитет \"Спаси Перник\". \n\r\nМинистър Красимир Каракачанов обяви, че с ареста на Нено Димов е убита политическата кариера на един министър. \n\r\n\"Вие убихте един 100-хиляден град\", каза лидерът на Национален синдикат \"Защита\" Красимир Митов. \n\r\nСред участниците в протеста в Перник има работници на \"Стомана\", които се страхуват, че ще останат не само без вода, но и без работа. \r\n ", "date": "2020.01.11", "title": " Перничани на протест: \"Къде ни е водата?\""}
{"url": "https://www.dnes.bg/politika/2020/01/11/bezraboticata-u-nas-samo-3-7-nai-niska-ot-2000-g-nasam.435586", "text": "Безработицата в България през месец ноември 2019 г. се понижи до 3,7%. Това е най-ниското ниво от 2000 г., откогато Eurostat разполага с данни за нашата страна. Това написа във Facebook премиерът Бойко Борисов. \r\n\r\n\"Младежката безработица в България също намалява до 7,0%, спрямо 10,7% през ноември 2018-а. И през 2020 г. продължаваме с ефективните действия, за да има добри условия на пазара на труда за българските граждани, работодателите и инвеститорите у нас\", написа още той.\r\n ", "date": "2020.01.11", "title": "Безработицата у нас само 3,7% - най-ниска от 2000 г. насам"}
{"url": "https://www.dnes.bg/zvezdi/2020/01/11/bionse-s-iznenadvasht-podaryk-za-riiz-uidyrspuun.435534", "text": "Рийз Уидърспун може спокойно да организира едно огромно парти с мнооого шампанско. Актрисата се похвали в социалните мрежи, че е получила нестандартен подарък от Бионсе и Джей Зи. Уидърспун публикува няколко клипа в Instagram, на които се вижда, че в дома ѝ я чака цял кашон шампанско от личната марка на двамата изпълнители.\n\r\nПричината за този дар се крие в среща между тримата по време на наградите \"Златен глобус\". В хотела в Бевърли Хилс, където се провежда церемонията, на масите винаги има шампанско за звездите. Рийз беше сложена да седи заедно с колежката си от \"The Morning Show\" Дженифър Анистън и още известни личности.\n\r\nОрганизаторите обаче бяха сложили близо до тях и семейство Картър, които малко закъсняха за наградите (Бионсе и Джей Зи пристигнаха с един час по-късно), но пък направиха огромна услуга на Уидърспун и компания. \n                    \n                    \n                \n                \n                \n                \r\nДженифър Анистън публикува снимка от церемонията, на която написа, че Рийз е помолила Бионсе и съпруга ѝ за малко шампанско, когато водата на нейната маса е свършила. \"Рийз, това е една от многото причини, заради които те обичам\", написа Рейчъл от \"Приятели\" на снимката.\r\nВижте  ги в ", "date": "2020.01.11", "title": "Бионсе с изненадващ подарък за Рийз Уидърспуун"}
{"url": "https://www.dnes.bg/world/2020/01/11/pochinaliiat-sultan-na-oman-sam-posochil-naslednika-si.435592", "text": "Министърът на културата и националното наследство на Оман Хайсам бин Тарик Ал Саид стана новият държавен глава на Оман след кончината на султан Кабус бин Саид, предадоха Ройтерс и Асошиейтед прес.\n\r\nНовият султан на монархията на източния бряг на Арабския полуостров е братовчед на предишния и положи клетва в Съвета на Оман (двукамарния съвещателен орган от парламентарен тип).\n\r\nПокойният султан Кабус, управлявал страната 5 десетилетия, сам е посочил своя наследник в запечатано писмо, което днес е било отворено от властите, съобщи държавната телевизия без повече подробности. Самият той няма деца и не беше посочил публично кой ще го наследи на престола.\n\r\nСултан Кабус бин Саид Ал Саид почина късно снощи на 79-годишна възраст след продължително боледуване. Конкретната причина за смъртта му не се съобщава. Спекулации за здравословното му състояние се появиха след негово кратко пътуване до Белгия по медицински причини миналия месец, посочва ДПА. В страната бе обявен 3-дневен траур, а държавните знамена ще останат спуснати за 40 дни.\r\n                    \n                    \n                \n                \n                \n                Веднага след обявяването на кончината снощи Съветът по отбраната на страната призова \"Кралският семеен съвет да се свика, за да реши кой ще поеме властта\". Според одобрените през 1996 г. правила семейният съвет трябва да избере в тридневен срок наследник на овакантения трон, обясни Ройтерс, цитирана от БТА. \n\r\nСъветът се събра днес и отвори писмото със завещанието на покойния султан тази сутрин. То бе прочетено в присъствието на членовете на кралското семейство. Стана ясно, че покойният монарх е препоръчал тронът му да бъде зает от неговия братовчед, 65-годишният Хайсам в случай, че съветът не може да се споразумее за наследник. \n\r\nСъветът очевидно не е оспорил препоръката на султана. Малко по-късно правителството съобщи в Тwitter, че новият държавен глава е положил клетва.\n\r\nДържавната телевизия, цитирана от Ройтерс, показа кадри от погребалната процесия, при която ковчегът с тялото на султан Кабус мина по улиците на столицата Маскат, убит в националното знаме, и бе внесен в голямата джамия, носеща неговото име, където започнаха молитви. Новият султан стоеше изправен пред ковчега с традиционния извит ятаган, наричан ханджар, висящ на кръста му. По-късно Кабус бе погребан в семейна гробница.\n\r\nОманците масово изразяват в социалните мрежи почитта си към смъртта на управника, чието име неразривно се свързва с модернизацията на страната, която е бивша британска колония, и с превръщането й във влиятелен регионален фактор. Той действаше като посредник в конфликтите в региона.\n\r\nКабус дойде на власт с безкръвен преврат през 1970 г., сваляйки не друг, а собствения си баща. Нерядко лично обикаляше страна, за да се среща със своите поданици, като нерядко бе сам зад волана на джипа си.\n\r\nБританският премиер Борис Джонсън изрази дълбоки съболезнования за смъртта на султан Кабус, като го нарече изключително мъдър политик, който се обявяваше за мир и разбирателство между страните. \"Той ще бъде запомнен с предаността си към делото за превръщане на Оман в стабилна и процъфтяваща страна, като баща на нацията, който искаше да подобри качеството на живота на гражданите на Оман\", изтъкна премиерът на Обединеното кралство.\n\r\nВ първото си обръщение, предадено по телевизията, султан Хайсам обеща да продължи външната политика на кралството, която според него се базира на мирно съвместно съществуване и на поддържането на приятелски отношения с всички страни.\r\n ", "date": "2020.01.11", "title": "Починалият султан на Оман сам посочил наследника си"}
{"url": "https://www.dnes.bg/index/2020/01/11/erdogan-izprashta-voiski-v-libiia-kakyv-e-planyt-mu.435577", "text": "Турция изпраща свои войски в Либия. Но какво точно ще правят те там? Турските граждани са в неведение. Могат само да предполагат какъв е планът на Ердоган, пише \n\r\nТурското правителство изпраща войски в Либия. Те ще се включат в гражданската война там на страната на международно признатото правителство на премиера Файез Сарадж. Той се опитва да спре настъплението на войските на бунтовническия генерал Халифа Хафтар и неговата т.нар. Либийска национална армия (ЛНА).\n\r\nКакто съобщи самият президент на Турция Реджеп Ердоган, турски войници вече са заминали по море за Либия, а турският контингент там ще бъде изграден стъпка по стъпка. Ердоган увери още, че турската военна мисия в Либия ще изпълнява основно координационни задачи. \n                \n                \n                \r\n\n\r\nТурските граждани са в неведение, тъй като за турската военна мисия не се съобщават никакви други подробности. Турската опозиция се пита каква роля играе в случая т.нар. Свободна сирийска армия (ССА). Според редица чужди наблюдатели Анкара е изпратила в Либия сирийски бойци, които да подпомагат турските военни там. Правителството обаче отрича да има подобно сътрудничество. Според някои твърдения Анкара е обещала на сирийските наемници да получат турско гражданство след края на мисията в Либия.\n\n\r\nСирийските милиции вече имат опит в сътрудничеството с турските части. Те се сражават заедно в конфликта в Сирия - навлязоха заедно в град Африн. Проблемът в това сътрудничество е, че ССА е смятана за радикална ислямистка организация. Твърди се, че по време на турската офанзива в Североизточна Сирия миналия октомври бойците на ССА са извършили военни престъпления и са нарушили човешките права - става дума за нападения срещу жилищни райони, при които са били убити цивилни граждани. Критици на режима и представители на турската опозиция остро критикуват това, че страна като Турция, която се изживява като \"защитник\", прибягва да помощта на една отчасти джихадистка милиция.   \n\r\nПодобно сътрудничество е в нарушение на международното право, твърди бившият държавен секретар, отговарящ за турските тайни служби МИТ - Чеват Йонес. В интервю за Дойче веле той казва, че това са неконтролируеми провокативни групировки, които не могат да бъдат обхванати от международното право. \"Ако Турция не разкрие на кого точно е дала гражданство, какви взаимоотношения поддържа със ССА или какво ще правят турските военни в Либия, това може да забърка голяма каша\", опасява се Йонес.\n\r\nСпоред експерта по въпросите на сигурността Метин Гюрчан турското сътрудничество със Свободната сирийска армия в Либия ще направи така, че групировката да загуби своята легитимност в сирийския конфликт. \"Турция дефинира тези милиции като умерени борци за свободата на Сирия\", казва той. Използването на наемници в либийската гражданска война може да се разглежда и като отстъпление от мирната стратегия на Турция. Гюрчан подчертава, че много по-важен от предполагаемото обещано гражданство на сирийските бойци е въпросът за това каква функция ще изпълнява ССА в Либия. \"И турското правителство ще трябва да обясни точно това на турските граждани\", допълва наблюдателят.\n\r\nОсвен това турското общество е загрижено и дали в Либия пряко ще се сблъскат интересите на Русия и Турция, след като в либийския въоръжен конфликт Москва подкрепя силите на генерал Хафтар и неговата ЛНА. Не са ясни и целите, които преследва турската военна намеса в Либия. Официално Анкара назовава причината \"борба срещу нелегалната миграция и терора\", освен това се говори и за ангажимент на турските тайни служби МИТ.\n\r\n\n\r\nДори експерти като Метин Гюрчан могат единствено да правят предположения. Според него в Либия трябва да бъде изградена един вид \"зона за сигурност\" - подобно на тази в Сирия източно от Ефрат. Турският експерт по сигурността обаче се съмнява, че Анкара има широко поле за действия, защото е малко вероятно Русия да накара своя съюзник - войските на генерал Хафтар - да спрат настъплението си. \"Не съм убеден, че изпращането на наемници в Либия може да постигне нещо. В крайна сметка всичко зависи от Путин\", посочва Гюрчан.\n\r\n \r\n   ", "date": "2020.01.11", "title": "Ердоган изпраща войски в Либия – какъв е планът му?"}
{"url": "https://www.dnes.bg/obshtestvo/2020/01/11/lekari-advokati-notariusi-zanaiatchii-s-danychni-deklaracii-samo-onlain.435573", "text": "Занаятчии, лекари със собствени кабинети, адвокати, нотариуси и редица собственици на малки фирми трябва да подадат годишните си данъчни декларации за доходите онлайн. От 2020 г. самоосигуряващите се граждани задължително подават данъчните си декларации само по интернет, напомниха от Националната агенция за приходи.\n\r\nВ петък, 10 януари, стартира кампанията за подаване на данъчните декларации за доходите и печалбите от 2019 г. Хората вече могат да разпечатат от сайта на НАП новите формуляри, да ги попълнят и подадат в офиса на НАП по постоянен адрес или да ги изпратят по пощата. \n\r\nМоже да подадат декларациите и онлайн с Персонален идентификационен код (ПИК), който може да бъде взет безплатно от всеки офис на НАП.\n                    \n                    \n                \n                \n                \n                \r\nНо ако изчакат до началото на месец март и подадат декларацията си онлайн, хората ще могат да се възползват от нова електронна услуга на НАП – във формуляра предварително ще бъдат попълнени получените доходи от заплати, хонорари и граждански договори. Хората само ще трябва да проверят дали данните са верни и да изпратят онлайн формуляра.\n\r\nПри автоматично попълване на формулярите гражданите сами ще трябва да въведат само данни за доходите, за които в НАП няма информация – например от наем за отдаване на имот на физическо лице, от търговия с валута или с ценни книжа, които не са регистрирани на фондовата борса, доходи от продажба на имоти, които са облагаеми и т.н.\n\r\nВ данъчните декларации хората сами ще трябва да попълнят и облекченията, които искат да ползват, например за намалена работоспособност, за деца, за ипотечни заеми за млади семейства и т.н. Към декларациите няма нужда да се прилагат копия на решения на ТЕЛК.\n\r\nКъм годишната данъчна декларация вече няма нужда хората да прилагат и служебни бележки за получени доходи от работодателите.\n\r\nЦялата отговорност при подаване на декларациите е на гражданите, пише „Труд“. При подаване на данните в НАП някой работодател може да допусне грешка за изплатените доходи. Затова хората трябва да прегледат данните и крайния резултат – какъв данък трябва да внесат в хазната. Ако има грешки, всички данни в автоматично попълнените формуляри може да бъдат поправени. Едва след това човек трябва да подаде декларацията.\n\r\nНовото за фирмите е, че до 28 февруари (нищо че годината е високосна) трябва да подадат в НАП справки за изплатените доходи. В справката за изплатени трудови доходи основният работодател към 31 декември трябва да посочи и изплатени доходи на съответния работник от предишни работодатели.\n\r\nОтстъпка от 5% от данък върху доходите за довнасяне, но не повече от 500 лв., може да се ползва до 31 март. За целта гражданите трябва да подадат декларацията си онлайн и да внесат дължимия данък до 31 март, а освен това към момента на подаване на декларацията не трябва да имат просрочени задължения към хазната. Затова е добре предварително да проверят на сайта на НАП имат ли някакви стари задължения, което става с ПИК.\n\r\nПлащането на данъка върху доходите може да стане по банков път, но и на ПОС-терминал в банковите клонове в офисите на НАП, като за тази услуга няма такса. Данъкът може да бъде платен и онлайн през сайта на НАП като за това също не се събира такса.\r\n ", "date": "2020.01.11", "title": "Лекари, адвокати, нотариуси, занаятчии - с данъчни декларации само онлайн"}
{"url": "https://www.dnes.bg/world/2020/01/11/bylgarin-prebi-i-obra-synarodnichka-v-atina.435587", "text": "42-годишният Георги Георгиев преби сънародничка в Атина. Жената е настанена в болница с тежки телесни повреди, с рязани пръсти, с тежки наранявания по цялото тяло и главата. Открита е в безпомощно състояние от българи, с които живее на квартира, съобщи изданието \"Български новини\".\n\r\nСпоред досегашната информация 42-годишният Георги Георгиев от три месеца пребивава в Атина, като преди това е живял около 6 години в село Киато на полуостров Пелопонес.\n\r\nНа 7 януари около 17.00 часа жертвата се прибирала от работа. Георгиев я причакал на входа и опрял нож в гърлото. Блъснал жената със сила в мазето на кооперацията, където я пребил, подстригал косата й и рязал пръстите й на двете ръце. \n                    \n                    \n                \n                \n                \n                \r\nОткраднал два мобилни телефона и пари от пребитата българка, която часове по-късно е намерена в безпомощно състояние пред вратата на блока от хората, с които живее.\n\r\nИзвършителят на деянието е избягал и се укрива. От откраднатите нейни телефони и профил във Facebook заплашва нейни близки приятели и познати с физическа разправа.\r\n ", "date": "2020.01.11", "title": "Българин преби и обра сънародничка в Атина"}
{"url": "https://www.dnes.bg/politika/2020/01/11/rekordni-postypleniia-ot-24-mlrd-v-nap-za-2019-g.435588", "text": "Общите постъпления от данъци и осигурителни вноски по сметките на Националната агенция за приходите за 2019 г. са 23 милиарда и 870 млн. лв., съобщиха от пресцентъра на приходното ведомство.\n\r\nСумата е с рекордните 2,8 млрд. лв. повече спрямо постъпленията през 2018 г. и с около 628 млн. лв. над планираното за годината, отбелязват още от НАП.\n\r\n\"Приходите в НАП са на рекордно високо ниво през 2019 г., като увеличението им значително изпреварва ръста на БВП. Увеличават се както доброволно внесените суми, така и тези, акумулирани в производство по събиране\", каза по повод приходите на НАП изпълнителният директор на агенцията Галя Димитрова, цитирана от ведомството.\n                    \n                    \n                \n                \n                \n                \r\nТя допълни, че ще се запази фокусът към подобряване на общественото доверие и справедлива среда за правене на бизнес.\n\r\nПо данни на НАП данъчните приходи възлизат на 13,3 млрд. лв., като от данъка върху доходите на физическите лица в хазната са влезли над 3,6 млрд. лв.; постъпленията от корпоративни данъци са 2,8 млрд. лв., а нетните приходи от ДДС възлизат на 6,8 млрд. лв.\n\r\nОт приходната агенция посочват още, че осигурителните вноски, постъпили в бюджета, са общо 10,3 млрд. лв. в това число 6,2 млрд. лв. вноски за държавното обществено осигуряване, 2,6 млрд. лв. здравно-осигурителни вноски и 1,5 млрд. лв. за допълнително задължително пенсионно осигуряване.\n\r\n\r\n ", "date": "2020.01.11", "title": "Рекордни постъпления от 24 млрд. в НАП за 2019 г."}
{"url": "https://www.dnes.bg/stranata/2020/01/11/zastudiava-v-nedelia-shte-ima-usloviia-za-poledici.435589", "text": "През нощта облачността ще е значителна и в южната половина от страната и на места в Предбалкана ще превали дъжд. По високите котловинни полета на Западна България и в планините дъждът ще премине в сняг. На отделни места ще има условия за поледици. Ще духа слаб до умерен северозападен вятър. Минималните температури ще са между минус 3 и 2 градуса, в София - около 1, сочи прогнозата за времето на НИМХ.\n\r\nУтре преди обяд на много места в Южна България ще продължи да превалява дъжд, в планините - сняг, а по-късно от север облачността ще се разкъса. Северозападният вятър ще утихне, а в Източна България ще се ориентира от север-североизток и ще бъде до умерен. Максималните температури ще са между 3 и 8 градуса, в София - около 5.\n                    \n                    \n                \n                \n                \n                \r\nПо Черноморието облачността ще е значителна, преди обяд с превалявания от дъжд, главно по южното крайбрежие. Ще духа до умерен вятър от северозапад, който ще се ориентира от север-северозапад. Максималните температури ще са между 5 и 8 градуса. Температурата на морската вода ще е около 8 градуса. Вълнението на морето ще е 2-3 бала.\n\r\nНад планините облачността ще е значителна с валежи от сняг. Ще духа слаб до умерен вятър от изток-югоизток. Максималната температура на височина 1200 метра ще е около минус 1 градус, на 2000 метра - около минус 3.\n\r\nВ понеделник и вторник времето ще бъде сухо и спокойно. От запад отново ще започне затопляне. Над по-голямата част от страната ще бъде предимно слънчево, на места по поречието на Дунав, в котловините и низините, в нощните часове и преди обяд, ще бъде с мъгла или ниска облачност. В Предбалкана във вторник дневните температури ще достигат 10-12 градуса, в останалата част от страната ще бъдат предимно между 3 и 8 градуса. Сутрешните температури ще са между минус 5 и 0 градуса.\r\n ", "date": "2020.01.11", "title": "Застудява в неделя, ще има условия за поледици"}
{"url": "https://www.dnes.bg/index/2020/01/11/teheran-reshil-snoshti-da-priznae-vinata-si-za-svaleniia-samolet.435591", "text": "Иранските власти са решили да обявят, че украинският самолет е свален погрешка от ПВО на страната снощи, след като станало ясно, че досегашните отричания на каквато и да е вина не издържат, предаде Ройтерс, цитирайки агенция Фарс.\n\r\nВчера върховният ирански лидер аятолах Али Хаменей бил информиран за трагичната грешка, довела до гибелта на 176 души, намиращи се на борда на украинския боинг, и веднага свикал спешно заседание на Висшия съвет за национална сигурност на страната. На него било решено още тази сутрин, т.е днес, да бъде съобщена истината. Това направи генералният щаб на въоръжените сили на Иран в специално изявление още преди разсъмване.\n\r\nМеждувременно агенция ИРНА съобщи, че записите от черната кутия на самолета ще бъдат изпратени за разшифроване във Франция. Това е съобщил шефът на отдела за разследвания на произшествия при Организацията за гражданска авиация на Иран Хасан Резайефар. Според местната телевизия ИРИБ, обаче, която цитира осведомен източник в организацията, окончателно решение за изпращане на черната кутия зад граница още не е взето.\n\n\n\r\n                \n                \n                Председателят на Върховния съд на Иран Ебрахим Раиси нареди днес разследването на катастрофата на самолета да бъде ускорено, се казва на официалния сайт на съда. \"Органите на Върховния съд на Иран трябва в най-кратки срокове да съберат съответните документи от генералния щаб, Корпуса на гвардейците на иранската революция и Организацията за гражданска авиация, както и да получат разяснения от официални лица\", посочи Раиси.\n\r\nУкраинската служба за сигурност (СБУ) съобщи в декларация, цитирана от Ройтерс и ТАСС днес, че е била потвърдена една от работните й хипотези за причините за катастрофата на самолета край Техеран, а именно - работата на зенитния ракетен комплекс (ЗРК) в ръчен режим.\n\r\n\"Ние разглеждахме човешкия фактор като основна причина за авиокатастрофата - работата на ЗРК именно в ръчен, а не в автоматичен режим, както отначало казваха някои експерти\", каза шефът на СБУ Иван Баканов, цитиран от Ройтерс.\n\r\nТой добави, че на заседание на специалната работна група на СБУ \"експертите, имайки необходимите данни, се спряха на две версии - поразяване на самолета с ракета или терористичен акт\". \"Съобщението на иранските власти, че военните погрешка са свалили самолета, потвърди първата версия на нашето разследване, към която клоняхме и ние в СБУ\", отбеляза Баканов.\n\r\nВ първите два дни след трагедията Иран отричаше всякаква вина и наричаше все по-настойчивите предположения за сваляне на самолета по погрешка с иранска ракета \"психологическа война\" срещу страната. Много иранци, цитирани от Ройтерс, се възмущаваха в социалните мрежи, че властите в тяхната страна отделят повече време за отхвърляне на критиките, отколкото за съчувствие към жертвите на семействата.\n\r\n\"Защо бе допуснато граждански самолети да излитат от летището на Техеран в тези условия?\", писа в Тwitter Шива Балаги. А бившият вицепрезидент Шахийндохт Мораверди, също в Тwitter, подчерта: \"Ние се надяваме, че поне един високопоставен човек ще подаде оставка, за да успокои разгневените хора, които смятат, че са били унизени\".\n\r\nА външният министър на Иран Мохамад Джавад Зариф отбеляза в Тwitter: \"Тъжен ден. Предварителните изводи от вътрешното разследване на въоръжените сили (на Иран) сочат: човешка грешка, допусната в кризисен период заради авантюризма на САЩ, доведе до катастрофа\". Зариф поднесе съболезнования и извинения на иранския народ, а също и на семействата на жертвите на трагедията.\r\n \r\n/БТА/\r\n ", "date": "2020.01.11", "title": "Техеран решил снощи да признае вината си за сваления самолет"}
{"url": "https://www.dnes.bg/kino/2020/01/11/da-poviarvash-v-promianata-s-valensa-chovek-na-nadejdata.434216", "text": "Трансформацията на Лех Валенса от обикновен работник в корабостроителница до революционера, допринесъл за събарарянето на тоталитарния режим в Полша е проследена от Анджей Вайда във филма \"Валенса - човек на надеждата\".\r\nСюжетът ни връща времето в 80-те години на миналия век, разказвайки наситените исторически събития случили се в страната и падането на комунизма.\r\nАнджей Вайда е световно признат с филмите си \"Пепел и диаманти\",  \"Обетована земя\", \"Човекът от желязо\"... Носител е на  множество отличия, сред които и почетен \"Оскар\". Известен е и с интереса си към отразяването на политическото и историческо развитие на родната Полша. Така е и във \"Валенса - човек на надеждата\".\r\n                    \n                    \n                \n                \n                \n                Историята е представена като интервю с политическия лидер, разказващ знакови събития от живота си пред известната италианска журналистка Ориана Фалачи. В него миналото разкрива как се подрежда настоящето, а личният живот на политика влияе върху политическите му решения.\r\nВайда засилва чувството за реалистичност, използвайки архивни кадри с опашки пред магазини, протестиращи. Припомня кадри на Валенса до папата. Героят е представен като човек, вярващ, че светът може да се промени и покрай това се превръща във вдъхновение на народа.\r\nРолите са поверени на Роберт Виецкиевич, Агнешка Гроховска, Ивона Биелска и др. Гледайте \"Валенса: Човек на надеждата\" на 11 януари от 22.45 часа по телевизия.", "date": "2020.01.11", "title": " Да повярваш в промяната с \"Валенса: Човек на надеждата\""}
{"url": "https://www.dnes.bg/politika/2020/01/11/neno-dimov-ostava-v-aresta.435595", "text": "\n Нено Димов остава за постоянно в ареста, съобщава Нова тв. По делото липсват доказателства министърът да е делигиращ възможности на други лица. Съдът приема, че на този етап са на лице доказателства, които установяват съпричастност на подсъдиния към вменената му престъпна дейност.\n\r\nРешението на съда може да се обжалва на 16 януари. Днес от 13 часа се гледа делото срещу него в Специализирания наказателен съд.\r\nПо време на делото той помоли да не бъде уважено искането на прукарутарата за мярката \"Задържане под стража\".\r\n\"Вършил съм съвестно правомощията си и се присъединявам към защитата\", каза още пред Специализирания съд министърът в оставка. Министърът в оставка бе обвинен в умишлена безстопанственост за водната криза в Перник.\n\n\n\r\n                    \n                    \n                \n                \n                \n                От обвинението става ясно, че въпреки, че е бил уведомяван, че водите на яз. \"Студена\" намаляват, е давал разрешение за ползване на около 280 хил. кубични метра вода от \"Стомана Индъстри\" и 80 хил. кубични метра за \"Топлофикация\" Перник, съобщава .\r\nТова била причината за намаляване на нивото на водата в язовира със 7 млн. куб. метра. Капацитетът на язовира е 22 млн. куб. метра вода. Димов е  бил длъжен в определени периоди въобще да не издава разрешителни. То йе трябвало още през 2018 г. да измени графиците, още повече, че \"Стомана Индъстри\" е имала и други възможности да се снабдява с вода, обясни прокурор Кънев.\r\nТой добави, че основно задължение на Димов е да познава закона, още повече, че 7 години е заемал различни длъжности в МОСВ и е добре запознат с правомощията на министъра. В пледоарията си наблюдуващият прокурор заяви, че през септември и октомври миналата година от ВиК са го уведомили, че нивото пада и тогава издал разрешителни и едва през ноември количеството вода, дадени за двете дружества е било намалено, а е преустановено, едва ден след въвеждането на водния режим.\r\nСпоред прокурор Кънев, Димов може да извърши и друго престъпление, тъй като има достъп до информационни носители и служители на министерството.", "date": "2020.01.11", "title": "Нено Димов остава в ареста"}
{"url": "https://www.dnes.bg/zvezdi/2020/01/11/i-vosychnite-megan-i-hari-aut-ot-kralskoto-semeistvo.435517", "text": "Скандалът с оттеглянето на принц Хари и Меган Маркъл от кралското семейство стигна и до музея на Мадам Тюсо в Лондон. Оттам обявиха, че восъчните фигури на херцозите на Съсекс официално ще бъдат преместени далеч от другите членове на фамилията.\n\r\nМениджърът на Мадам Тюсо, Стийв Дейвис, споделя, че музеят също трябва да реагира на изненадващата новина за отказването на принц Хари и Меган Маркъл от всички кралски задължения и привилегии.\n\r\n\"От днес восъчните фигури на Хари и Меган няма да бъдат в зоната на кралското семейство“.\n\r\nРазбира се, те няма да бъдат изцяло премахнати от музея, но мястото им ще зависи от следващия им ход. Самите херцози споделят, че най-вероятно ще прекарат голяма част от годината в Северна Америка, където в момента се намира синът им Арчи. Натам се насочи и Меган, която остави принц Хари във Великобритания, за да изясни нещата с кралицата.\r\n                    \n                    \n                \n                \n                \n                Вижте още по темата в ", "date": "2020.01.11", "title": "И восъчните Меган и Хари - аут от кралското семейство "}
{"url": "https://www.dnes.bg/stranata/2020/01/11/bls-lekari-da-mogat-da-sankcionirat-kolegi.435617", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Лекари да могат да санкционират лекари. От Българския лекарски съюз поискаха законодателни промени, които да им дадат правомощия да санкционира медици при доказани нарушения. \n\r\nТова стана ясно по време на семинар на Софийската лекарска комисия в Правец. \n\r\nОт колегията са на мнение, че трябва да бъдат въведени в действие правилата за добра медицинска практика, които описват стъпка по стъпка какво трябва да прави всеки медик при диагностицирането и лечението на пациента.\n\r\n\"Няма правила за добра медицинска практика, а има осъдени лекари, че били нарушили добрата медицинска практика, каквито правила в България - няма ръководство, но лекарите ги съдят а не би трябвало\", коментира  адвокат Иван Сотиров.\n                    \n                    \n                \n                \n                \n                \r\nСпоред световната статистика всеки десети пациент получава увреждане при лечение в болница. В България регистър на медицинските грешки няма.\n\r\n\"Такъв регистър би бил полезен стига по обективен начин да могат да се измерват тези усложнения, неудачи или грешки. А това съвсем не е лесно.\" заяви пред  проф. д-р Николай Габровски.\n\r\nСпоред данните на бившата агенция \"Медицински одит\" 9% от медицинските грешки у нас са заради лекарска небрежност.\r\n ", "date": "2020.01.11", "title": "БЛС: Лекари да могат да санкционират колеги!"}
{"url": "https://www.dnes.bg/stranata/2020/01/11/i-dnes-opasno-mrysen-vyzduh-otcheten-v-7-bylgarski-grada.435602", "text": "И днес опасно мръсен въздух бе отчетен в няколко града на България. Според сайта на Европейската агенция по околната среда, са отчетени високи стойности на фини прахови частици в София, Пловдив, Асеновград, Смолян, Варна, Шумен и Горна Оряховица.\r\n\r\nЗамърсяването в тези градове се подсилва от липсата на вятър. Привечер от запад синоптиците обещават да има валежи от дъжд и сняг, които  трябва да намалят замърсяването на въздуха.\r\n ", "date": "2020.01.11", "title": "И днес: Опасно мръсен въздух - отчетен в 7 български града"}
{"url": "https://www.dnes.bg/stranata/2020/01/11/zadyrjaha-dvama-za-jestokoto-ubiistvo-v-galiche.435620", "text": "Двама са задържани за жестокото убийство на 18-годишно момиче от Галиче, съобщава Нова тв по неофициална информация. В момента се провеждат разпити. Задържаните са криминално проявени. Преди година те са пребили жител на Галиче с камъни.\n\r\nМомичето бе намерено рано тази сутрин в двора на къщата, в която живее с прерязано гърло.Бащата на жертвата работи в чужбина, а майката е напуснала семейството. Момичето е ученичка във врачанско училище.\r\nСпоред съседи момичето било кротко и добро. Андрея често споделяла, че се страхува, но на никого не разказала точно от какво. Само помолила съседката баба Илиана да поглежда към тях и да я пази преди 3-4 дни, когато решила, че няма да нощува у чичо си, както до сега. \r\n\r\nВсички жители на Галиче са в шок от случилото се.\r\n\r\n\r\n ", "date": "2020.01.11", "title": "Задържаха двама за жестокото убийство в Галиче"}
{"url": "https://www.dnes.bg/sport/2020/01/11/koi-trenirovki-zabaviat-stareeneto.435528", "text": "Остаряването е част от живота и е неминуемо. Колкото и скъпи процедури да си правите, колкото и скъпи кремове да ползвате, няма как да го предотвратите напълно. Има и нещо друго. Тялото и кожата реагират не само на външни влияния, а и на процесите, които се извършват в самото него. Казано по друг начин – ако приемате правилната храна и добавки, и ако се натоварвате по най-добрия за вас начин, можете да забавите появата на бръчките.\n\r\nДиректорът на центъра по кинезиология в университета Чапман, Калифорния, вярва, че упражненията могат да ви помогнат да се чувствате по-млади и да изглеждате така.\n\r\nЕто и кои активности ще забавят процеса на стареене:\n\r\n\r\nЙогата не действа на конкретна част на тялото, а има ефект върху цялото тяло.Но има дори разработени специални упражнения за лицето, които да поддържат кожата млада и опъната.\n                    \n                    \n                \n                \n                \n                \r\n\"Йогата помага да намалите стреса, който е сред основните фактори, ускоряващи стареенето. Това рефлектира веднага и върху цялостното състояние на тялото и кожата\", твърди йога експертът Динеш Дагар.\n\r\n\r\nПовечето жени избягват вдигането на тежести, но не трябва, защото то помага за здравето на костите. Фитнес експерти, както и медици, вярват, че тренировките за вдигане на тежести са много полезни в борбата с остеопорозата.\r\nВнимавайте и вдигайте тежести само под наблюдението на професионалисти.\r\nВижте още тренировки в", "date": "2020.01.11", "title": "Кои тренировки забавят стареенето"}
{"url": "https://www.dnes.bg/sofia/2020/01/11/shofior-katastrofira-do-borisovata-gradina-v-bolnica-e.435618", "text": "Катастрофа в района на Борисовата градина в София е регистрирана от МВР. Кола излетя от пътя и се приземи в Борисовата градина в столицата, съобщава Нова тв.\r\nШофьорът се е движел по бул. \"Драган Цанков\" в посока Телевизионната кула, когато му прилошало и изгубил контрол над автомобила.\r\n\r\nПресякъл е две ленти в насрещното и се ударил в дърво. Нараняванията му не са сериозни и е откаран в Окръжна болница. За щастие, няма други пострадали.", "date": "2020.01.11", "title": "Шофьор катастрофира до Борисовата градина. В болница е"}
{"url": "https://www.dnes.bg/notifikacii/2020/01/11/zadyrjaha-kradci-na-kabeli-ostavili-7-sela-bez-tok.435597", "text": "Задържаха двама крадци на кабели, които през ноември и декември са оставили на няколко пъти 7 села в община Лесичово, Пазарджишко на тъмно. Това съобщиха от Областната дирекция на МВР. От края на ноември до втората половина на декември от територията на селата Лесичово, Калугерово и Памидово били извършени няколко кражби на проводници от електропреносната мрежа, съобщава \"Монитор\".\n\r\nВ резултат на това се наложило аварийното възстановяване на електроподаването в тези населени места, а общата дължина на откраднатите кабели е била над 2400 метра. За разследване на тези случаи бил сформиран екип от криминалисти, полицейски и младши-полицейски инспектори от участъка в Лесичово, на чиято територия са извършени посегателствата.\n                \n                \n                \r\nВ резултат на усърдната работа на служителите и извършените оперативни и процесуални действия било установено, че кражбите са извършени от С.Д.- 39 г. и К.Ц- 32 г. , и двамата от котелското село Градец.\n\r\nМъжете са стари познайници на органите на реда, с множество криминални прояви, в това число и ефективни присъди за кражби на проводници. „Дуото“ е задържано първоначално за срок от 24 часа, като срокът на арест е удължен със 72 часа от прокурор при Районната прокуратура в Пазарджик.\n\r\nРаботата по документиране на престъпната им дейност продължава, води се полицейско производство.", "date": "2020.01.11", "title": "Задържаха крадци на кабели, оставили 7 села без ток"}
{"url": "https://www.dnes.bg/muzika/2020/01/11/otide-si-barabanistyt-na-rush-niil-piyrt.435619", "text": "Барабанистът и текстописец на легендарната канадска прогресив рок група  Нийл Пиърт почина на 67-годишна възраст, предаде .\r\n\r\nВ съобщение, публикувано на страницата на групата в Twitter се изразява съжаление, че Пиърт е загубил продължилата три години и половина битка с рака.\r\n\r\nБарабанистът на група  беше многократен носител на наградата \"Барабанист на годината\" според престижната класация на списание \"Drum Magazine\".\r\n\r\nТой признава, че в своята кариера се е вдъхновявал от най-добрите барабанисти на британската хард рок сцена като Kийт Муун, барабанист на групата The Who и Джон Бонъм, барабаниста на Led Zeppelin.", "date": "2020.01.11", "title": "Отиде си барабанистът на Rush - Нийл Пиърт"}
