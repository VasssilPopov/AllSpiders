{"url": "https://www.dnes.bg/akoshtete-vqrvaite/2019/04/06/7-tipa-povedenie-koito-privlichat-myjkoto-vnimanie.406702", "text": "Езикът на тялото, нагласата, настроението – всички тези характеристики на поведението имат огромно значение, когато общувате с другите, още повече когато искате да привлечете мъжкото внимание, за да откриете своята половинка.\r\nСред различните типове женско поведение се открояват някои особено привлекателни за мъжете. В повечето случаи приветливостта, позитивната нагласа и отвореност към общуване са сред печелившите стратегии в комуникацията.\r\nАко все още не сте открили своята половинка, а много искате това да се случи, вижте как най-успешно да привлечете мъжкото внимание.\r\n\r\nВраждебната настройка, начумереният поглед, нежеланието за общуване красноречиво говорят, че последното, което търсите, е контакт, още по-малко интимен. Обратното поведение обаче предразполага и подбужда мъжкия интерес.\r\n                    \n                    \n                \r\nМъжете имат нужда да се чувстват харесвани не само заради външния им вид, но и заради чувството им за хумор. Ако искрено се смеете на шегите му, това е неоспорим знак за него, че го харесвате.\r\n\r\nКосата е една от най-привлекателните за мъжкото око части от женската визия. Тя е символ на женствеността. Обикновено повечето мъже си падат по дългите коси. Намират ги за секси и предпочитат те да се веят свободно около врата ви. Ако искате да накарате мъж да ви забележи, включете и косата в арсенала си от любовни оръжия.\r\n", "date": "2019.04.06", "title": "7 типа поведение, които привличат мъжкото внимание"}
{"url": "https://www.dnes.bg/eu/2019/04/06/andrei-novakov-shte-sezirame-syda-na-es-za-paket-mobilnost.406819", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЩе сезираме Съда на ЕС за пакет \"Мобилност\", заяви евродепутатът Андрей Новаков в предаването \"Брюксел 1\" на телевизия\r\n\"Има непропорционални мерки, както е връщането на камиона. Да върнеш един камион от Белгия до Франция е едно, но да го върнеш от Белгия до България – съвсем друго. Очевидно е, че е с различни тежести за отделните държави членки и не е пропорционално. Второ, процедурата в ЕП беше нарушена – не ни дадоха да гласуваме собствените си поправки. Стана колега и призна, че нашите изменения и допълнения, които сме писали заедно с тях, са групирани само защото идват от България и отгоре пише Новаков, Курумбашев, Кючук или Джамбазки. Няма значение какво е съдържанието - вътре имаше самоизключващи се неща и ги групираха да ги гласуваме така, за да могат да го претупат. За 10 минути гласувахме целия пакет,“ обясни той за това как е минало гласуването тази седмица на първо четене в ЕП.\n\n\n\n\n\r\n\"Надявам се един ден да отговарят за това, което са направили, това беше диктат на мнозинството. Гласуваха това да нарушат правилника и аз съм сигурен, че част от тези разпоредби ще паднат в съда,“ коментира Новаков.\r\n                    \n                    \n                \"Европейската комисия, която внася пакет \"Мобилност\", само преди 2 седмици публикува доклад, в който признава, че липсват 400 хиляди паркинга“, заяви Новаков, пояснявайки, че и този аргумент не е взет предвид при бързото гласуване в ЕП.\n\r\nТой припомни, че преди 2 седмици не са стигнали два гласа, за да отпадне точката. \"А имаше решение, което беше оповестено на ръководството на ЕП да се пристъпи към гласуване само и единствено ако има солидно мнозинство,“ коментира още евродепутатът.\r\nСпоред него това гласуване се използва само и единствено за политическа цел преди изборите, защото и гласувалите са наясно, че пакетът няма как да влезе в сила сега.\r\n\"Предстоят преговори с Европейската комисия и Съвета, които очаквам, че ще се състоят есента/зимата на тази година. До края на този парламент, от днес, остава малко повече от седмица, в която е научна фантастика да може да започнат преговори, които обикновено отнемат 9-10 месеца, дори година, и те да приключат за 7 дни и да успеят да го върнат следващата седмица и да го гласува на второ четене\", смята Новаков.", "date": "2019.04.06", "title": "Андрей Новаков: Ще сезираме съда на ЕС за пакет \"Мобилност\""}
{"url": "https://www.dnes.bg/index/2019/04/06/zodiite-koito-se-vliubvat-v-pogreshniia.406762", "text": "Истина е, че не избираме в кого да се влюбим, но някои от зодиакалните знаци винаги избират човек, който в момента е зает, или просто не е подходящ за тях и не биха си паснали с него. Ето и кои са тези зодии.\r\n \r\n\r\n \r\nНай-страстните сред огнените знаци! Родени за лидери, изпълнени с кураж, увереност, разчитат на себе си. Смели са, силни и рискуват, за да получат това, което искат. Трудно се предават, затова винаги преследват нещо, дори то да е невъзможно. Ако някой не отвръща на любовта им, те не могат да го приемат и се опитват всячески да влязат под кожата на този човек. Мислят, че могат да го спасят от проблемите му с подкрепата и любовта си, и че така той ще се влюби в тях.\r\n \r\n\r\n \r\nЕдни от най-напрегнатите и крайни зодиакални знаци. Упорити са и доста амбициозни. Не познават думата „отказ“, винаги преследват целите си и се борят докрай. Понякога, ако не печелят и не получават това, което искат, стават като обсебени от него – не намират покой, докато не го получат. Така се борят и за човек, в когото са влюбени, дори той да не отвръща на чувствата им. Не могат да повярват, че някой не проявява интерес към тях, опитват да спечелят симпатиите му по всякакъв начин, дори това да им коства много усилия.\r\n \r\n\r\n \r\nИ те са огнени знаци като Овните. Приключенци са, обичат да изследват, да анализират. Доверяват се на инстинктите си, преживели са и са видели много неща, затова сякаш стават безстрашни. Най-много от всички зодии вярват, че няма невъзможни неща. Огромни оптимисти са и вярват, че могат да постигнат всичко. Дори някой да не ги харесва, те смятат, че могат да го накарат да се влюби в тях. Често си падат по хора, които едва ли могат да спечелят, дори по знаменитости. Живеят във фантазиите си.\r\n\r\n\r\n ", "date": "2019.04.06", "title": "Зодиите, които се влюбват в погрешния"}
{"url": "https://www.dnes.bg/politika/2019/04/06/koi-ceni-shte-trygnat-nagore-kogato-bylgariia-prieme-evroto.406823", "text": "Ангела Меркел нарича еврото \"нашата обща съдба“. Политиците в целия широк спектър от Еманюел Макрон до Виктор Орбан го смятат за най-важната институция на обединена Европа.\n\r\nВ същото време бившият британски външен министър Уилям Хейг го беше описал като „горяща сграда без никакви изходи“. \"Макар да бе експеримент, замислен да ги сплоти, всъщност нищо не е разделяло Европа в такава степен като еврото\", казва и нобеловият лауреат по икономика Джоузеф Стиглиц.\n\r\nИзобщо еврото е вечният извор на спорове в обединена Европа. А в следващите няколко години има всички изгледи тъкмо България да се окаже във фокуса на тези спорове.\r\n за всички членки на ЕС, с изключение на Дания (и Великобритания, доколкото тя все още е в съюза). Но страната ни сега е в наистина уникална позиция: докато държави като Чехия и Швеция съзнателно се стараят да не покриват критериите, за да не влязат в еврозоната,  България ги покрива и иска да влезе, но не може.\n                    \n                    \n                \r\nМного технократи в европейските институции, а и в някои по-влиятелни национални правителства, смятат, че с приемането на еврото не бива да се прибързва, най-малкото докато доходите в България не се приближат още малко до средните за съюза.\n\r\nВероятно имат основания да смятат така. Малцина дори и у нас си дават сметка, че „конвергенция“ означава ръст не само на заплатите, но и на цените. До момента никъде въвеждането на еврото не е довело до сериозни инфлационни процеси - според официалната статистика. Но съвсем не е така според субективните възприятия на хората. Откъде идва това противоречие и какви са шансовете то да се получи и в България? \n\r\n„Няма да има инфлационни импулси над здравословните равнища – нито при влизането във валутния механизъм ERM II, нито при приемането на еврото“, подчерта Димитър Радев, управител на Българската народна банка, в интервю за БНТ. „Това обаче не означава, че цените ще останат неизменни. Ние се намираме в процес на реална конвергенция. Този процес, наред с другото, означава доближаване до средните равнища в Европа както на доходите, така и на цените“. \n\r\n, еврото просъществува три години във „виртуален\" вид, преди на 1 януари 2002 дванайсет европейски страни да заменят с него националните си валути. Още тогава започнаха и първите вълни на недоволство от свързаното с промяната масово поскъпване. Германците дори прекръстиха еврото на teuro - от teuer, скъп. Мнозина италианци и днес ще ви обяснят, че краят на благосъстоянието им е дошъл през 2002 г. с първия допир до новите пари.\n\r\nВ същото време и Евростат, и всички останали изследвания показват, че приносът на валутната смяна към инфлацията е бил минимален - между 0.09 и 0.6 процента (според различните изследвания и за различните държави).\r\n Преди десетина години двама икономисти от Организацията за икономическо сътрудничество и развитие, Феликс Хюфнер и Изабел Коске, анализираха всички достъпни данни, за да отговорят на този въпрос преди въвеждането на еврото в Словакия.\r\n\"Може да се очаква, че промяната на валутата ще доведе до значително повишаване на цените в множество сектори, особено забележимо в онези, свързани с развлеченията\", предупредиха те. Ефектът върху цялостната измервана инфлация (според т. нар. Хармонизиран индекс на потребителските цени, или HICP), не е голям – Хюфнер и Коске го оцениха на не повече от 0,32%. \r\nНо той е много забележим, защото става дума за стоки от ежедневна необходимост: кафето, цигарите, вестникът. Неслучайно швейцарският икономист Ханс Волфганг Брахингер измисли т. нар. \"индекс на възприеманата инфлация“ и показа, че според възприятията на потребителите в Германия инфлационният ефект от еврото е бил четири пъти по-голям, отколкото го измерва статистиката.\n\r\nВсички проучвания по темата показват най-сериозно поскъпване в издателския бизнес, ресторантьорството, във фризьорските салони и билетите за кино. Хотелските стаи, ваканционните пакети и пътуванията също рязко тръгват нагоре. Всъщност ефектът е най-силен за хората със средни и по-високи доходи, които харчат повече за развлечения.\n\r\nДори и в Литва, която прие еврото в края на дефлационен цикъл с рекордно ниски лихви, пак се забеляза подобно поскъпване. Евростат отчете най-видими корекции в цените в кафенетата, фризьорските салони, жилищните наеми и домашните ремонти.\r\nЦелият анализ четете в", "date": "2019.04.06", "title": "Кои цени ще тръгнат нагоре, когато България приеме еврото? "}
{"url": "https://www.dnes.bg/notifikacii/2019/04/06/novi-zakoni-v-brunei-nakazvat-sys-smyrt-homoseksualizma.406824", "text": "Стотици хора се събраха днес пред притежавания от Бруней лондонски хотел Дорчестър в знак на протест срещу ново законодателство, основаващо се на шериата и предвиждащо смъртно наказание за хомосексуализъм, прелюбодейство и изнасилване, предаде Ройтерс.\r\nБруней, бивш британски протекторат с предимно мюсюлманско население от 400 000 души, защитава правото си да прилага шериата, който наказва содомията, прелюбодействието и изнасилването със смърт, включително умъртвяване с камъни, а кражбата - с ампутация.\r\nНовите закони, елементи от които за първи път бяха приети през 2014 година, предизвикаха международно недоволство.\r\nДържавната инвестиционна агенция на Бруней притежава хотелската група Дорчестър кълекшън (Dorchester Collection).\r\nПротестиращите в Лондон развяваха знамена с цветовете на дъгата, отбелязва Асошиейтед прес.\r\n                \n                ООН заяви в сряда, че Бруней нарушава човешките права като прилага шериата.\r\nОксфордският университет съобщи днес, че ще преразгледа почетното звание, което е присъдил на султана на Бруней след критиките срещу новите закони в страната.\r\nУниверситетът уточни, че споделя \"международното отвращение\", което е предизвикал законът и ще преразгледа решението си от 1993 година да присъди почетна титла по гражданско право на султана Хасанал Болкиах.\r\nСветовноизвестни личности като американският актьор Джордж Клуни, британският певец Елтън Джон и телевизионната водеща от САЩ Елън де Дженерис подкрепиха световен бойкот на 9-те хотела, свързани със султана. (БТА)", "date": "2019.04.06", "title": "Нови закони в Бруней наказват със смърт хомосексуализма "}
{"url": "https://www.dnes.bg/temida/2019/04/06/osvobodiha-trima-ot-zadyrjanite-za-podkupi-v-dai-pernik.406825", "text": "Трима от задържаните за подкупи след спецакция в \"Автомобилна администрация\" в Перник излизат от ареста, съобщи  Нова тв. \n\n\r\nНачалникът на местната дирекция на ДАИ беше оставен без мярка за неотклонение. А двете жени, обвинени за участие в организираната престъпна група, ще останат под домашен арест.\r\nЕдната от тях е психолог и издава удостоверения за психологическа годност на водачите. Другата е със средно образование.\r\nАдвокатът ѝ се аргументира, че дори няма правомощия да прави проверки на шофьори. В ареста остават главния инспектор, сочен за организатор, и двама от инспекторите. Според съда има опасност да извършат друго престъпление.", "date": "2019.04.06", "title": "Освободиха трима от задържаните за подкупи в ДАИ - Перник "}
{"url": "https://www.dnes.bg/notifikacii/2019/04/06/morskite-vylni-izhvyrlili-paketi-s-kokain-na-rumynskiia-briag.406827", "text": "Десетки пакети с кокаин са били изхвърлени от вълните на румънския бряг на Черно море от град Нъводари на север до Мангалия на юг, съобщава ТАСС, като се позовава на Медиафакс.\n\r\nСпоред органите на следствието става дума за количество от над сто килограма наркотик.\n\r\nМестни жители са започнали да намират пакетите на плажовете от петък. Засега няма обобщени данни, но пакетите са около стотина, всеки от които с до един килограм кокаин.\n\r\nПолицията в Констанца призова хората да не укриват пакетите, а да съобщават в полицията или на спешния телефон 112.\n\r\nПолицейските власти съобщиха, че в момента на черноморското крайбрежие на Румъния се провежда голяма операция срещу търговията с наркотици с участието на над 300 полицейски, гранични и жандармерийски служители, 60 автомобила, 14 плавателни съда и 2 хеликоптера.\n                \n                \r\nПредполага се, че пакетите с кокаин може да принадлежат към същата партида, част от която беше намерена в края на март в захвърлена моторница на пуст плаж в делтата на Дунав. Тогава румънската полиция откри в двойно дъно на лодката повече от 800 килограма наркотици, вероятно кокаин, на стойност 300 млн. евро на черния пазар.\r\nФеликс Банила, ръководител на Дирекцията за разследване на престъпленията на организираната престъпност и тероризма (ДРПОПТ), заяви в края на март, че откритият кокаин е с чистота почти 90 процента, което позволява смесването му с други вещества, като по този начин количеството му може да бъде утроено.\n\r\nКокаинът произхождал от Южна Америка и бил докаран до Румъния по море, заяви Адриан Ламбрино, шеф на Дирекцията за борба с организираната престъпност в рамките на полицията. (БТА)\r\n ", "date": "2019.04.06", "title": "Морските вълни изхвърлили пакети с кокаин на румънския бряг"}
{"url": "https://www.dnes.bg/zvezdi/2019/04/06/aleks-rodriges-zavede-djei-lo-na-striiptiz.406757", "text": "Алекс Родригес определено заслужава титлата гадже на годината… или по-скоро годеник на годината, тъй като бившият спортист предложи на изгората си Дженифър Лопес брак миналия месец.\r\nТой не само не само постоянно демонстрира любовта си към звездата по всякакъв начин, но и дори ѝ помага да влезе в роля. Родригес взел присърце настоящият проект, по който певицата работи – лентата „Hustlers“, където тя играе стриптизьорка и я завел на стриптийз клуб, за да усети атмосферата и движенията.\r\n \r\n„Той ми помогна да направя проучване за ролята като ме заведе на стриптийз клуб в Ню Йорк. Заедно изгледахме шоуто и след това аз останах да поговоря с момичетата. Разбира се, че той е добре запознат с професията и дамите още от годините си на млад атлет, излизайки по клубове и други подобни неща. Помогна ми много при подготовката за ролята и ме подкрепяше силно“, сподели дивата пред Apple Music’s Beats 1.\r\n \r\nИ още… Алекс дори минал на специален хранителен режим, заедно с Лопес, докато тя подготвя тялото си за филма. „Винаги тренирам за нещо. За ролята си в „Hustlers“ тялото ми трябваше да е много стегнато и се постарах. Заедно с Алекс минахме на строг режим без захар и въглехидрати първо за 10 дни, а после за още 5.\r\n \r\nОтслабването на 20 е едно, но с възрастта става все по-трудно. Подготвила съм видео, което ще излезе в YouTube за режима и храненето ми и как поддържам формата си“, добави латината.\r\n\r\n", "date": "2019.04.06", "title": "Алекс Родригес заведе Джей Ло на стрийптиз"}
{"url": "https://www.dnes.bg/eu/2019/04/06/radikalno-ot-berlin-konfiskuvaite-jilishtata-na-golemite-sobstvenici.406826", "text": "Ако Рузбех Тахери успее да постигне целта си, властите в Берлин ще изземат апартаменти от големи собственици на имоти.\n\r\nВ събота защитникът на наемателите и негови сподвижници планират да започнат събирането на подписи за организирането на референдум за изземване от града на всички имоти от частни собственици, търсещи печалба, които притежават над 3 хил. апартамента.\n\r\nИ това не е единственото предложение, насочено към имотната индустрия в Берлин. През януари кметът на града Михаел Мюлер предложи изкупуването на около 50 хил. апартамента от частни собственици, а неговата Социалдемократическа партия иска замразяване на наемите в следващите пет години, пише Wall Street Journal.\n                    \n                    \n                \r\nБерлин е начело сред все повече градове и страни в света, които обмислят радикални политики, за да държат под контрол растящите наеми на апартаментите. Годините на повишаване на цените изцедиха финансово наемателите и правителства в цял свят са подложени на натиск да направят нещо по въпроса.\n\r\nСега някои от тях решават, че насърчаването на жилищното строителство не е достатъчно за поддържането на достъпни цени в градовете и се стремят да ограничат възможностите на частните собственици да повишават наемите.\n\r\nНеотдавна испанското правителство прие указ за ограничаване на цената на наемите на апартаменти. Законодатели в Ню Йорк и Чикаго се стремят да въведат или засилят контрола върху наемите. Никой друг град обаче не стига толкова далеч, колкото Берлин.\n\r\nАко кампанията на Тахери \"Отчуждете Deutsche Wohnen”, по името на голям собственик на апартаменти, звучи като левичарска куха мечта, обществени допитвания показват друго. Според анкета на Forsa Institute, публикувана през февруари, 44% от жителите на Берлин като цяло подкрепят мярката, а 39% са против нея. “Левица“, една от трите партии в коалиционното правителство в града, я подкрепя, а зелените все още не са взели решение.\r\nПредложението се основава на член 15 от конституцията на Германия, който позволява на правителството да  социализира терени (да ги предаде на разположение на цялото общество – бел. ред.), за да станат привлекателни за обществено ползване. Собствениците на имоти ще бъдат компенсирани, но е спорно дали това трябва да се случи на пазарни стойности.\n\r\nМярката все още е далеч от това да се превърне в реалност. Първо Тахери трябва да събере над 170 хил. подписа, за да стане референдумът възможен. Дори ако избирателите одобрят мярката по време на гласуването, тя няма да има правнообвързваща сила. Групи от индустрията твърдят, че въпреки член 15 отчуждаването ще е нарушение на провинциалните и федералните закони и почти сигурно ще бъде блокирано. Как градът, който разполага с ограничени ликвидни средства, ще намери милиарди, за да компенсира собствениците на имоти също не е ясно.\n\r\nНо профсъюзи се безпокоят, че дори гласуването да се провали, то ще увеличи обществената подкрепа за левицата, ще подложи на натиск политиците и ще засили още повече настроенията срещу собствениците на имоти. Миналата седмица няколко коли, собственост на Deutsche Wohnen, бяха подпалени, а полицията разследва нападението като възможно престъпление с политически подбуди.\n\r\n\"Една от целите на инициативата е да прогони инвеститорите и да създаде нещо отровно, тя успя и това е много лошо за Германия и Берлин“, казва Мануела Дамианакис, говорителка на Deutsche Wohnen. Според нея с отблъскването на частните инвеститори инициативата ще затрудни изграждането на така необходимите достъпни жилища.\n\r\nТахери твърди, че макар референдумът да няма правнообвързваща сила, за кметството на града ще бъде трудно да го игнорира. Той отбелязва, че след началото на инициативата му кметът на Берлин предложил само градът да изкупи 50 хил. части апартамента.\r\n\"В други германски градове хората наблюдават нашата кампания и казват \"най-после радикално решение“, допълва Тахери. \"Тъй като преживяваме радикализма на свободния пазар от години, сега трябва да предприемем радикална контрамярка“, отбелязва той.\n\r\nКризата с достъпните жилища в Берлин е относително нова. След като стана столица на обединена Германия през 1990 г., градът остана по-беден и по-достъпен от други германски градове като Хамбург, Мюнхен и Франкфурт.\n\r\n\"Преди десет години празните апартаменти бяха проблемът в Берлин“, казва Юлиан Задо, заместник-председател на социалдемократите в Берлин и един от хората зад предложението за петгодишно замразяване на наемите. През 2004 г. градът продаде над 65 хил. апартамента държавна собственост на частни инвеститори.\n\r\nПрез последните десет години наемите почти се удвоиха, тъй като известният нощен живот и културната сцена в града привлякоха все повече млади професионалисти от цяла Европа. През 2015 г. федералното правителство в Германия въведе мярка, ограничаваща възможната бързина на нарастване на наемите в големи градове. В същото време Берлин започна да купува повече апартаменти под наем от частни собственици – по-малко от предложението на Мюлер, въз основа на закон, който дава право на града на първи отказ при продажби на имоти в квартали, изложени на опасност да станат твърде скъпи.\n\r\nНо критици казват, че тази и други мерки не са помогнали особено за поддържане на достъпни цени на жилищата в града, където над 80% от апартаментите се отдават под наем. Само през второто полугодие на миналата година наемите в Берлин са нараснали с 9%, сочат данни на консултантската компания JLL, въпреки че градът все още е далеч по-евтин от Лондон или Париж.\n\r\nЙоана Кусяк, специалист по градски изследвания в Кеймбриджкия университет, твърди, че ако предлаганият от Тахери референдум успее, той може да се превърне в пример за други градове в Европа да следват по-агресивна политика за защита на наемателите. Според нея е важно, че повечето радикални стремежи за поддържане на ниски наеми „идват от властовия център на Европейския съюз“.\r\nОще за икономика четете в ", "date": "2019.04.06", "title": "Радикално от Берлин: Конфискувайте жилищата на големите собственици"}
{"url": "https://www.dnes.bg/eu/2019/04/06/nad-1000-dushi-ne-iskat-da-se-vyrnat-v-centyra-diavata.406828", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Сериозно напрежение има в Гърция. По информация на Bulgaria ON AIR над 1000 мигранти остават в импровизирания палатков лагер край Солун. Те отказват да се върнат в бежанския център \"Диавата\".\n\n\n\r\nСпоред местни медии бежанците са решени да стигнат до границата със Северна Македония и чакат тя да бъде отворена. Засилено е полицейското присъствие. Преди време емигрантите напуснаха бежанския лагер в опит да се отправят към границата. Те бяха спрени от силите на реда, които използваха сълзотворен газ. До напрежението се стигна, заради фалшиви новини разпространени в социалните мрежи.\n                    \n                    \n                \r\nТогава мигрантите са били подлъгани от публикации, че може да достигнат свободно до границата на Гърция с Албания и Северна Македония, а след това да продължат пътя си към Централна Европа.\n\r\n\"Постоянно ни казват да чакаме! Направихме го и накрая решихме да отидем до границата, да спим там и после да заминем за друга страна. По-добра държава, по-добър живот\", призна иракски емигрант.\r\nПри днешните сблъсъци е ранен един фоторепортер, а двама мигранти са задържани.\r\n ", "date": "2019.04.06", "title": "Над 1000 души не искат да се върнат в центъра \"Диавата\""}
{"url": "https://www.dnes.bg/index/2019/04/06/irina-sheik-ukrasi-noviia-broi-na-vogue.406760", "text": "Ирина Шейк краси новия брой на бразилското издание на Vogue за април 2019 година. \r\nКадрите за фотосесията и кориците са дело на професионалния обектив на Джампаоло Сгура като за първата корица руският супермодел носи тренч на Burberry с обеци на Vivara.\r\n \r\nЗа втората корица виждаме Ирина Шейк в топ на Von Trapp и шапка Eric Javits.\r\n \r\nПридружаващата фотосесия в пролетния брой на модната библия представя своеобразен наръчник за гардероб за топлия сезон, издържан изцяло в топлите и нежни неутрални цветни палитри.\r\n \r\nКафявите и нюд цветове се комбинират умело с бяло и черно, а фееричните кройки на панталони и ризи се открояват като задължителен елемент за следващите месеци.\r\n\r\n", "date": "2019.04.06", "title": "Ирина Шейк украси новия брой на Vogue"}
{"url": "https://www.dnes.bg/notifikacii/2019/04/06/baiern-miunhen-razmaza-borusiia-dortmund-pokazno-s-5-0.406829", "text": "Байерн Мюнхен екзекутира Борусия Дортмунд показно с 5:0 в дербито на 28-ия кръг в Бундеслигата, оказало се и стотно издание на Der Klassiker в германския елит.\n\r\nШампионите направиха истинска демонстрация през първото полувреме, в което отбелязаха четири попадения, отправиха 15 удара и тотално надиграха противника си, който влезе като лидер в таблицата в мача.\n\r\nМатс Хумелс откри резултата срещу бившия си отбор, а после още един някогашен ас на вестфалци се разписа - Роберт Левандовски. За поляка това беше юбилеен гол №200 в Бундеслигата, като само митичният снайперист на баварския колос Герд Мюлер е имал нужда от по-малко мачове за това постижение.\n\r\nХави Мартинес направи аванса на своите класически и за първи път постигна четири гола в рамките на един сезон за мюнхенци, а малко преди паузата и Серж Гнабри наказа противника.\n                \n                \r\nСлед почивката Байерн видимо намали оборотите и доиграваше мача срещу изморения си и емоционално съсипан опонент. Това обаче не попречи на Левандовски да вкара още веднъж в 89-ата минута.\n\r\nБезупречният днес Байерн Мюнхен събра 64 точки и се изкачи на върха, а унизеният Борусия Дортмунд падна на втора позиция със своите 63 пункта.\r\nОще за срещата четете в", "date": "2019.04.06", "title": "Байерн Мюнхен размаза Борусия Дортмунд показно с 5:0"}
{"url": "https://www.dnes.bg/notifikacii/2019/04/06/jylti-jiletki-na-protest-vyv-franciia-za-poredna-sybota.406809", "text": "Протестиращи от движението на \"жълтите жилетки\" излязоха по улиците на френските градове за 21-ва поредна събота, предадоха световните агенции.\r\nВъпреки забраните за демонстрации в някои райони на френската столица, въведени след изблиците на насилие на 16 март, и днес най-много протестиращи се събраха в Париж.\r\nПървата колона от 400 души се образува на парижкия площад на Републиката с плакати \"Макрон - оставка\", информира кореспондент на ТАСС.\r\nОще в началото на колоната полицията задържа няколко души, маскирали лицата си, което е забранено според новия закон за борба с безредиците по време на протести и се наказва с глоба от 1500 евро и 1 година затвор.\r\nСтотици се събраха днес и в нормандския град Руан, включително представители на няколко синдиката, като колоната започна да обикаля около забранената зона в центъра на града, уточнява Франс прес.\r\nДемонстрации са организирани от социалните мрежи и в Лион, Дижон, Ница, Нант, Монпелие, Бордо и Тулуза.(БТА)", "date": "2019.04.06", "title": "\"Жълти жилетки\" на протест във Франция за поредна събота "}
{"url": "https://www.dnes.bg/sofia/2019/04/06/zelen-filtyr-za-sofiia-vmesto-pusteeshti-zemi-120-000-dyrveta.406806", "text": "Започна четвъртият залесителен сезон за Новата гора на София край Суходол, съобщиха от Столичната община.\n\r\nИнициативата цели трансформация на пустеещи общински земи в гора и  изграждане на зелен филтър в близост до София, които да подпомогне  подобряване качеството на атмосферния въздух. \n\r\nНовата гора на София край Суходол е най-мащабната залесителна инициатива  на Столична община, в рамките на която ще бъдат засадени над 120 000  нови дървета. До момента са засадени 28 800 дървета. Това каза при  откриването на инициативата зам.-кметът Йоана Христова. Гората ще се  състои от акации, липи и дъбове. \n\r\n\"Това е най-мащабният проект на Столична община, реализиран изцяло с  участието на доброволци. Всеки залесителен сезон броят на доброволците  се увеличава, като само последната есен над 3000 са участниците, които  са се включили в залесяването\", посочи още Йоана Христова. \n                    \n                    \n                \r\nНовата гора на София, ще бъде и нов зелен филтър на града. За 1 година  едно широколистно дърво осигурява кислорода, необходим на 10 души. \n\r\nЗасаждането се организира със съдействието и под експертизата на  лесовъдите от Общинското предприятие \"Управление на общински земи и  гори\". Лесовъдите полагат и допълнителни грижи за засадените от  доброволците  дръвчета през годината – поливане, плевене, окопаване и  т.н.\n\r\nЗа максимално улеснение на всички желаещи, които искат да засадят  дръвчета в Новата гора край Суходол Столична община разкри извънредна  автобусна линия в рамките на градския транспорт с номер 56A. Началната  спирка на линията е метростанция „Вардар“, а последната спирка е Новата  гора на София. Рейсът обслужва граждани между 9.00 и 16.00 часа с  интервал от час и половина.", "date": "2019.04.06", "title": "Зелен филтър за София, вместо пустеещи земи 120 000 дървета"}
{"url": "https://www.dnes.bg/eu/2019/04/06/evropeiski-kmetove-se-obediniha-zaradi-masoviia-turizym.406810", "text": "В момент, в който големите градове, се опитват да се справят с предизвикателството на масовия туризъм, кметове от целия свят се събраха в Лисабон и приеха първа по рода си декларация, гарантираща, че секторът на туризма, бележещ растеж, е от полза както за посетителите, така и за местните жители, предаде Ройтерс.\r\nВ столицата на Португалия - Лисабон, дойдоха кметове и заместник-кметове на 16 големи града, в това число Барселона, Париж, Сао Пауло, Сеул и др. Те обещаха да поставят устойчивото развитие в сърцевината на туристическата индустрия, като използват новите технологии, за да построят \"градове за всички\".\r\nДекларацията на кметовете дойде в момент, в който нискотарифните авиокомпании предизвикаха туристически бум в много от водещите градове по света. Това породи недоволство у местните жители заради нарастващите цени на жилищата и на наемите поради краткосрочното отдаване под наем.\r\n                    \n                    \n                В декларацията на кметовете и техните заместници се изтъква приноса на туризма към икономиката на градовете, но се признава и че съществуват и предизвикателства, включително натиск над инфраструктурата, отношенията между посетители и местни жители и справедливите работни условия.\r\nФернанду Медина, кметът на Лисабон, домакин на срещата, каза, че градът му се нуждае от силна икономика и че туризмът е част от нея, но Лисабон се нужда и от качество на живот, от обществени услуги, адаптирани за нарастващия брой на посетители, и от това да бъде град, в който има достъп до фундаментални права, включително и правото на жилище.\r\nМестни жители казват, че се чувстват прокудени от града си, защото частни инвеститори превръщат къщите на Лисабон в имоти за отдаване под наем в платформата Аirbnb, в хотели и в луксозни апартаменти.\r\nМедина призна, че има връзка между цената на имотите и туризма и каза, че платформите за отдаване под наем на жилища пораждат известен натиск върху градовете. Той каза, че общинският съвет заедно с португалското правителство работят по разпоредби за контрол на феномена, който засяга най-вече историческите райони на града. \r\n\"Ние наистина вярваме, че иновациите могат да доведат до намирането на решения на проблемните въпроси в развитието на градския туризъм\", каза пък Зураб Пололикашвили, генерален секретар на Световната организация за туризъм.\r\nНа срещата в Лисабон присъстваха и представители на Аirbnb и на други частни компании. (БТА)", "date": "2019.04.06", "title": "Европейски кметове се обединиха заради масовия туризъм"}
{"url": "https://www.dnes.bg/notifikacii/2019/04/06/eva-maidel-za-kontrola-vyv-facebook-merkite-sa-zakysneli.406812", "text": "\"Прозрачността на информацията и контролът върху данните са само първа крачка към възвръщане на доверието в дигиталната икономика и социалната мрежа. Новите услуги на Facebook като \"Защо виждам това?\" са стъпки в правилната посока, но идват със закъснение.\", заяви българският евродепутат Ева Майдел (ГЕРБ/ЕНП) по време на двустранна среща с Джон Хеджман, вицепрезидент на технологичния гигант Facebook, в Брюксел на 2 април.\r\nДвамата обсъдиха отвореното писмо на Марк Зукърбърг, в което той призовава за повече контрол и регулация в сферата на поверителността на информацията, вмешателството в изборите, трансферите от данни и вредно съдържание в интернет.\r\n\"Технологичните компании с милиарди потребители като Facebook имат огромно влияние върху моделирането на нагласите на нашето общество. Диалогът с институциите трябва да е постоянен и отворен, за да има адекватни мерки срещу дезинформацията. В противен случай все повече граждани ще попадат във водовъртежа на фалшивите новини и популизма.\", коментира Ева Майдел.\r\n                \n                Освен контролът върху информацията и данните по време на срещата се обсъдиха и новото законодателство свързано с дигиталната икономика, по което Ева Майдел е работила като член на Комисията по вътрешен пазар и защита на потребителите в Европарламента, например Директивата за услуги с дигитално съдържание, Регламента за неприкосновеност за личното пространство онлайн и Регламента за нови правила за онлайн платформите.", "date": "2019.04.06", "title": "Ева Майдел за контрола във Facebook: Мерките са закъснели!"}
{"url": "https://www.dnes.bg/zvezdi/2019/04/06/viki-ot-mastilo-i-kalin-veliov-za-notite-na-roditelstvoto.406753", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Ако родителството е мелодия, как би звучала тя? На този въпрос отговарят  вокалистката на „Мастило“ Виктория Терзийска и музикантът Калин Вельов. Те са част от 10 популярни личности, които се включиха в кампания \"Да отгледаш дете...\", която стартира по повод десетото юбилейно издание на \"Форум бременност и детско здраве\" на водещия здравен сайт Puls.bg. \n\r\nФорумът ще се проведе на 20 и 21 април, в НДК.  \n\r\nДни преди най-голямото специализирано събитие, посветено на бременността, раждането и грижата за детето, предаването \"Фамилно\" по , попита 5 майки и 5 татковци какво е най-трудното и най-забавното в родителството.\n                    \n                    \n                \r\n\"Сценичната треска е по-тежка от детските въпроси, защото комуникацията между родител и дете не трябва да е трудна\", категорична е Вики.\n\r\nСпоред Калин Вельов десетките въпроси на дъщеря му са далеч по-трудни. \n\r\n\"Сценичната треска рядко я усещам, а и мисля, че по-бързо се измъквам от нея\", смята музикантът.\n\r\nКак Вики и Калин обясняват на децата си какво е щастие, вижте във видеото.", "date": "2019.04.06", "title": "Вики от \"Мастило\" и Калин Вельов: За нотите на родителството"}
{"url": "https://www.dnes.bg/eu/2019/04/06/prevozvach-predstoi-agoniia-ako-paket-mobilnost-vleze-v-sila.406813", "text": "\"Ако гласуваните от ЕП текстове по пакет \"Мобилност\" влязат в сила за нас предстои агония. Ние няма да фалираме утре, ще фалираме постепенно за няколко години\", каза в предаването \"Брюксел 1\" по  Красимир Сираков, собственик на малка транспортна фирма, член на Съюза на международните превозвачи.\r\n\"На демонстративното запалване на автомобила в Пловдив не изгоря един автомобил, а изгоря една идея: идеята, че България е пълноправен член на ЕС. На нас ни казаха: отидете си на село, това е положението. Вие нямате работа тук,“ коментира Сираков пред водещата Милена Милотинова.\r\nКакво предстои оттук нататък по процедурата на евроинституциите - целия разговор с евродепутата Андрей Новаков и превозвача Красимир Сираков вижте днес от 17.30 часа по ", "date": "2019.04.06", "title": "Превозвач: Предстои агония, ако пакет \"Мобилност\" влезе в сила"}
{"url": "https://www.dnes.bg/obshtestvo/2019/04/06/neochakvana-vakanciia-plashtash-dve-noshtuvki-tretata-ti-e-bezplatna.406814", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Министерството на туризма въвежда спешни мерки за справяне с очаквания отлив на туристи по българското Черноморие. Една от тях е кампанията \"Неочаквана ваканция\".\n\r\nЦелта на инициативата е всеки, който иска да плати две нощувки в България, да получи третата безплатно. Някои хотелиери са изчислили обаче, че безплатната трета нощувка за тях означава, че ще работят с над 30% отстъпка от цената. Според тях мерките са закъснели.\r\n\"Очакванията на бизнеса са Министерството на туризма да беше се справило преди сезона. Тоест ние трябваше да сме много по-активни по отношение на реклама на пазарите\", заяви Живко Табаков от \"Бургаски черноморски туристически район\" пред .\n                    \n                    \n                \r\nИдеята на министерството е, ако кампанията се окаже успешна в така наречените \"крила на сезона“ - април и май, промоциите за българите да продължат и в активния туристически сезон.", "date": "2019.04.06", "title": "Неочаквана ваканция: Плащаш две нощувки, третата ти е безплатна"}
{"url": "https://www.dnes.bg/obshtestvo/2019/04/06/nek-iska-uvelichenie-na-toka-za-bita-s-20.406815", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Националната електрическа компания е поискала близо 20% увеличение на тока за бита и малките фирми от първи юли, съобщава специализираният сайт 3е-news.net, който се позовава на доклада на НЕК.\r\nВ него е записано, че прогнозната средна покупна цена на тока за бита и регулирания пазар от първи юли е 151 лева за мегават, което е с близо 20% повече от утвърдената цена за текущия период. Засега това е най-високото заявление, внесено в Комисията за енергийно и водно регулиране, уточнява Bulgaria ON AIR.\r\nВ края на март предложение за новите цени на тока внесоха и от трите електроразпределителни дружества. Най-голямо увеличение са поискали от ЧЕЗ - с близо 9%. От EVN предлагат токът да поскъпне с 4 на сто, а от \"Енерго-Про\" – с 1,7%.\r\nЕнергийният регулатор ще вземе окончателно решение за цените на тока в края на юни.", "date": "2019.04.06", "title": "НЕК иска увеличение на тока за бита с 20%"}
{"url": "https://www.dnes.bg/eu/2019/04/06/1-5-mln-bejanci-v-es-sled-2015-g-kak-promeniha-oblika-na-syiuza.406752", "text": "\r\nНеъсмнено бежанската криза промени европейския съюз. Колко обаче бежанци пристигнаха след началото на кризата през 2015 г.?\n\r\nОт 4 години насам в страните от ЕС са били били регистрирани над 1 650 000 бежанци. По-голямата част от тях са пристигнали още с първата вълна през 2015 г., отбелязва . \n                    \n                    \n                \r\nПреъпкани лагери, хаос край границите. Бежанската криза предизвика политически сътресения в ЕС и много държави предприеха различни подходи. \n\r\nДокато Германия прие с отворени обятия бежанците, страни като Унгария и Словения се капсулираха и затвориха бежанския маршрут. \n\r\nПовратната точка обаче беше споразумението на ЕС с Турция. След него се отбелязва рязък спад на пристигащите бежанци. През 2018 г. например в Европа дошли около 150 000 бежанци, влезли в континента през Испания. \n\r\n \r\n", "date": "2019.04.06", "title": "1,5 млн. бежанци в ЕС след 2015 г. Как промениха облика на съюза?"}
{"url": "https://www.dnes.bg/notifikacii/2019/04/06/evrovotyt-v-polsha-shte-e-izbor-za-bydeshteto-na-stranata.406816", "text": "Най-голямата опозиционна коалиция в Полша започна днес своята кампания за изборите за Европейски парламент следващия месец, като предупреди, че управляващата евроскептична партия \"Право и справедливост\" може в крайна сметка да извади страната от Европейския съюз, предаде Ройтерс.\r\nПовечето поляци подкрепят оставането в ЕС, а \"Право и справедливост\" никога не е призовавала за излизане на Полша от общността. Според опозицията обаче острата реторика на партията срещу ЕС и поредицата спорове с Брюксел правят евентуално излизане на Полша по-близко.\r\nЛидерите на опозиционната Европейска коалиция заявиха, че гласуването за Европейски парламент през май представлява сериозен избор за бъдещето на страната.\r\n                \n                \"Предстои голям избор: или силна, богата, демократична Полша в силна Европа, или това, което виждаме днес - партийна държава, която е напът да напусне ЕС\", каза Гжегож Схетина, който оглавява центристката партия \"Гражданска платформа\", участваща в Европейската коалиция.\r\n\"Предстоят ни избори за Европейски парламент, които са най-важните избори от 1989 г. Сега залогът е още по-голям\", каза той на конференция на опозиционната коалиция, имайки предвид изборите преди 30 години, белязали връщането на демокрацията, пише БТА.\r\nПроучване на общественото мнение този месец показа, че 88 процента от поляците биха гласували против излизане от ЕС, ако в Полша бъде произведен референдум като този във Великобритания за членството в общността.\r\nСоциологически данни прогнозират подкрепа от 39 процента за \"Право и справедливост\" на европейските избори срещу 36,5 процента за Европейската коалиция.\n\r\n ", "date": "2019.04.06", "title": "Евровотът в Полша ще е избор за бъдещето на страната"}
{"url": "https://www.dnes.bg/akoshtete-vqrvaite/2019/04/06/top-5-zodii-koito-sa-strahotni-v-planiraneto.406287", "text": "Отговорностите и задълженията плашат много от хората. Но пък някои са изключително добри в планирането, организирането на събития и срещи, правенето на списъци, изпълняването на задачи и строяването на околните. Ето кои зодии са добри координатори и правят страхотни планове.\r\n \r\nКозирог\r\n \r\nТе са шефове и лидери по природа. Каквото и да работят, каквото и да учат, в какъвто и приятелски кръг да са, винаги успяват да са водачи, да напътстват другите и да направят планове. Околните знаят, че може да се доверят на Козирозите. Тези зодии обичат процеса по планирането, да са отговорни за нещо. Изпитват истинска наслада, когато замисленото се сбъдва.\r\n \r\nТелец\r\n \r\nТези зодиакални знаци често мислят за бъдещето и нямат търпение да реализират някои свои цели, да видят какво ги чака. Затова и обичат да правят планове - така си представят бъдещето, опитват да реализират най-доброто за себе си. Преглеждат всички детайли, много са внимателни, когато от това зависи успеха и щастието им. Представят си колко вълнуващи неща ги чакат и това ги кара да изпитват вълнение.\r\n \r\nСкорпион\r\n \r\nСкорпионите правят планове, за да са една крачка пред другите и да разрешават загадки и мистерии. Те разшифроват и най-заплетените схеми, предвиждат какво ще се случи, готови са за драматичните събития, а и за хубавите. Имат нужда да контролират живота си и нещата, които им се случват, затова са добри в планирането. Помнят дати и часове за срещи, без да ги записват и съвестно си вършат задълженията.\r\n \r\n", "date": "2019.04.06", "title": "Топ 5 зодии, които са страхотни в планирането"}
{"url": "https://www.dnes.bg/notifikacii/2019/04/06/bylgarinyt-zapodozrian-v-ubiistvo-na-biznesmena-makris-nevinen.406817", "text": "Българинът, заподозрян за убийството на гръцкия бизнесмен Янис Макрис, твърди, че е невинен. Това стана ясно от изявление на адвоката му, съобщава.\n\r\n31-годишният Серафим Райчев беше арестуван в южната ни съседка по подозрение, че е извършил показния разстрел през 2018-та година в предградие на Атина, при който беше екзекутиран Макрис.\r\nСерафим е български гражданин от турски произход. В момента властите издирват и неговия брат, който е заподозрян в съучастие в престъплението.", "date": "2019.04.06", "title": "Българинът, заподозрян в убийство на бизнесмена Макрис, невинен?"}
{"url": "https://www.dnes.bg/sofia/2019/04/06/arteks-spirame-stroitelstvoto-na-zlaten-vek.406818", "text": "\"Артекс\" преустановява строителството на \"Златен век\", съобщиха от строителната фирма.\r\n\"В момента работим по осигуряване на безопасността на обект \"Златен Век“, както и по отстраняване на констатираните забележки от страна на ДНСК като технологичният срок за това е до 15.04.2019 г. Преустановяваме строителството на обекта, съобразявайки се с разпореждането на Министър Председателя г-н Бойко Борисов. Конструкцията на текущото ниво е необходимо да бъде завършена с цел безопасност и защита на хората от падащи строителни материали и съоръжения при евентуални природни бедствия.\", пише в съобщението, изпратено до медиите.\n\n\n\r\n                    \n                    \n                Преди два дни кметът на София Йорданка Фандъкова заяви, че разрешителното за строежа на сградата е изтекло. Министърът на регионалното развитие и благоустройството Петя Аврамова каза, че след окончателното приключване на проверката на ДНСК са констатирани съществени отклонения при строителството. В резултат на заключенията  премиерът Бойко Борисов разпореди ДНСК да действа съобразно своите компетенции и строежът на сградата да не продължава.\n\r\nОт \"Артекс\" са категорични, че проектът \"Златен Век“ е законен, притежава действащо разрешение за строеж и законни строителни книжа.\r\n\"Съдействаме на всички институции - органите на ДНСК и МРРБ - за извършване на проверки на строежа и документацията. Припомняме на цялото общество, че \"АРТЕКС ИНЖЕНЕРИНГ“ АД е строително-инвестиционна компания, която е от 25 години на пазара. Името ни е синоним на качество, законност и коректност. Спазваме стриктно всички закони на Република България. Никога не сме участвали в приватизационни сделки, обществени поръчки и не сме усвоявали средства по европейски фондове\", се казва още в съобщението.", "date": "2019.04.06", "title": "\"Артекс\": Спираме строителството на \"Златен век\""}
{"url": "https://www.dnes.bg/health/2019/04/06/5-polzi-ot-magneziia-po-vreme-na-bremennost.406701", "text": "Магнезият е минерал със съществено значение през целия ни живот. Особено важен е за жените, които очакват бебе. Магнезият може да помогне при широк спектър от неприятни симптоми по време на бременността. Сред тях са сутрешно гадене, болка в ставите и сухожилията, мускулни болки и спазми, главоболие, болки в гърба, безсъние.\r\nМагнезият участва в контрола на над 300 процеса в нашето тяло. Без него не бихме могли да произвеждаме енергия, да обработваме инсулина и да движим нашите мускули.\r\n\r\n\r\nБременните жени често страдат от нарушения в съня, трудно заспиване и често събуждане. Липсата на качествена почивка през нощта пречи на почти всички функции на тялото и съзнанието през деня.\r\n                    \n                    \n                Бременните жени се нуждаят от повишен прием на този важен минерал, който помага да спят по-добре и да се чувстват по-енергични през деня.\r\n\r\nПо време на бременността е възможно да се появят фалшиви контракции – така наречените контракции на Бракстън-Хикс. Те могат да се появят в началните и крайните етапи на бременността. Достатъчните количества магнезий помагат за тяхното потискане.\r\nВъзможна е и поява на крампи в мускулите на краката. Магнезият помага и за тяхното овладяване, най-вече нощно време.\r\n", "date": "2019.04.06", "title": "5 ползи от магнезия по време на бременност"}
{"url": "https://www.dnes.bg/balkani/2019/04/06/pyrviiat-redoven-polet-ot-letishte-istanbul-beshe-za-ankara.406820", "text": "Новото летище \"Истанбул\" започна да обслужва международни и вътрешни граждански полети днес след голяма операция по пренасяне на оборудването от старото летище \"Ататюрк\", съобщи Хюриет дейли нюз.\r\nТранспортът на оборудването започна в петък и по време на операцията и двете летища, \"Истанбул\" и \"Ататюрк\", бяха затворени.\r\nПървият редовен полет от новото летище беше на \"Търкиш еърлайнс\", съобщи авиокомпанията. В 14 часа за столицата Анкара излетя първият полет на превозвача, след като точно 12 часа по-рано последният полет от старото летище \"Ататюрк\" замина за Сингапур.\r\nЛетище \"Истанбул\" бе открито миналата година на националния празник на Турция - 29 октомври. По план изграждането на летище \"Истанбул\" следва да бъде напълно завършено до 2023 година, когато Турция ще чества стогодишнината от основаването на републиката. (БТА)", "date": "2019.04.06", "title": "Първият редовен полет от летище \"Истанбул\" беше за Анкара"}
{"url": "https://www.dnes.bg/notifikacii/2019/04/06/ludogorec-i-cska-zavyrshiha-0-0-v-goliamoto-derbi.406821", "text": "Лудогорец и ЦСКА завършиха наравно 0:0 в голямото дерби от 28-ия кръг на Първа лига, играно в Разград.\n\r\nДвата отбора си размениха по едно полувреме, като през първото \"червените\" бяха по-добрият отбор на терена и до 17-ата минута изпуснаха три златни шанса да поведат. След почивката домакините взеха превес, но така и не успяха да преодолеят Витаутас Черниаускас. Това стори Клаудиу Кешерю в самия край, но голът беше отменен заради засада.\n\r\nТака за втори път в своята история ЦСКА не загуби две поредни гостувания на Лудогорец, след като преди дни спечели с 1:0 за Купата на България. Първата подобна серия на \"армейците\" беше през 2017 г. и така те започват да се превръщат в черна котка за шампионите. Този път обаче гостите не допуснаха попадения и в двата сблъсъка.\n                \n                \r\nСлед мача интригата за титлата се запази. Лудогорец остава с 3 точки пред столичани на върха, а Левски може да се доближи до фаворитите, ако утре победи Черно море във Варна.\r\nОще за срещата четете в \r\n ", "date": "2019.04.06", "title": "Лудогорец и ЦСКА завършиха 0:0 в голямото дерби "}
{"url": "https://www.dnes.bg/eu/2019/04/06/papata-obvini-evropa-i-sasht-prodavate-oryjiia-razpalvate-voini.406822", "text": "Папа Франциск обвини Европа и САЩ, че продават оръжия във военни зони, че разпалват конфликти и причиняват жертви в Сирия, Йемен и Афганистан, съобщи Асошиейтед прес.\r\nПапата заяви пред студенти и преподаватели в Милано че причината, поради която има толкова много войни по света, е, че \"богатите в Европа и Америка продават оръжия. . . използвани за убийството на деца и на възрастни хора\".\r\nФранциск също така добави, че без оръжия страни като Сирия, Йемен и Афганистан е нямало да бъдат във война.\r\nПо думите му смъртта на всяко дете и разрушаването на всяко семейство тежи на съвестта на страните, които произвеждат и продават оръжия, пише БТА.\r\n ", "date": "2019.04.06", "title": "Папата обвини Европа и САЩ: Продавате оръжия, разпалвате войни"}
{"url": "https://www.dnes.bg/index/2019/04/06/kontrol-ot-polovinkata-kak-da-postypite.406765", "text": "В началото на всяка сериозна връзка, повечето партньори се конкурират за лидерската позиция и обикновено стигат до конфликти на тема „контрол”. С течение на времето, партньорите улягат, опознават се по-добре и спират да се мъчат да се контролират един друг.\r\n \r\nКонтролът е опит да се опитаме да опитомим другия човек, да го накараме да бъде такъв, какъвто ние искаме. Желанието за упражняване на контрол върху половинката често води до загуба на доверие във връзката, а не след дълго време се стига и до раздяла.\r\n \r\nНезависимо дали сте този, който смята, че е контролиран от партньора си, или пък вас ви обвиняват, че демонстрирате контролиращо поведение, и в двата случая това може да застраши романтичните ви отношения.\r\n \r\nАко се чувстват контролиран, трябва да предприемете тези 3 стъпки:\r\n \r\n\r\n \r\nДвама души могат да попаднат в една и съща ситуация, но да имат две много различни реакции. Например, един човек може да приеме една забележка от страна на половинката си по отношение на шофирането си като обида, да се засегне много и да се стигне до конфликт, а друг дори да не забележи критиката. Някои хора са по-докачливи и приемат всичко твърде лично, а други са над нещата и не се засягат лесно. Така че вие може да чувствате опит за контрол от партньора си заради някои негови реплики, а друг човек в ситуация, идентична на вашата, да се чувства независим.\r\n \r\n\r\n \r\nНякои хора са по-склонни да се чувстват контролирани, когато сами не вярват себе си и/или имат проблеми със самочувствието. \r\n\r\n\r\n ", "date": "2019.04.06", "title": "Контрол от половинката - как да постъпите?"}
{"url": "https://www.dnes.bg/stranata/2019/04/06/nedelia-idva-s-oblaci-i-dyjd-gradusite-do-19-s.406804", "text": "През нощта ще бъде облачно и на места в Рило-Родопската област ще превали дъжд. Минималните температури ще са между 4 и 9 градуса.\n\r\nАтмосферното налягане ще бъде по-ниско от средното за месеца и през деня още ще се понижи, прогнозират синоптиците от НИМХ.\n\r\nУтре облачността ще бъде значителна и на много места, главно в Централна и Източна България ще има превалявания от дъжд. Ще продължи да духа до умерен източен вятър. Максималните температури ще бъдат между 14 и 19 градуса.\n\r\nОблачно ще бъде и по Черноморието с превалявания от дъжд. Ще духа слаб вятър от изток-югоизток. Максималните температури ще бъдат между 12 и 15 градуса. Температурата на морската вода е 11 градуса. Вълнението на морето ще бъде 3 бала.\n                    \n                    \n                \r\nНад планините ще бъде предимно облачно, по високите части и мъгливо. На места ще има превалявания от дъжд, над около 2000 метра - от сняг. Ще духа слаб до умерен юг-югозападен вятър. Максималната температура на 1200 метра ще е около 8 градуса, на 2000 метра - около 2 градуса.\n\r\nВ началото на седмицата времето ще бъде предимно облачно и на много места ще има краткотрайни валежи, в отделни райони с гръмотевици. \n\r\nПовишава се вероятността за локални интензивни валежи. Ще духа умерен вятър от изток. Преобладаващите минимални температури ще бъдат между 5 и 10 градуса, а максималните - между 13 и 18 градуса. \r\n ", "date": "2019.04.06", "title": "Неделя идва с облаци и дъжд, градусите до 19°С "}
{"url": "https://www.dnes.bg/notifikacii/2019/04/06/boeing-sviva-proizvodstvoto-na-samoleti-737.406799", "text": "Компанията Боинг планира да намали темпото на производство на самолети 737 от 52 месечно на 42 месечно, предаде Ройтерс. Това обяви изпълнителният директор на компанията Денис Мюлънбърг. \n\r\nПланираното намаляване на темпото на производство става в момент, в който компанията се опитва да се справи със ситуацията на временното спиране по света от полети на самолетите 737 МАКС след двете катастрофи с тях за половин година. \n\nМюлънбърг заяви, че неговата компания сега знае, че \"верига от събития\" са предизвикали катастрофите със самолети на авиокомпаниите Лайън еър и Етиопиън еърлайнс, като погрешното активиране на системата за стабилизиране на полета е \"общата връзка\" между двете.\n                \n                \r\nКомпанията продължава да напредва с актуализирането на системата за стабилизиране на полета на 737 МАКС, за да \"предотврати катастрофи като тези да се повторят някога\", допълни Мюлънбърг.\n\r\nВ четвъртък етиопските власти публикуваха предварителен доклад за катастрофата на самолета на Етиопиън еърлайнс, станала на 10 март, припомня Франс прес. Този доклад сне отговорността за катастрофата от плещите на пилотите и констатира проблем със системата за стабилизиране на полета.\n\r\nРъководителят на отдела за гражданко въздухоплаване на Боинг Кевин Макалистър обеща още тогава, че \"всички допълнителни необходими мерки за засилване на сигурността ще бъдат взети\" в момент, в който етиопските разследващи препоръчват на авиационните органи да проверят дали системата за стабилизиране на полета е правилно модифицирана, преди да разрешат на самолетите Боинг 737 МАКС отново да летят.\n\r\n\"Предварителният доклад съдържа информации, предоставени от черната кутия с данните за полета, според която данните за така наречения ъгъл на атака, подадени на самолета от пожарната сонда са били погрешни, което е задействало автоматизираната система за стабилизиране на полета, както е бил и случаят с полета на Лайън еър\", се казваше в изявление на Боинг от четвъртък след разпространяване на доклада.\n\r\nШефът на Боинг Мюлънбърг обеща още тогава, че когато самолетите МАКС полетят отново с променените във функциите на системата за стабилизиране на полета, те ще бъдат най-сигурните самолети, които някогаа са летяли.\n\r\nПричините за дефекта в сондата, довела до активирането на системата за стабилизиране на полета и при двете самолетни катастрофи, засега не са установени.\n\r\nВ документ, разпратен до екипажите на самолетите още на 6 ноември след катастрофата със самолета на Лайън еър, Боинг обяснява, че грешка в пожарната сонда може да застави системата за стабилизиране на полета да накара самолета рязко да насочи носа си към земята. За да се реши този проблем, се препоръчва на пилотите да дезактивират системата до края на полета, припомня Франс прес.\n\r\n\"Малко след излитането, стойностите измерени от сензора за ъгъла на атака, са станали погрешни\", се казва в предварителния доклад за катастрофата в Етиопия. Автопилотът е бил в даден момент дезактивиран и пилотите на няколко пъти са се опитали да изправят ръчно самолета, който рязко е насочил носа си надолу, констатират разследващите. След това екипажът е поискал от въздушните диспечери разрешение да обърне и да се върне на летището в Адис Абеба. Разрешение е било дадено, но самолетът се е разбил в поле с приблизителна скорост от 1000 километра в час, се казва в доклада. Според него ударът на самолета в земята е бил толкова силен, че двигателите са били открити забити на дълбочина 10 метра в земята, а отломки от корпуса са били разпръснати на площ от 300 метра дължина и 200 метра ширина. \"Не е било възможно някой да оцелее при такава катастрофа\", се заключава в предварителния доклад.\n\r\nПилотите на етиопския самолет, въпреки че са били млади (29 и 25 години), са приложили всички спешни процедури, се казва в друго заключение на документа.\n\r\nМиналия понеделник американското Федерално управление за гражданско въздухоплаване каза, че първите представени от Боинг модификации на системата за стабилизиране на полета са недостатъчни. В сряда управлението обяви създаване на група за общо действие, включваща НАСА и международни органи за гражданско въздухоплаване. Групата ще оцени направените модификации на 737 МАКС.\n\r\nМеждувременно етиопските разследващи казаха, че пълният доклад от катастрофата може да е готов между 6 и 12 месеца и че предварителното разследване не е установило никаква индикация за щети, причинени от външен обект. Това уточнение бе направено след появили се в медиите информации за птица, която може да е ударила пожарната сонда на самолета.\n\r\nБоинг 737 МАКС е най-новата версия на самолетите 737 на авиокомпанията, датиращи от 60-те години на миналия век, припомня Асошиейтед прес. По-малко от 400 самолета МАКС са доставени досега на авиокомпании по света. \r\nНо Боинг е получил поръчки за още 4600 броя.\n\r\nКапитанът на разбилия се етиопски самолет 29-годишният Яред Гетачев е имал 8000 летателни часа след завършването на военновъздушната академия през 2010 г, допълва още АП. Той е летял над 1400 часа със самолети Боинг 737, но само 103 часа със самолети МАКС. Това не е изненадващо тъй като етиопските авиолинии са имали едва пет самолета от този вид, вкл. и разбилият се на 10 март.\n\r\nВторият пилот Ахмед Нур Мохамед Нур е бил само на 25 години и на 12 декември е получил разрешително да лети на 737 и на МАКС. Той имал 361 летателни часа, от които 207 часа е бил на 737, вкл. 56 часа на МАКС.", "date": "2019.04.06", "title": "Boeing свива производството на самолети 737 "}
{"url": "https://www.dnes.bg/stranata/2019/04/06/oblaci-i-viatyr-prez-uikenda-na-mesta-i-shte-vali.406782", "text": "В събота ще е предимно облачно, с по-съществени разкъсвания на облачността в Северна България. \n\r\nСутринта на места в източните райони и Горнотракийската низина видимостта ще е намалена. След обяд в югозападните райони ще превали слаб краткотраен дъжд. Вятърът ще остане от изток-югоизток и ще е до умерен. \n\r\nМаксималните температури ще са предимно между 16° и 21°, по-ниски по Черноморието, прогнозират синоптиците от НИМХ. \n\r\nНад Черноморието ще е предимно облачно, на места в сутрешните часове с намалена видимост. Валежи се малко вероятни. Временни разкъсвания на облачността ще има главно над северните райони. Вятърът ще е до умерен от изток-североизток. Максималните температури ще са 11°-14°. Температурата на морската вода е 9-11°. Вълнението на морето ще е 3 бала. \n                    \n                    \n                \r\nНад планините ще е предимно облачно. Слаби валежи от дъжд, над около 2000 метра - от сняг ще има главно в Рило-Родопската област. Ще духа умерен до силен вятър от юг. Максималната температура на височина 1200 метра ще е около 9°, на 2000 метра - около 2°.", "date": "2019.04.06", "title": "Облаци и вятър през уикенда, на места и ще вали "}
{"url": "https://www.dnes.bg/sofia/2019/04/06/mestiat-spirkata-na-troleite-pod-ndk-opasna-e.406784", "text": "Тролейбусната спирка на тунела под НДК ще бъде преместена, съобщи заместник-кметът по транспорта Дончо Барбалов. \r\nПоводът за решението на общината е катастрофата преди няколко дни, когато там пострадаха баща и неговия син.\r\nНа 23 март автомобил минава през тунела под НДК, не успява да вземе завоя, прелита през бус лентата и се врязва в спирката.\r\nНа нея чакат журналистът Георги Филипов, заедно със сина му. Бащата е ранен. За щастие без опасност за живота.\r\nЗа да няма повече подобни инциденти, от общината ще преместят спирката до стълбите към подлеза.\r\nТова ще се случи след реконструкцията на тунела.                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.04.06", "title": "Местят спирката на тролеите под НДК, опасна е"}
{"url": "https://www.dnes.bg/world/2019/04/06/sagata-brexit-ne-spira-i-prez-uikenda-pregovorite-prodyljavat.406785", "text": "Преговорите по сделката за Brexit в Лондон продължават и през уикенда. \r\nБританският премиер Тереза Мей е готова за нови разговори, се казва в изявление на нейния говорител. \n\n\r\nКабинетът се готви за заседанието на Европейския съвет в сряда, 10 април.\r\nОбединеното кралство трябва да излезе от Общността на 12 април, а британският парламент все още не е одобрил никакво споразумение. По-рано стана ясно, че Мей е изпратила писмо до Европейския съюз с искане за допълнително отлагане на Brexit до 30 юни.\r\n ", "date": "2019.04.06", "title": "Сагата Brexit не спира и през уикенда, преговорите продължават"}
{"url": "https://www.dnes.bg/evroizbori-19/2019/04/06/stanishev-ne-pomni-takova-naprejenie-v-bsp-za-listite.406786", "text": "Никога по-рано в БСП не е имало такова напрежение за листите, което силно се преживява от избирателите на партията, смята лидерът на ПЕС Сергей Станишев. \n Според него листите трябва преди всичко да обединяват избирателите.\r\nСтанишев напомни, пред БНТ, че е посочен от 85% от регионалните структури на БСП за кандидат за евродепутат, но дали ще влезе в листата ще стане ясно на Националната конференция на БСП на 14 април.\r\nИмам самочувствието и задължение към всички тези хора да участвам в това състезание, каза председателят на ПЕС.\r\nТой каза, че между манифеста на ПЕС и визията на БСП има много прилики и че не допуска възможността БСП да напусне партийното си семейство.\r\nСилното на БСП е да покаже социална алтернатива. Това е нашето поле, допълни още Станишев. Той коментира като непечаливша стратегия плъзгането по посока на националистите.", "date": "2019.04.06", "title": "Станишев не помни такова напрежение в БСП за листите"}
{"url": "https://www.dnes.bg/kino/2019/04/06/da-usetish-revoliuciiata-s-valensa-chovek-na-nadejdata.405358", "text": "Пътят на Лех Валенса от обикновен работник в корабостроителница до човека, повел  революция, допринесла за събарянето на тоталитарния режим в родната му Полша разказва Анджей Вайда във \"Валенса - човек на надеждата\".\r\nНосителят на \"Оскар\" обича задълбочено да проследява историята на Полша във филмите си. В случая ни връща към 80-те години на миналия век и падането на комунизма.\r\nПолският класик ни показва Лех не само като политически лидера, а и като обикновен човек, мечтаещ да промени света, в който живее. Неговата история се превръща във вдъхновение за мнозина.\r\nФилмът пресъздава интервю на Валенса пред прочутата италианска  журналистка Ориана Фалачи, в което той се движи между миналото и  настоящето, между знаковите събития и личния си живот.\n                    \n                    \n                \r\nВайда  внимателно проследява как личния му живот влияе на политическите му решения и обратното. Архивни кадри, използвани от миналото като опашките пред магазини, протестиращи хора, Валенса при папата допринасят за усещането за достоверност.\n\r\nПродукцията на Вайда е полското предложение за номинация за \"Оскар\" през 2013 г. Ролите са поверени на Роберт Венцкевич, Агнешка Гроховска, Мачей Штур, Мирослав Бака, Збигнев Замаховски. Гледайте \"Валенса: Човек на надеждата\" на 6 април от 23.00 часа по телевизия.", "date": "2019.04.06", "title": "Да усетиш революцията с \"Валенса: Човек на надеждата\""}
{"url": "https://www.dnes.bg/index/2019/04/06/ledove-stud-no-i-petrol-priroden-gaz-bitkata-za-arktika.406787", "text": "Към Арктика е приковано вниманието буквално на целия свят. Свидетелство за това е съставът от участниците в откриващия се в началото на другата седмица в Санкт Петербург форум \"Арктика - територия на диалог\". Държавни и правителствени ръководители, видни политици, дипломати, учени и представители на гражданското общество ще обсъдят проблеми на геополитиката, промените в климата, опазването и разработването на богатите ресурси на региона. Не случайно глобалната тема на форума е формулирана като \"Арктика. Океан на възможности\".\n\r\nС какво толкова е интересна Арктика с нейните сурови и на пръв поглед неподходящи за човешка дейност климатични условия? Експертите твърдят, че в близко бъдеще находищата на региона могат да станат основни фактори на ръста, например, на нефтогазовия отрасъл. Под арктическите ледове се крият 90 млрд. барела петрол (13 процента от неразработените световни запаси), 48,3 трлн. куб. м. природен газ (30 процента) и 44 млрд. барела газов кондензат (20 процента).\n                \n                \r\nНаистина, във връзка с това районът зад полярния кръг рискува да стане арена на геополитически сблъсък на интереси. За Русия това е стратегически важен район, потенциален двигател на икономиката. Държавната програма за развитие на Арктика е удължена до 2025 г., а с въпросите на региона отскоро се занимава Министерството на развитието на Далечния изток и Арктика. На свой ред Министерството на природните ресурси и екологията разработи комплексен план за развитие на минерално-суровинния и логистичен потенциал на Арктика, включващ реализацията на 118 проекти.\n\r\nОще един повод за засилване на присъствието на Русия в Арктика е защитата на границите. Според плана на Съвета за сигурност на Руската федерация до 2020 г. е необходимо зад полярния кръг да бъдат възстановени повече от 200 военни обекти, да се построят 10 летища, и да се разположат 20 системи за противовъздушна отбрана.\n\r\nРазбира се, във Вашингтон не могат безучастно да наблюдават усилването на Русия в толкова важен регион. Но засега става дума, впрочем, само за планове: както заяви министърът на военноморските сили на САЩ Ричард Спенсър, през лятото американски кораб възнамерява да премине през арктически води. Това, по думите му, е нужно за \"осигуряване на свободата на корабоплаване\" и ще стане отговор \"на някои страни и прекомерните им претенции към Арктика\". Освен това САЩ се подготвят за разполагане на военни кораби и самолети на един от островите на Аляска. Според \"Уолстрийт джърнъл\" във Вашингтон признават, че са недооценили важността на влиянието в Арктика и сега могат да се сблъскат с проблеми, тъй като Русия я усвоява благодарение на своите северни граници. Китай пък се обяви за околоарктическа държава и иска да прокара от там полярен \"Път на коприната\".\n\r\nПреди шест години Китай с подкрепата на Русия стана наблюдател в Арктическия съвет, а през 2018 г. публикува Бяла книга, в която са изложени стратегиите за действие близо до Северния полюс. Въпреки че се намира на хиляди километри от Арктика Пекин строи ледоразбивачи за усвояване на Северния морски път (СМП). По него корабите от Азия към Европа ще преминават с една седмица по-бързо в сравнение с маршрута през Суецкия канал.\n\r\nНо въпросът, дали Русия ще предостави на Китай преференциален достъп до СМП, остава открит, отбелязва независимият портал arctictoday. \"Ако китайска подводница изплува в Арктика в близко време, вероятно някъде след 5-10 години, съотношението на силите ще се промени. За Русия това ще е напълно нова реалност, която ще постави нови задачи\", посочва порталът.\n\r\nПри всички положения Русия вече е разработила правила за преминаване по СМП на чуждестранни военни кораби. Те вече няма да могат да преминават по него, ако съответните държави за срок от 45 денонощия до началото на плаването не уведомят Москва за плановете си. Освен това всеки военен кораб ще е задължен да качи на борда си руски лоцмани. В случай на несанкционирано движение по СМП, Москва може да арестува или дори да унищожи кораба нарушител. Това означава, че Русия де факто е взела СМП под свой контрол. /БТА/\r\n ", "date": "2019.04.06", "title": "Ледове, студ, но и петрол, природен газ... битката за Арктика "}
{"url": "https://www.dnes.bg/top-novini/2019/04/06/slynchev-briag-bez-pari-za-britancite-cenite-tova-liato-padat-s-10.406788", "text": "За шеста поредна година Слънчев бряг оглавява класацията на най-привлекателните в ценово отношение дестинации за лятна ваканция в Европа за британците, съобщават медии на Острова.\n\r\nБарометърът на Post Office Travel Money, който сравнява цените в 20 летни курорта в Европа, показва, че в Слънчев бряг те са намалели въпреки волатилността на паунда. Сред другите изгодни дестинации за британските туристи са Алгарве в Португалия и турският курорт Мармарис.\n\r\nИзследването установило, че кошница от девет туристически стоки и услуги, сред които обяд и вечеря, напитки, слънцезащитен крем и препарат против насекоми в Слънчев бряг излиза 38,86 паунда (88,38 лв.), което е с 10,7% по-малко спрямо миналата година.\n                \n                \r\nВечеря за двама с вино струва около 22 паунда (50 лв.), а обяд за двама – малко над 8 паунда (18 лв.). Чаша кафе излиза 70 пенса.\n\r\nСпад на цените е отчетен и в Алгарве с 16,2%, но разходите за ваканцията са с 48% повече, отколкото в България – 57,45 паунда. Цените в португалския курорт обаче са най-ниски в сравнение с морските курорти от еврозоната и са наполовина на най-скъпия курорт в проучването - Соренто, допълва \n\r\nВ Мармарис туристическата кошница излиза 59,19 паунда, което е спад с 8,6% спрямо миналата година. Въпреки че цените в курорта са нараснали с над 20%, силата на британския паунд спрямо турската лира компенсира покачването на цените.\n\r\nНай-голямо поевтиняване с над 20% на годишна основа е отчетено в Лимасол, Кипър. Туристическата кошница там излиза 94 паунда.\n\r\nОбщо в 14 курорта, включени в класацията, цените на туристическите стоки и услуги са намалели, показва изследването.\n\r\nВъпреки понижаването на цените с 4,7% Соренто остава най-скъпата дестинация за лятна почивка за британските туристи. Туристическата кошница в града излиза 142,94 паунда. На второ място е испанският курорт Ибиса със 131,72 паунда, следвана от Лисабон със 118,99 паунда.", "date": "2019.04.06", "title": "Слънчев бряг - без пари за британците, цените това лято падат с 10%"}
{"url": "https://www.dnes.bg/index/2019/04/06/receptata-dnes-kato-za-sybota-keto-biskviti.406751", "text": "Лятото наближава и вече започваме с диетите и ваенето на по-секси тяло. Всеки сам преценява на какъв режим ще се пусне и какви методи ще ползва, за да отслабне или да се стегне. Не забравяйте обаче едно – драстичните неща не водят до добри резултати. По-добре се спрете на някакъв приемлив режим, който можете да следвате дълго време и дори да го превърнете в начин на живот, за да може резултатът да се задържи дълго и ефективно.\r\n \r\nВ този ред на мисли от години доста популярна е кето диетата, кето режимът или казано по друг начин подход към хранене с минимално количество въглехидрати. То не е чак толкова ограничаващо, когато веднъж човек научи кои храни може да яде и как да си готви храни, които по принцип изискват брашно и захар.\r\n \r\nТестените неща може да се докарат доста сходни на вкус, със сладкото обаче е малко по-трудно. В случай, че сте на нисковъглехидратен режим и искате да си угодите с нещо сладко, представяме ви тази кето рецепта за какаови бисквитки, които може да хапвате на закуска или като снакс през деня.\r\n \r\n\r\n \r\n– 90 г натурално какао на прах;\r\n \r\n– 5 мл Течна стевия;\r\n \r\n– 2 големи яйца;\r\n \r\n– 1 пакетче масло на стайна температура (120 г);\r\n \r\n– 2 пакетчета ванилия;\r\n \r\n– 120 г фина извара;\r\n \r\n\r\n \r\nЗагрейте предварително фурната на 190 ° C и паралелно разбийте яйцата с изварата. Добавете маслото и ванилията и бъркайте до еднородна смес (по-добре ръчно, за да остане максимално гъста сместа). Сипете и какаото + стевията и отново бъркайте. За да не залепват сладките, поставете хартия за печене върху тавата.\r\n \r\nПосле изсипете с лъжица сместа и натиснете с нея купчинката, за да се получи приблизително кръгче. В процеса на печене бисквитките ще се дооформят. Печете около 10-15 мин.\r\n \r\nАко тестото се е получило по-тънко, може да се препекат, така че внимавайте и ги проверявайте начесто. Когато изстинат по-тънките бисквитки стават хрупкави.\r\n \r\nПриятно хапване!\r\n\r\n", "date": "2019.04.06", "title": "Рецептата Dnes: Като за събота - кето бисквити"}
{"url": "https://www.dnes.bg/notifikacii/2019/04/06/mei-premieryt-opital-vsichko-i-ne-postignal-nishto.406789", "text": "Германският ежедневник \"Велт\" коментира в редакционна статия новия опит на британския премиер Тереза Мей да си осигури от ЕС удължаване на крайния срок за Брекзит, предаде БТА като се позова на ДПА. \n\n Тереза Мей може да влезе в учебниците по история като премиерът, опитал всичко, но не постигнал нищо и загубил накрая и малкото, което й е останало. Откакто тя встъпи в длъжност през юли 2016 г., нейният приоритет беше да умиротворява твърдолинейните в своята партия, торите.\n\r\nМеждувременно силата на реалността или, иначе казано, осъзнаването, че е невъзможно да се напусне ЕС и едновременно с това да бъдат запазени всички преимущества от еврочленството, стана крайно очевиден факт от политическия живот. \n                \n                \r\nВместо да признае това още на ранен етап, Мей изтощи както страната си, така и Европа в дълго проточил се процес, който се оказа най-вече вреден както в политически, така и в икономически план, отбелязва изданието. \n\r\nНе вижда ли Мей - или пък просто не иска да види - че тактиката на изнудването, до която тя прибягва като последен опит за манипулиране, няма да сработи? И не вижда ли, че накрая тя може да постигне всичко друго, но не и Брекзит?, допълва вестникът. А това всичко друго, което може тя може да постигне, е: предсрочни избори, нов референдум (за Брекзит) или въпреки всичко страната й изобщо да не напусне ЕС. Което би означавало накрая британският министър-председател да загуби всичко, коментира изданието.\r\n ", "date": "2019.04.06", "title": "Мей - премиерът, опитал всичко и не постигнал нищо "}
{"url": "https://www.dnes.bg/notifikacii/2019/04/06/cenite-na-gorivata-skachat-a-kolko-shte-ni-struvat-prez-liatoto.406790", "text": "Цените на автомобилните горива вървят нагоре от януари насам. В началото на годината поскъпването е било минимално - с 1 стотинка. На 1 януари литър от най-масовия бензин се е продавал за 1,95 лв., а 30 дни по-късно цената е била 1,96 лв. Същото незначително покачване наблюдаваме и при дизела – от 2,15 лв. в началото на януари до 2,16 лв. в края на същия месец. \n\r\nНе е такава картината през февруари обаче. Тогава поскъпването е с 12 стотинки и при бензина, и при дизела. \n\r\nДокато в началото на месеца литър от А-95 се е продавал за 1,96 лв., в края цената достига 2,08 лв. Покачване, но с 6 стотинки през февруари има при газа – от 0,92 до 0,98 ст. за литър.\n\r\nПрез март бензинът е поскъпнал с още 5 стотинки – до 2,13 лв. за литър, дизелът – с 4 стотинки – до 2,32 лв. за литър, а газа - с 3 стотинки – до 1,01 лв. за литър.\n                \n                \r\nАко трябва да обобщим - за три месеца горивата са поскъпнали с почти 20 стотинки. Според експертите поскъпването се дължи основно на покачването на цените в световен мащаб.\n\r\n\"Този тренд доведе до ръст на цените на петрола до 70 долара на барел, т.е. с близо 15% увеличение на цената, в резултат на което в последния месец - месец и половина се наблюдава едно постепенно повишаване на цената на горивата в порядъка на 9-10 %”, каза пред Нова тв експертът Христо Казанджиев.\n\r\nЕкспертите не предвиждат нов съществен скок в цените на горивата през лятото.\r\n ", "date": "2019.04.06", "title": "Цените на горивата скачат, а колко ще ни струват през лятото?"}
{"url": "https://www.dnes.bg/politika/2019/04/06/danail-kirilov-poznaval-mnogo-dobre-bsp-otvytre.406791", "text": "Новият правосъден министър Данаил Кирилов, който беше областен управител на София от БСП, но след това напусна левицата с мотива, че не е съгласен с политиката й, призна, че добре познава Столетницата. \n\n\"Сложни са отношенията с БСП. Познавам ги много добре отвътре и това е основание за притеснение, но смятам, че винаги съм бил политически коректен в политическата битка и борба. Винаги съм отстоявал принципите си\", коментира той пред bTV.\n\r\nТой допълни, че се гордее със законите, които е изготвил като шеф на правната комисия в НС. \n\r\n\"Приемах с голяма любов работата, която вършех в Народното събрание. Преходът създава вътрешно напрежение. Имах възможност да докажа административния си опит. Това предизвикателство в момента е много сериозно. Приемам мандата като тежко и сериозно възлагане. Длъжен съм да дам всичко от себе си“, обясни той.\n                    \n                    \n                \r\nДанаил Кирилов сподели още, че е приел каузата на ГЕРБ, както и да бъде един от експертите на партията. \n\r\n\"Винаги съм се борил - още от Столична община. Още през 2005 г. при частичните избори, когато Борисов беше избран за кмет на Столична община - всичко се промени. Това, за което сме се борили аз и Бодижар Димитров - да има прозрачност в разпореждането с общинското имущество, да има излизане от онзи модел, който беше установен повече от 10 години\", каза още той.\n\r\n\n\r\n\n\r\n\r\n ", "date": "2019.04.06", "title": "Данаил Кирилов познавал много добре БСП отвътре"}
{"url": "https://www.dnes.bg/football/2019/04/06/na-73-godini-no-profesionalen-futbolist.406793", "text": "73-годишният израелец Исаак Хайк стана най-възрастният играч в професионален футболен мач.\n\r\nХайк, който през следващата седмица ще отбележи 74-ия си рожден ден, счупи рекорда, след като игра като вратар във вчерашния мач на Ирони Ор Йехуда срещу Макаби Рамат Ган, съобщи .\n\r\nПостижението на родения в Ирак страж бе официално признато на церемония, на която присъстваха представители на книгата за рекордите на Гинес.\n\r\n\"Готов съм за още един мач\", каза Хайк, който направи някои добри спасявания, въпреки поражението с 1:5.\n                    \n                    \n                \r\n\"Това не е само източник на гордост за мен, но и за израелските спортове като цяло\", добави Хайк, който се премества да живее в Израел, когато е бил на четири години.\n\r\nПредишният рекорд се държеше от Роберт Кармона от Уругвай, който през 2015 година изигра професионален мач с отбора на Пан де Асукар на 53-годишна възраст, съобщиха от Гинес.\n\r\nСемейството на Хайк е сред десетките хиляди иракски евреи, които избягали в Израел в средата на ХХ век след създаването на страната през 1948 година.\r\n ", "date": "2019.04.06", "title": "На 73 години, но професионален футболист!"}
{"url": "https://www.dnes.bg/notifikacii/2019/04/06/nestandartnata-kampaniia-na-zelenski-fb-email-instagram.406794", "text": "Украинският комедиен актьор Володимир Зеленски води нетрадиционна за Украйна предизборна кампания, чрез която успя да засенчи на първия тур много по-опитни противници и да се класира на първо място за втория тур, който ще бъде на 21 април, отбелязва Ройтерс, цитирана от БТА. \n\n Преди броени дни Зеленски качи видео във Фейсбук, в което постави условия на опонента си за втория тур - действащия президент Петро Порошенко, и му даде срок до 24 часа да отговори на тях. Четиридесет и пет минути след качването на видеото във Фейсбук, то беше видяно 141 000 пъти, споделено над 22 000 пъти и беше коментирано 3300 пъти. Зеленски призова Порошенко да дебатират на най-големия стадион в Украйна и да си направят медицински изследвания, за да се установи, че нито един кандидат не е зависим от алкохола или дрогата. \n                \n                \r\nПорошенко прие дебатите на стадиона и предложението за прегледа и вчера и двамата кандидати се подложиха на изследванията.\n\r\nЗеленски пренебрегва традиционните тактики за водене на кампания, като например организиране на големи митинги или разполагането по улиците на предизборни шатри, където се раздават листовки на хората. Комикът предпочита да разчита основно на социалните медии или на скечове, в които отправя шеги към противниците си. \n\r\nТой се представя за човек от народа, който може да се противопостави на корумпираните елити и на когото украинците не могат да разчитат.\n\r\nЧаст от предизборния екип на Зеленски работи в голяма къща в шикозен квартал на Киев. Офисите там са пълни с млади доброволци. Двадесет и осем годишният Михаил Фьодоров, чийто екип управлява различните страници във Фейсбук, ЮТюб и Инстаграм, казва: \"Онова, което правим, е да не бъдем като никой друг\".\n\r\nФьодоров допълва, че екипът на Зеленски не иска да използва думи, които политиците използват традиционно и че иска да се отдалечи от това, колкото се може повече. Фьодоров разказва, че още от началото Зеленски се е противопоставял на традиционните начини за действие. \"В резултат на това имаме само една платформа - тя е интернет\", допълва той.\n\r\nЗеленски например призовава последователите си във Фейсбук да дават предложения за справяне с такива проблеми, като например високите сметки за битови услуги или да споделят какъв премиер биха искали да имат.\r\nДмитро Разумков, политически съветник на Зеленски, казва, че комикът няма да организира масови митинги преди втория тур, защото той иска да се държи по един прозрачен и автентичен начин.\n\r\nОлександър Корниенко, друг високопоставен член на екипа на Зеленски, казва, че една от използваните техники е разпращане по имейл на предизборни послания до избирателите и насърчаването им да ги отпечатват и разпространяват. В един от тези имейли екипът на Зеленски например призовава младите му поддръжници да показват неговите видеоклипове на по-възрастни гласоподаватели. \n\r\nЗеленски има 3,3 милиона последователи в Инстаграм. Това е повече от последователите на Еманюел Макрон, на Ангела Меркел, на Тереза Мей и на Джузепе Конте, взети заедно. Порошенко има 234 000 последователи.\n\r\nЗеленски поства често пъти кадри от ежедневието си, като например как тича или тренира във фитнеса. Понякога обаче постовете му са подигравка с конкурентите му. Така например бившият премиер Юлия Тимошенко, която беше елиминирана още на първия тур, качи преди изборите видео, на което се вижда, че хапва хотдог в популярна верига заведения. Целта беше да покаже, че тя е близко до народа. Екипът на Зеленски качи в социалната мрежа снимка, на която се вижда как той и негови сътрудници похапват също хотдог на същото място като Тимошенко.\n\r\nОчаква се преди втория тур на изборите на 21 април Зеленски да е под засилено наблюдение. Той е заможен и имиджът му на скромения, честен и смирен президент, който играе в популярен сериал, вероятно ще бъде оспорен от Порошенко. По време на предизборната кампания Зеленски бе обвинен, че е марионетка на богат бизнесмен, чийто телевизионен канал излъчва сериала му. Зеленски и олигархът отрекоха това. ", "date": "2019.04.06", "title": "Нестандартната кампания на Зеленски: FB, email, Instagram "}
{"url": "https://www.dnes.bg/usa/2019/04/06/trymp-vryshta-migrantite-ot-granicata-s-meksiko.406795", "text": "Президентът на САЩ Доналд Тръмп заяви, че САЩ нямат повече капацитет за прием на незаконни мигранти, предаде БТА като цитира Франс прес.\n\r\nТова поредно негово послание срещу незаконната имиграция бе отправено по време на визита на Тръмп в калифорнийското градче Калексико на границата с Мексико.\n\r\n\"Незаконните имигранти заляха нашата имиграционна система и това не може да продължава така\", каза Тръмп на среща със служители на гранична полиция. \n\r\nПосле той инспектира участък от стената по границата с Мексико.\n\r\n\"Нашата система е пълна, не можем повече да ви приемаме. Нашата страна е пълна\", каза кратко Тръмп и препоръча на незаконните имигранти да се върна обратно.\n                    \n                    \n                \r\nТръмп изтъкна положителния ефект от твърдата си позиция за имиграцията и каза, че Мексико за първи път от десетилетия задържа значителен брой хора още южната си граница, преди мигрантите да поемат към САЩ през цялата мексиканска територия.\n\r\n\"Мексико се държи по един фантастичен начин от четири дни насам. Те задържат всеки\", подчерта Тръмп. Въпреки това той отново предупреди, че може да наложи мита върху колите, внесени от Мексико, ако тази тенденция се преобърне. \"Ако те продължат да задържат мигранти, всичко ще е наред. В противен случай ще обложим колите им с 25 процента\", каза той.\n\r\nВ четвъртък Тръмп даде да се разбере, че за момента няма да приложи на практика заплахата си да затвори границата с Мексико. Икономическите последиците от подобно нещо биха били значителни и за двете страни.\r\n ", "date": "2019.04.06", "title": "Тръмп връща мигрантите от границата с Мексико"}
{"url": "https://www.dnes.bg/notifikacii/2019/04/06/protest-na-huan-guaido-i-kontraprotest-na-maduro-v-karakas.406796", "text": "Лидерът на опозицията във Венецуела Хуан Гуайдо призова поддръжниците си на протести в събота, за да поддържат натиска върху Николас Мадуро, на фона на нарастващия гняв от срива на обществените услуги, предава AFP, цитирана от \"Фокус\".\n\r\nОчаква се хиляди привърженици на опозицията да излязат в столицата Каракас на фона на честите прекъсвания на електрозахранването и срива на водоснабдяването.\n\r\nГуайдо, признат за временен президент от повече от 50 страни, заяви в социалната мрежа \"Тиутър“ в петък: \"Нека да останем твърди по улиците, тази борба е за живота на всички венецуелци\".\n\r\nМадуро, който обвинява САЩ за неотдавнашните прекъсвания на електрозахранването, които лишиха милиони от енергия, също призова за проправителствен поход в Каракас, като призова своите привърженици да излязат по улиците за \"Марш в защита на мира\".\n                \n                \r\nГуаидо заяви по-рано тази седмица, че се страхува от отвличане от страна на правителствени агенти, след като Конституционното събрание, подкрепящо Мадуро го лиши от парламентарния му имунитет във вторник и упълномощи най-висшия съд на страната да го обвини заради самопровъзгласяването му за президент.\n\r\nВицепрезидентът Майк Пенс обяви нови санкции срещу 34 кораба, принадлежащи на държавната петролна компания на Венецуела и две компании, които доставят суров петрол до Куба.\n\r\n\"Съединените щати ще продължат да упражняват всички средства за дипломатически и икономически натиск, за да постигнат мирен преход към демокрация\", каза Пенс в реч в Хюстън, Тексас.\n\r\n\"Петролът на Венецуела принадлежи на венецуелския народ\", каза той.\n\r\n\"Онези, които протакат, трябва да знаят това: всички възможности са на масата. Николас Мадуро би направил добре да не изпита решителността на Съединените американски щати\", предупреди Пенс.", "date": "2019.04.06", "title": "Протест на Хуан Гуайдо и контрапротест на Мадуро в Каракас "}
{"url": "https://www.dnes.bg/zvezdi/2019/04/06/fotografyt-boni-bonev-edna-snimka-triabva-da-e-kys-razkaz.406763", "text": "\r\n\n                    \n                    \n                \r\n\n\r\nФото Форум е организирал много тематични конкурси и изложби през годините и има сериозен принос изобщо за развитието на българската фотография. Годишните фотографски награди са естествено развитие и поддържат творческия дух и хората. Това е много важно в този прекалено консуматорски век.\n\r\n\n\r\nДа, притеснявам се. Особено, ако те са материални. Поради тази причина е добре наградите да бъдат по-скоро морални. Няма по-добра награда от признанието. Конфликт винаги може да се появи, но все пак, когато журито е достатъчно широко, би трябвало да няма сърдити.\n\r\n\n\r\nПрофесионално не означава непременно по-добро. Професионалистите го правят от комерсиална гледна точка, а любителите от любов. Често любителските неща са по-искрени. Ако преминете границата, не губете любовта. Това е моя съвет.\n\r\n\n\r\nОтдавна няма писари и калиграфисти, но все още има писатели. Всеки може да щрака с апарат, но не всеки може да разказва истории. Всички са преситени от банални картинки, но интересните истории вълнуват. Една снимка трябва да бъде като къс разказ. Силна и въздействаща. Така че за мен не е опасна.\n\r\n\n\r\nСватбената фотография е такава, защото отразява конкретно събитие - сватбата. Това е едно щастливо събитие и емоциите са много силни. Фотографът трябва да улови на първо място неподправените емоции. Разбира се той трябва да е добър във всички гореизборени жанрове, но самата сватбена фотография е много повече от тях. Тя е психологически разказ, който трябва да бъде вълнуващ...\n\r\n\n\r\nТрадициите са живи, но и доста смесени с чужди такива. Нормално е - ние сме отворени към света , хората пътуват, а и интернет помага много за лесния достъп до различни култури и традиции. Хвърляне на букет и жартиер примерно не е българска традиция, а има и много други. Това не е чак толкова важно, за мен по-важно е хората да са щастливи. Снимал съм на видео изцяло традиционна възстановка на българска сватба, точно по правилата, такава каквато е била.\r\n", "date": "2019.04.06", "title": "Фотографът Бони Бонев: Една снимка трябва да е къс разказ"}
{"url": "https://www.dnes.bg/business/2019/04/06/prilojeniiata-na-izkustveniia-intelekt-vse-po-razprostraneni.406772", "text": "Най-фундаменталният проблем на бизнеса е, че той се ръководи от твърди правила, застъпени и в организационната, и в технологичната част. Формирайки по-умна система, може да отсяваме кога да следваме правилата и кога – не. Когато това се осъществи във всички сфери, ще настъпи истинската трансформация. Това коментира Никола Караманов, инженер в областта на изкуствения интелект и автомобилния софтуер, Visteon, в ефира на \r\n\"Транспортът е един секторите, където изкуственият интелект ще навлезе. Онлайн търговията и финансовата индустрия също ще са част от процеса. Съществуват обаче чисто математически пречки. За да проучиш, правиш предположение за развитието на съответната система и на тази база извличаш полза. Но пазарът се променя и това се нарушава в даден момент. Трудно е да разбереш кога и защо\".\r\n                    \n                    \n                В автомобилната индустрия самият бизнес модел ще претърпи метаморфоза и тези, които не се адаптират, ще изпитат неудобство, убеден е Никола Караманов. \"Advanced driver-assistance systems (ADAS) например са системи, които улесняват шофьора чрез изкуствен интелект. Гарантира се безопасност. Дава се индикация за реакция в даден момент. Този тип автоматизация е базисното ниво на изкуствен интелект. Следващото е автономното управление. То е постижимо в обозримо бъдеще\", допълни той.\r\n\"За да се достигне до пълна автоматизация, трябва да се разработят основни компоненти в областта на изкуствения интелект. Предоставянето на преживяване в колата е другият аспект в случая. Очаква се и развитие на невронните мрежи и нови алгоритми и инвестиции към тях, каза гостът във връзка с прогнозата на един от мениджърите на германската компания Continental за пазар на автомобилния софтуер за 1,2 трлн. долара през 2030 г\".  \r\nВижте още на сайта на .", "date": "2019.04.06", "title": "Приложенията на изкуствения интелект - все по-разпространени"}
{"url": "https://www.dnes.bg/za-da-se-razbirame/2019/04/06/nai-stresovite-faktori-v-edna-vryzka.406632", "text": "Въпреки любовта и щастливите моменти, в една връзка винаги могат да се появят стресови фактори. Когато нивата на стрес се натрупат прекалено, отношенията неминуемо се влошават. Сред всички стресови фактори се открояват 3, които се оказват най-трудно преодолимите.\r\n\r\nТова е първата причина, както сред жените, така и сред мъжете, която предизвиква напрежение във връзката и може да доведе до разпада ѝ. Несигурността за посоката, в която вървят отношенията създава високи нива на тревожност най-често у единия партньор. Ако той иска да създаде стабилно семейство, иска деца или си представя съвместно изграждане на общ дом, а другият партньор не поставя тези цели пред себе си в близко бъдеще, това е проблем.\r\n                    \n                    \n                Причините за поява на подобна тревожност могат да са различни от изброените. Достатъчно е да са налице разминавания в представите на двамата партньори по важни за тях показатели, за да възникне напрежение и тревожност.\r\nНай-доброто, което можете да направите, е да говорите за проблема. Честността и искреността са двете основи, на които да стъпите. Много двойки избягват разговорите, защото се страхуват от развоя на събитията след изясняване на проблемите. Предпочитат да мълчат и да чакат, за да не се стигне до евентуална раздяла. По този начин се трупа още по-голям стрес, който в крайна сметка води до същото, но в по-късен етап.\r\n\r\nСледващият най-голям стресов фактор във връзките са споровете, неразбирателствата и поводите за пререкания. Много двойки са на мнение, че щом има поводи за спорове, значи партньорите не са един за друг. Прагът на търпимост за много хора е нисък, което прави появата на разногласия да изглежда по-голяма драма, отколкото всъщност реално е.\r\n\r\n ", "date": "2019.04.06", "title": "Най-стресовите фактори в една връзка "}
{"url": "https://www.dnes.bg/zvezdi/2019/04/06/grisho-si-pochiva-s-mama-v-monte-karlo.406749", "text": "„Home with my #1!“ (Вкъщи с моя #1!). Това написа Григор Димитров, споделяйки снимка в Instagram. На нея той е с майка си Мария.\r\nЯвно хасковлийката е използвала свободното му време преди началото на сезона на клей, за да му погостува в Монте Карло.\r\n \r\n„Любимите хора вдъхновяват!!!“, написа българинът под кадъра, на който двамата са се снимали гушкайки се. Бившият му треньор Роджър Рашид също се включи, като помоли Гришо да прегърне майка си от него. \n\r\n \r\nМария Димитрова често посещава сина си. Тя обича да пътува с него, както и да наблюдава срещите му. „Обичам да бъда там – на кортовете, да усещам атмосферата. Да съм на мястото на събитието, да дишам този въздух, да съпреживявам емоциите“, споделя тя.\r\n \r\nГригор Димитров ще участва в АТР Мастърс 1000, който ще стартира на 14 април.\r\n \r\n", "date": "2019.04.06", "title": "Гришо си почива с мама в Монте Карло"}
{"url": "https://www.dnes.bg/technology/2019/04/06/shte-promeniat-li-tehnologiite-medicinata.406771", "text": "Тенденциите при изкуствения интелект са много и са разнообразни спрямо различните индустрии. Във финансовия сектор се автоматизират процеси, свързани със счетоводни дейности, управление на риска и други. Това каза , , , в ефира на .\r\n\"През последните години в медицината също има доста направления, в които изкуственият интелект започва да замества хирурзи или диагностици\".\r\nНаблюдаваме автоматизация и при самоуправляващите се автомобили, коментира Недина.\r\nТя говори и за трансформацията на бизнеса на американската компания за споделени пътувания Uber.\r\n                    \n                    \n                \"Uber планира да трансформира модела си за генериране на печалба. Поради това разработват автономни автомобили\". \r\n.", "date": "2019.04.06", "title": "Ще променят ли технологиите медицината? "}
{"url": "https://www.dnes.bg/obshtestvo/2019/04/06/bylgarinyt-zdrav-mychat-go-visoko-kryvno-bolki-v-gyrba-i-artrozi.406781", "text": "Около 72 процента или 7 от всеки 10 българи на възраст над 16 години определят здравния си статус като добър или много добър. Това показват данни от анализ на Евростат за здравния статус на европейците през 2017 г. по повод предстоящия Световен ден на здравето, 7 април, като средният показател за ЕС е 70 процента, тоест почти приближаваме самооценката на здравето си до средно европейско ниво.\n\n Според европейското здравно интервю мъжете у нас се самоопределят като здрави в по-висока степен от жените - 76 процента от силния пол и 69 процента от дамите оценяват здравния си статус в рамките на добър и много добър. \n\r\nДанните на Евростат почти се покриват и със самооценките на здравния статус на българите в изследване на националната статистика - там процентът на самоопределящите са като здрави българи е почти същият, като оставащите 28 процента самоопределят здравето си като задоволително или лошо.\n                    \n                    \n                \r\nНай-висок дял българи определят здравния си статус като добър във възрастовата група от 14 до 24 години - близо 97 процента.\n\r\nРеспективно най-висок дял българи с влошен здравен статус има сред сънародниците ни на възраст 65 плюс години - близо 80 процента от тях се чувстват в лошо или много лошо здравословно състояние.\n\r\nСпоред данните на НСИ за самооценка на здравето - най-висок дял българи се оплакват от високо кръвно налягане, съпроводено с болести на кръвоносната система - близо 30 процента или почти всеки трети българин.\n\r\nНа второ място българите се оплакват от хронични нарушения на гърба и артрози - близо 17 процента. На трето място са стенокардията и исхемичната болест на сърцето - около 10 процента и др.\n\r\nСпоред анализа на Евростат около 8 процента от европейците над 16-годишна възраст се оплакват от лошо или много лошо здравословно състояние. \n\r\nНай-висок процент хора с негативна здравна самооценка е регистриран в трите балтийски републики - в Латвия и Литва 44 процента от хората казват, че имат лош или много лош здравен статус, докато в Естония делът е 53 процента. Други страни с лош здравен статус са още: Унгария - 59 на сто , Португалия - 50 на сто, Полша - 48 на сто и др.\n\r\nНай-високо и положително определят здравния си статус европейците над 16 години в Ирландия - 83 на сто, Кипър - 78 на сто, Италия и Швеция - по 77 на сто, Холандия - 76 на сто и Малта - 75 на сто.\n\r\nСамооценката на здравето при съседите ни е както следва: в Гърция /77 на сто/, Румъния /73 на сто/, Северна Македония - /72 на сто/ и в Сърбия /58 на сто/ от жителите на тези страни определят здравния си статус като добър или много добър.\n\r\nВ ЕС повече мъже, отколкото жени смятат, че са в добро здраве - 72 процента от представителите на силния пол са оценили здравето си като много добро или добро през 2017 г. в сравнение с 67 на сто от дамите. \n\r\nОсвен това процентът на населението в ЕС, оценило здравето си като добро или много добро, намалява с възрастта - близо 90 на сто от европейците на възраст от 16 до 44 години възприемат здравето си като добро или много добро. \n\r\nПроцентът спада до 69 на сто за европейците на възраст от 45 до 64 години и намалява допълнително до 45 на сто за хората на възраст над 65 години, показват данните на Евростат. \r\n ", "date": "2019.04.06", "title": "Българинът – здрав, мъчат го високо кръвно, болки в гърба и артрози "}
{"url": "https://www.dnes.bg/sofia/2019/04/06/bokluci-myrsotiia-pancharevskoto-ezero-pred-eko-katastrofa.406783", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПанчаревското езеро до София е пред екокатастрофа.\n\r\nЗрители на сигнализираха за сериозно замърсяване и изливането на отпадъци от редица тръби.\n\r\nСлед сигнал от телевизията, подаден до институциите, днес беше извършена проверка и бяха взети проби от водата.\n\r\nПърви мръсотията в Панчаревското езеро забелязват спортистите, които тренират на гребната база.\n\r\n\"Миналата година забелязах от една тръба изтичане на бяла течност, която стигна до средата на езерото. Цялото побеля. Цялата вода. Имам снимков материал даже. Обадих се на институциите там за околна среда, те ми отговориха, че това били дъждовни води от канализацията“, сподели треньорът по кону-каяк Кристиян Илиев.\n                    \n                    \n                \r\nСлужители на РИОСВ и Изпълнителната агенция по околната среда и води вчера взеха проби от водата, която се излива от една от тръбите заустени в езерото. Видимо съоръжението е на много години.\n\r\nОт там казаха, че след тази проверка първата им задача е да установят какъв е произхода на тази тръба, заради което ще изпратят писма до Столична община и до ДНСК с молба за установяване законността и статута на установената тръба.\n\r\nРезултатите от проверката ще са ясни до три седмици.\n\r\nПроблемът с чистотата около Панчаревското езеро прави впечатление на всички, които живеят в района, а и на тези, които идват през почивните дни.\n\r\nЗа целта на 14-ти април Сдружението за развитие на Панчарево и Кокаляне организира масово почистване поне на терените около Гребната база. Ще се включат и спортистите от школите по кану-каяк, а също и децата от местното училище.“\r\n ", "date": "2019.04.06", "title": "Боклуци, мърсотия… Панчаревското езеро пред еко катастрофа "}
{"url": "https://www.dnes.bg/index/2019/04/06/iznenada-ili-ne-9-noshtuvki-v-italiia-po-evtini-ot-3-vyv-velingrad.406792", "text": "9 нощувки в Италия излизат по-евтино, отколкото три в луксозен спа хотел във Велинград по Великден. Това показа проверка в сайтове на туроператорски фирми. \n \"Това твърдение е малко спекулативно. Имаме много хубави хотели, които е логично да поддържат по-високи цени. Освен това, екскурзия до Италия е нещо много по-различно от почивка във Велинград. Не е редно да се правят паралели\", коментира пред Нова тв турагентът Антония Чомполова.\r\nСпоред нея много българи ще съчетаят почивните дни по Великден с тези на 1 и 6 май. \r\nТова било предпоставка за пътувания до по-далечни дестинации. \r\nЧомполова обаче не отрече, че цените за екскурзиите в този период са \"надути\".\r\nТя е категорична, че малко наши сънародници ще изберат априлска почивка на Черноморието.", "date": "2019.04.06", "title": "Изненада или не? 9 нощувки в Италия по-евтини от 3 във Велинград"}
{"url": "https://www.dnes.bg/mish-mash/2019/04/06/predi-120-g-trima-myje-izchezvat-bez-sleda-v-shotlandiia-zashto.406721", "text": "Елън Мор е малък, отдалечен остров от Шотландския архипелаг. На скалистия му бряг се издига бял фар. Преди близо век това място на край света се превръща в сцена на една от най-странните мистерии в света.\r\nНа 16 декември 1900 година един малък кораб пътува към Елън Мор. На острова няма обитатели освен първите четирима човека, които са го заселили – пазителите на фара. Всеки от тях се прибира в дома си веднъж на две седмици благодарение на лодката, която им носи храна и различни стоки. Този път от почивката си се връщал Джоузеф Мур. Още когато наближил, забелязал, че фарът, който трябвало да пази корабите от острите скали, не свети.\r\nА когато пристигнал на пристанището в подножието на фара нямало кой да го посрещне. Капитанът Джеймс Харви надул клаксона си, за да привлече вниманието на обитателите. Но отново никой не се появил.\r\n                    \n                    \n                Джоузеф Мур слязъл от кораба на скалистия бряг. Докато се изкачвал към фара, стомахът му бил свит от лошо предчувствие. Входната врата била отключена. Храната в кухнята – още топла. Чиниите с вечерята на мъжете били наполовина изядени. Столовете – избутани настрани, сякаш някой е скочил и е излетял бързо от стаята.\r\nПалтата им стоели на закачалката, въпреки че времето навън било изключително студено. И за да сложи черешката на върха на тортата на мистиката – часовникът бил спрял няколко минути преди появата на Мур.\r\nТръпки побили мъжа, който се върнал панически обратно при кораба и разказал на капитан Харви какво е видял. Моряците веднага започнали да претърсват малкия остров. Ала следа от тримата му колеги нямало.\r\nМур се върнал обратно към задълженията си – да пали фара, за да не се разбият корабите в скалите на острова. А капитан Харви се върнал на най-близкия по-голям остров и влязъл в първата телеграфна станция. \"Нещо ужасно се случи на Елън Мор“, написал той. И така започнало разследването.\r\nНикой не можел да си обясни как не един, а трима човека, които познавали добре морето и острова изчезнали просто така.\r\nКогато хората разказват нещо мистериозно, те често използват термина \"изчезнал без следа“. Но то често е лъжа. Всеки един случай има достатъчно следи, които водят тук и там. Ала тримата мъже наистина изчезнали без да оставят следа. Просто ги нямало.\r\nТърсенето им на брега и в морето продължило с дни. Ала те така и не били открити. И до днес – век по-късно, никой не може да каже, какво се е случило с тях.\r\nМистерията била мащабно отразена във вестниците. Вдъхновила и фолклора на хората – написали се песни, поеми, разкази, а в по-късните години дори филми и документални поредици. Версиите за съдбата на мъжете били безкрайни. Едни предполагали, че те просто полудели и се самоубили, други – че огромна вълна ги е погълнала и запратила в дълбините на морето, трети били убедени, че до такава степен им писнало от острова, че си тръгнали с друг кораб.\r\nСъществуват и такива, които са доста по-интересни за хората, вярващи в свръхестественото – феи, които са ги отвлекли. Или извънземни... или призраци, или раса малки хора.\r\nЕдно от множеството проведени разследвания достигнало до факти, които дълго време лишили детективите от сън. В дневника, който те откриват, Томас Маршал, един от изчезналите мъже, пише, че на 12 декември станал свидетел на ветрове, каквито не бил виждал никога през живота си. Също така, че неговите двама колеги били необичайно тихи, а единият от тях, който бил познат като изключително твърд човек, постоянно плачел. На 13 декември бурята продължила, а мъжете започнали да се молят, въпреки че били в изключително безопасен, току-що построен фар.\r\nПоследният запис в дневника на 15 декември гласи: \"Бурята приключи. Морето е спокойно. Бог бди над всички ни“.\r\nИстината обаче била, че времето на 12,13 и 14 декември било всъщност... спокойно. Буря никога не е имало. А някои хора още твърдят, че задуха ли вятър на острова, се чува шепот и някой вика имената на изчезналите мъже.\r\nКаквото и да е станало, единственото, което е сигурно е, че това е поредната мистерия на морските дълбини, която никога няма да бъде разгадана.", "date": "2019.04.06", "title": "Преди 120 г. – трима мъже изчезват \"без следа\" в Шотландия. Защо?"}
{"url": "https://www.dnes.bg/stranata/2019/04/06/fas-off-dobrovolci-chistiha-plajovete-vyv-varna.406797", "text": "Въпреки студеното време и силният вятър хиляди дорбоволци се включиха в акцията за почистването на Южния плаж и на плажа в квартал \"Аспарухово\" във Варна от фасове и други отпадъци. \r\nИнициативата е на неправителствената организация \"Благотворителност и спорт\".\r\nКампанията се провежда под мотото - \"ФАС OFF\" или \"Да поставим боклука на мястото му\". \r\nОрганизаторите бяха осигурили достатъчно ръкавици и чували за доброволците. \r\nАкцията ще завърши с поставянето на кошчета по плажната ивица.", "date": "2019.04.06", "title": "\"ФАС OFF\"- доброволци чистиха плажовете във Варна"}
{"url": "https://www.dnes.bg/izlojbi/2019/04/06/bavno-hranene-bavna-jurnalistika-bavno-izkustvo.406798", "text": "Първо се появи бавно хранене, след това бавна журналистика, а сега дойде ред и на бавно изуство, съобщи Би Би Си.\n\r\nТо е в рамките на днешния Ден на бавното изкуство - ежегодна глобална инициатива, в която участват около 200 институции, като \"Тейт Модърн\" в Лондон и музея \"Ашмолиън\" в Оксфорд.\n\r\n\"Много хора не знаят как да разглеждат изкуството и да го обичат, и нямат връзка с него\", обясни Фил Тери, учредител на Деня на бавното изкуство. \n\r\nСпоред него посетителите в галериите често гледат произведенията на айпад или мобилен телефон, а бавното изкуство е антидот на това.\n\r\n\"Като забавяме, можем да видим изкуството по нов начин, който по-скоро дава енергия, а не деморализира. Това направо ще ви отнесе\", твърди той.\n                    \n                    \n                \r\nМакар и галериите да отчитат рекорден брой посетители, те обикновено отделят на произведение от 15 до 30 секунди. Това е по-малко, отколкото посвещаваме на страница в интернет, каза изкуствоведката Сузан Мур.\n\r\nТя е убедена, че за хората в съвременния свят е трудно да се съсредоточат и често \"търчат наоколо\", гледат стотици произведения, но в същност не виждат нито едно.\n\r\n\"Съществува този неофициален музеен етикет, при който всички стоят почтително в полукръг на около 2 м от картината и никой не я гледа както трябва\", каза тя. \r\n\"Мисля, че е необходимо време и пространство, за да може човек да види една или две картини и наистина да ги гледа, да се изолира от шума\", твърди Мур.\n\r\nЩо се отнася до това колко дълго трябва да се съзерцава едно произведение на изкуството, според Фил Тери пет минути \"могат да са трансформиращо преживяване\".\n\r\nВъпросът не е толкова във времето, а в условията, които предлагат галериите, убеден е Йохан Айдема, написал \r\n\"Как да посещаваме музей на изкуствата\". Той казва, че галериите трябва да се постараят - да предлагат повече удобни места за сядане и дори да изнесат произведения навън или да ги поставят като на сцена. \n\r\nВ несигурни времена изкуството на открито може да успокои и да бъде полезно, каза Клеър Лили от парка на скулптурите в Йоркшир, където произведения на Анди Голсуърти и Ай Вейвей са изложени сред природата, за да могат хората да обмислят видяното, преди да стигнат до следващата скулптура./БТА/", "date": "2019.04.06", "title": "Бавно хранене, бавна журналистика, бавно изкуство..."}
{"url": "https://www.dnes.bg/index/2019/04/06/stres-nervi-naprejenie-ima-prirodno-hapche-za-tiah.406800", "text": "Ако отделите 20 минути от деня си, за да се разходите или поседите на място, където се чувствате свързани с природата, ще направите достатъчно, за да понижите съществено нивата на стресовия хормон, съобщава \"Сайънс дейли\", позовавайки се на американско изследване.\n\r\nЦелта на авторите му от университета на Мичиган е била да определят оптималната доза от приемането на т.нар. \"природното хапче\" в градска среда. \n\r\n\"Известно е, че времето, прекарано сред природата, понижава стреса, но досега оставаше неясно колко точно е достатъчно. Резултатите от изследването ни показват, че за ефикасно понижаване на нивата на стресовия хормон кортизол, хората трябва да прекарват между 20 и 30 минути седнали или разхождайки се на място, на което се чувстват свързани с природата\", казва Мери Каръл Хънтър от изследователския екип, допълва БТА. \n                \n                \r\n\"Природните хапчета\" могат да се окажат евтино средство за противодействие на неблагоприятните ефекти върху здравето от урбанизацията и заседналия начин на живот в помещения, белязан от постоянно взиране в екраните на телевизори, компютри и смартфони.", "date": "2019.04.06", "title": "Стрес, нерви, напрежение… има \"природно хапче\" за тях "}
{"url": "https://www.dnes.bg/eu/2019/04/06/britancite-oshte-sa-v-es-no-ne-i-spored-novite-im-pasporti.406801", "text": "На новите британски паспорти вече не пише \"Европейски съюз”. Въпреки че Великобритания така и не може да намери начин да излезе от Общността, граждани на кралството забелязаха, че на някои места промяната вече е факт. \n Паспортите, които се издават след 30 март, вече не носят обозначението на предната корица, информират от Euronews.\r\nМинистерството на вътрешните работи на Обединеното кралство заяви, че за да се намери \"най-добрата цена за данъкоплатеца, паспортите, които включват думите \"Европейски съюз ”, ще продължат да се издават за кратък период от време“.\r\nПо начало Великобритания трябваше да излезе от Съюза на 29 март, но процесът беше отложен, а в момента се обмисля и втора отсрочка с неясна крайна дата.", "date": "2019.04.06", "title": "Британците още са в ЕС, но не и според новите им паспорти"}
{"url": "https://www.dnes.bg/index/2019/04/06/koi-sa-nai-skypite-koli-kupuvani-ot-bylgari.406802", "text": "Кои са най-скъпите автомобили, които се предлагат на българския пазар? Трябва да се уточни, че в списъка попадат само модели, продавани от официални вносители или дилъри на съответната марка. Затова и сред тях няма модели на производители като Rolls-Royce, Bentley, Aston Martin, Ferrari, Lamborghini. Тези брандове нямат официални представителства в България.\n\r\nСъщото важи и за Tesla, чиито Model S и Model X в топ-нива на оборудване излизат доста скъпо. В списъка моделите са подредени по цената базов вариант, тоест те могат да поскъпнат с добавката на допълнителни опции и съответно да прескочат някой от тези през тях.\n\r\n\r\nОткритата версия на хибридно i8 струва 310 150 лв. с ДДС. За тези пари клиентът получава роудстър с 374 к.с., който се задвижва от комбинация от 1,5-литров бензинов двигател с 3 цилиндъра и електромотор. Комбинираният разход на гориво е 2,2 л/100 км. Същите показатели има и купето BMW i8, което е малко по-евтино - 279 950 лв.\n                \n                \r\n\r\nТази лимузина е оценена на 286 850 лв. Оборудвана е с най-модерните системи за безопасност и асистенти на водача. Скоростната кутия е 9-степенен G-Tronic, който е комбиниран със система за задвижване на четирите колела. Цената е за варианта с 4,0-литров V8 двигател, развиващ 469 к.с. Версията с W12 с 630 коня струва 399 975 лв.\r\nИ тук версията \"роудстър\" на модела е най-скъпа - 263 815 лв. За тази сума получавате спортен автомобил, който можете да карате без покрив. Двигателят е 4,0-литров битурбо V8 с мощност 567 к.с. Той позволява развиване на максимална скорост от 316 км/ч и ускорение от 0 до 100 км/ч за 3,7 секунди.\n\r\nКои са останалите вижте в ", "date": "2019.04.06", "title": "Кои са най-скъпите коли, купувани от българи?"}
{"url": "https://www.dnes.bg/akoshtete-vqrvaite/2019/04/06/vijte-kakvo-vi-ochakva-do-kraia-na-2019-spored-rojdeniia-vi-mesec.406700", "text": "Според астрологически прогнози месецът на раждане може да разкрие много за нас като личности. Днес споделяме нещо по-интересно, а именно какво ви очаква до края на 2019-а според рождения ви месец.\r\n\r\nОставащите месеци на 2019-а година ще бъдат белязани със значителни постижения в сферите на работа, романтика, образование и т. н. Тъй като от доста време мислите за бъдещето си, можете да се чувствате спокойни, понеже през тази година ще може да видите успеха по всички възможни начини. Не забравяйте, че трябва да следвате сърцето си.\r\n\r\nАко вашият рожден месец е февруари, то ще успеете да подобрите комуникацията си на различни фронтове. Позитивното настроение ще ви съпътства. Тази година ще видите, че играете много важна роля в живота на вашето семейство и приятели. Обмислете добре идеите си и превърнете мечтите си в реалност.\r\n                    \n                    \n                \r\nОставащите месеци ще донесат просперитет на хората родени през март. Годината ще внесе хармония в живота ви, а вие дълго време я търсихте. Много важни събития ще ви се случат. Пред вас ще се открият много добри възможности, които ще ви отведат до следващото ниво на успех.\r\n", "date": "2019.04.06", "title": "Вижте какво ви очаква до края на 2019 според рождения ви месец"}
{"url": "https://www.dnes.bg/balkani/2019/04/06/prez-2023-turciia-moje-da-e-druga-a-kakvo-shte-pravi-erdogan.406803", "text": "Загубите на турската управляваща Партия на справедливостта и развитието (ПСР) на местните избори миналата неделя показват ясно едно: апогеят ѝ вече е далеч в миналото. Няма я вече онази лекота, с която ПСР печелеше почти всички избори от създаването си през 2001 година насам. В изборната битка този път нямаше и следа от страстта, с която нейните функционери и кандидати се бореха в миналото, пише Райнер Херман от ФАЦ, цитиран от \n                    \n                    \n                \r\nСлед изборите Ердоган държа традиционната си реч от балкона на партийната централа. По негово желание до него застанаха единствено съпругата му Емине и говорителя му Алтун. При посещението си в партийната централа в Истанбул на следващия ден Ердоган не поздрави нито един партиен функциинер. Дори и само заради това тези функционери трябваше да обжалват изборите в Истанбул. За да се спасят.\n\r\nВсичко това не означава, че е настъпил краят на ПСР и нейния председател Реджеп Тайип Ердоган. Защото местните избори не променят разпределението на властта в Анкара. През последните пет години турците гласуваха шест пъти. А следващите избори ще се проведат чак след четири години. Следователно Ердоган има още четири години време, за да стори това, което очакват турците. Парламентът също не представлява някаква опасност: в него ПСР има стабилно мнозинство - благодарение на съюза с националистическата Партия на националното действие.\n\r\nИ все пак: изборите бяха силен предупредителен изстрел, който дълго няма да отзвучи. Ердоган трябва да промени политиката си, а партията му е длъжна да се обнови и да се завърне към реформаторските си идеали от основаването си. В противен случай на следващите избори тя най-вероятно ще се провали. Те ще се проведат през 2023 година, когато Турската република става на 100 години.\n\r\n\n\r\nЧетири опасности грозят Ердоган и партията му. Първо: партията загуби предишната си жизненост. Тя вече не се бори, няма цел и не знае накъде иска да води Турция. Второ: по тази причина вътрешнопартийните дисиденти около бившия министър на икономиката Али Бабаджан и бившия президент Абдуллах Гюл искат да създадат нова партия, която да се опира на принципите на старата ПСР. Трето: най-голямата опозиционна партия - Републиканската народна партия - получи силен тласък с успехите си на местните избори. В очите на много турци тя отново се превръща в алтернатива на ПСР. Четвърто: с досегашната си политика ПСР ще жъне все по-малко успехи. Защото за последните десет години турската младеж се промени. Особено в градовете.\n\r\nГрупата на турците между 15 и 29 години стана по-модерна и светска в сравнение със същата възрастова група отпреди едно десетилетие. Младите турци днес познават само Ердоган и партията му. И ги отхвърлят все повече и повече. Защото политиката на ПСР не отговаря на жизнения стил на младото поколение.\n\r\nАко Партията на справедливостта и развитието не се преоткрие, скоро ще престане да бъде народна партия и ще се превърне в малка политическа формация в консервативния Централен Анадол.\r\n", "date": "2019.04.06", "title": "През 2023 Турция може да е друга, а какво ще прави Ердоган?"}
{"url": "https://www.dnes.bg/index/2019/04/06/papata-koito-otkaza-dvoreca-sam-si-nosi-chantata-i-se-hrani-v-stolova.406807", "text": "Преди 90 години от малкото италианско градче Асти, в област Пиемонт, семейството на Джовани Анджело Берголио потегля към Аржентина, за да търси късмета си. Това е дядото на днешния папа Франциск. Заедно с родителите си тръгва от Италия и Марио, бащата на бъдещия папа, разказва \"\". \n\n\n\n\r\nФамилията се установява в Буенос Айрес. Там на църковна служба Марио среща Реджина, дъщеря на италианка от Пиемонт и на аржентинец с лигурийски произход. От любовта им се раждат 5 деца - първото е Берголио Хорхе Марио, който идва на бял свят на 17 декември 1936 г.\n                \n                \r\nМалкият Берголио е записан в детската градина към католическия колеж в родния си квартал. Там той ще продължи да се връща всяка година и когато става архиепископ на Буенос Айрес. Берголио е привързан към колежа, в който е и монахинята Долорес, която е повече от учителка за него. \n\r\nПрез 1957 г., вече семинарист, Берголио е приет по спешност в болницата. Заради опасна инфекция му отстраняват част от десния бял дроб. Младият Берголио умира от болки и не разбира защо страда толкова много. Сестра Долорес, която го посещава в болницата, му обяснява, че с болката си той имитира Исус Христос.\n\r\nБерголио ще запомни този урок завинаги.\n\r\nВъпреки че в училище е пристрастен по литературата, психологията и религията, баща му Марио го записва в институт с изучаване на химия и физика, за да може синът му лесно да си намери работа. Още като ученик Берголио започва и да работи – чисти във фабриката за чорапи, в която баща му е счетоводител. По-късно работи и в лаборатория за химични анализи на храни.\n\r\nОбратът в живота му настъпва на 21 септември 1953 г. Той трябва да замине със съучениците си на екскурзия, но преди това отива в църквата “Сан Хосе де Флорес”. Среща свещеник – отец Дуарте, когото никога преди това не е виждал, и решава да му се изповяда. Именно в този момент той чувства изведнъж и неочаквано призванието си и чe трябва да се отдаде на Бог. Берголио не отива на гарата, където го чакат съучениците му, а се прицира вкъщи решен да стане свещеник.\n\r\n“Това беше изненадата на една среща, дадох си сметка, че ме чакат”, казва Берголио. Въпреки взетото решение минават още 4 г., преди да влезе в Ордена на йезуитите. През 1969 г. го ръкополагат за свещеник. Голямата промяна настъпва през 1992 г., когато папа Йоан Павел II го назначава за епископ на Буенос Айрес, а през 1997 г. става архиепископ. 2001 г., пак по волята на Войтила, става кардинал.\n\r\nХаризматичният Берголио е на косъм да стане папа през 2005 г., когато е вторият най-гласуван в тогавашния конклав, който в крайна сметка избира предшественика му Йозеф Рацингер - Бенедикт XVI. Казват, че тогава Берголио бил толкова изплашен от възможността да го изберат за папа, че убеждавал поддръжниците си да не го гласуват. В крайна сметка обаче аржентинецът успява при следващия конклав през 2013 г., след оттеглянето на Бенедикт XVI.\n\r\nПапа Франциск е водил открай време изключително скромен и семпъл живот. Дълги години като архиепископ живее в малък апартамент и използва метрото.\n\r\nВъпреки отдадеността си на вярата, не само тя изпълва живота му. Като истински аржентинец Берголио обича тангото и футбола.\n\r\nПоддръжник е на историческия клуб “Сан Лоренцо” от Буенос Айрес.\n\r\nИ като стана папа, Франциск не се отказа от спартанския стил на живот. \n\r\nОтказа се от пищността и лукса на Апостолическия дворец и вместо това отиде да живее в “апартамент” от 50 кв. м (спалня и кабинет) на кардиналския дом “Санта Марта” във Ватикана. \n\r\nХрани се с всички останали в столовата, за да може да комуникира всекидневно с хора от всички нива. Дните на Франциск се разделят между четенето на книги, молитви, аудиенции, разговори. Папата е елиминирал всичко червено от облеклото си, облича се сам, бръсне се сам, сам си носи чантата при пътуванията. Сам си избира рамки за очила или обувки. Като папа живее така както и като отец Хорхе.\n\r\nВсяка сутрин го буди в 4,45 ч. Бръсне се и се облича. След молитва, в 7 часа отслужва служба в капелата на “Санта Марта” за стотина вярващи. \n\r\nСлед нея поздравява всеки от тях поотделно. Утрините папата прекарва в срещи, аудиенции и разговори. Това е времето, когато във Ватикана идват от държавни глави и министри до групи, участващи в различни конференции. Тогава идват за разговори и кардинали и епископи. Обикновено във вторник папата почива, тъй като се подготвя за общата аудиенция в сряда на площад “Свети Петър”. В неделя по традиция е неделната молитва “Ангел Господен”.\n\r\nЕдин от любимите периоди на папата през деня е обедът – тогава има възможност да си говори с гостите на “Санта Марта” – кардинали, обикновени служители, негови приятели, а понякога дори и клошари, които са канени за обед.\n\r\nСледoбед си почива около час, след което започва отново работа – чете документи, подготвя речи. Във всекидневната работа го подпомагат двама секретари, а за малкото му домакинство се грижат двама икономи. Те му помагат за всекидневните нужди. За сигурността денем и нощем се грижи шефът на ватиканската жандармерия.\n\r\nСветият отец вечеря в 20 часа, след което си ляга. Не обича да гледа телевизия. За резултатите от мачовете на любимия си отбор се информира от един от ватиканските гвардейци.\n\r\nПриятели на папата днес са и едновремешните му най-близки приятели. “Ако съществува приятелство, то не се мени само защото някой е сменил функциите си”, каза преди време Франциск в интервю. Сред най-близките приятели на папата и днес са Марсело Фигероа, пастор евангелист и журналист, както и Алехандро Мармо – аржентински скулптор. “Приятелството е нещо много свято. Библията казва – имай един или двама приятели. Преди да сметнеш някого за приятел, остави времето да го покаже”, каза Франциск в интервю за аржентинско радио.", "date": "2019.04.06", "title": "Папата, който отказа двореца, сам си носи чантата и се храни в столова"}
{"url": "https://www.dnes.bg/balkani/2019/04/06/srybski-policai-arestuvaha-bg-trafikant-s-22-kg-heroin.406805", "text": "Служители на сръбското вътрешно министерство задържаха 21,8 кг хероин на граничния пункт Батровци, на границата между Сърбия и Хърватия, и арестуваха български гражданин по подозрение в контрабанда на наркотици, съобщи Танюг, цитирана от БТА.\r\nХероинът, опакован в 40 пакета, е бил скрит в кухини на покрива и под задната седалка на автомобил Фолксваген, управляван от българския гражданин.\r\nЗаподозреният е задържан за 48 часа.\r\n ", "date": "2019.04.06", "title": "Сръбски полицаи арестуваха BG трафикант с 22 кг хероин"}
{"url": "https://www.dnes.bg/temida/2019/04/06/severin-krasimirov-iska-sykrateno-sydebno-proizvodstvo.406808", "text": "Северин Красимиров, обвинен за жестокото убийство на Виктория Маринова, ще поиска съкратено съдебно производство.\r\nТова потвърдиха роднини на жертвата пред Нова тв. Защитата на Красимиров вече е депозирала искане в деловодството на Окръжния съд в Русе делото да се гледа по реда на глава 27 от НПК. \n\n\n\r\nПри тази процедура обвиняемият признава фактите и при определяне на наказанието, ако той бъде признат за виновен, доживотният затвор без право на замяна като вид наказание изобщо отпада, той не се обсъжда. Може да се наложи доживотен затвор, който автоматично се заменя с лишаване от свобода.\r\nНа 22 април ще се проведе така нареченото разпоредително заседание, на което съдът ще прецени дали да уважи искането на защитата на Красимиров.\n                    \n                    \n                \r\nСрещу него са повдигнати три обвинения: за извършване на блудствени действия, за изнасилване и за предумишлено убийство, извършено по особено мъчителен за жертвата начин. За последното престъпление законът предвижда най-тежкото наказание – доживотен затвор без право на помилване.\n\r\nАко съдебният състав уважи иска на Красимиров, делото да се гледа по реда на глава 27 от НПК, ще получи наказание, което задължително не е доживотен затвор, а е лишаване от свобода.\r\n ", "date": "2019.04.06", "title": "Северин Красимиров иска съкратено съдебно производство"}
