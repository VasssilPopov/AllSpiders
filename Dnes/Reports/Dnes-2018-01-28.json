{"url": "https://www.dnes.bg/notifikacii/2018/01/28/severna-i-iujna-koreia-vyzmojna-li-e-edna-dyrjava.366398", "text": "Твърде малко са хората, които все още си спомнят времето, когато това е било факт. От над 70 години на Корейския полуостров има две държави. Онези, които са преживели Втората световна война, американската и руска окупация, както и Корейската война, днес на преклонна възраст. И броят им намалява с всяка изминала година.Това си личи и по броя на семействата, които чакат така жадуваните срещи със свои роднини от съответно другата част на Корея. По данни на южнокорейското Министерство на обединението, в началото на 2018 година едва около 60 000 южнокорейци са чакали подобна среща с техни роднини, живеещи в Северна Корея.След първата среща на високопоставени представители на двете страни през януари нажежената обстановка се поуталожи малко в навечерието на Зимните олимпийски игри в Пьонгчан. Това си пролича и по това, че 12 севернокорейски състезателки по хокей на лед вече пристигнаха в Южна Корея. Те ще образуват общ хокеен отбор с южнокорейските си колежки и ще дефилират заедно по време на откриването на Олимпиадата.Освен това севернокорейските държавни медии отправиха апел към сънародниците си в страната и чужбина. Те призоваха да бъде сторено всичко в името на повторното обединение. Северна Корея щяла да \"разбие\" всяка съпротива срещу подобна стъпка.Южнокорейският президент Мун Дже-ин, който е син на севернокорейски бегълци, е привърженик на повторното обединение на страната. Той обяви за своя основна цел постигането на мирно обединение и освобождаването на Корейския полуостров от ядрено оръжие. При това той залага на сближаване и диалог със Северна Корея. В речта си миналото лято пред фондация \"Кьорбер\" той заяви, че не става дума за това едната система да погълне другата. \"Ние нямаме интерес от колапс на Северна Корея\", заяви Мун Дже-ин. Освен това той залага на възможностите за личен обмен между хората от двете държави, независимо от политическата ситуация. \"Моето правителство иска да създаде предпоставките за едно ново икономическо сътрудничество на Корейския полуостров, от което да имат полза и двете страни\", каза той.Тези думи звучат много по-различно от изявленията на консервативната предшественичка на Мун - Парк Гън-хе. Тя също говореше за повторно обединение, но смяташе, че Южна Корея трябва да наложи своята система на съседната държава. \"А от севернокорейска гледна точка, това трябва да е звучало ужасяващо\", казва проф. Ингрид Мите от университета в Гисен. От дълги години тя изследва проблемите, свързани с Обединението на Германия.\"Мисля, че нагласите в Южна Корея са твърде различни. Младото поколение в страната не се интересува особено от темата за обединението, то е предимно скептично настроено. Мисля, че младите хора се чувстват по-близки до САЩ, отколкото до Северна Корея\", казва Ингрид Мите. В Северна Корея обаче темата за повторното обединение е много важна, особено за младите хора, дори за децата, твърди политоложката: \"Във всяка детска градина има географска карта на цяла Корея. И на децата навсякъде разказват, че те са една страна. Темата за повторното обединение е силно емоционализирана сред подрастващото поколение\", казва експертката.Когато става дума за повторното обединение на Корея, много често се правят сравнения с германската история. Само че те са неуместни. Най-малкото поради факта, че икономическите разлики между двете корейски държави са значително по-големи от разликите, съществували между бившата ГДР и Федералната република. Има и други съществени разлики.Хората в разделената навремето Германия имаха възможност поне до известна степен да общуват пряко, чрез писма, телефонни разговори и частни посещения. Подобни контакти между гражданите на Северна и Южна Корея са забранени, с изключение на официалните срещи на разделените семейства. Към това се прибавя и ожесточената война между двете страни. \"Тя е част от колективната памет и допринася за взаимната омраза\", казва Ингрид Мите, цитирана от \"\".", "date": "2018.01.28", "title": "Северна и Южна Корея: Възможна ли е една държава?"}
{"url": "https://www.dnes.bg/cars/2018/01/28/nahodka-v-izostaven-garaj-otkriha-klasicheski-retro-avtomobili.366390", "text": "Водещите на популярното предаване The Barn Find Hunter откриха в изоставен гараж, пълен със стари селскостопански машини, два класически автомобила от 60-те години на миналия век - Ferrari 275 GTB и Shelby Cobra 427. Колите са престояли 30 години и са намерени едва, след като собственикът на гаража е бил уведомен, че постройката ще бъде съорена.Намереното Ferrari е от второто поколение на \"гранд турера\", което се отличава по удължената предна част, благодарение на която се повишава устойчивостта при развиване на високи скорости. Пробегът на колата е 21 000 км.Под капака на машината е разположен 3,3-литров двигател V12, чиято мощност е 290 к.с. и 294 Нм въртящ момент. Той работи в комбинация с 5-степенна механична скоростна кутия, което позволява развиване на максимална скорост от 260 км/ч.През 2016 г. на аукцион Sotheby’s Ferrari 275 GTB във версия Scaglietti беше продадено за 1 732 000 щатски долара.Втората находка е оригинална Shelby Cobra със 7,0-литров V8 мотор Ford, развиващ 431 к.с. Ускорението от 0 до 100 км/ч роудстърът ускорява за 4,2 секуди, а максималната му скорост е 262 км/ч. Версията Competition развива 292 км/ч, а цената достига над 2 млн. долара.Освен Ferrari и Shelby, в същия гараж са намерени още BMW 325ix от 1981 г., Triumph TR-6 от 1976 г. и Morgan Plus 8 1978 г.", "date": "2018.01.28", "title": "Находка: В изоставен гараж откриха класически ретро автомобили"}
{"url": "https://www.dnes.bg/stranata/2018/01/28/pytna-policiia-s-nova-pytna-karta-s-nai-opasnite-pytishtata.366391", "text": "126 са смъртоносните отсечки по българските пътища, където стават стотици катастрофи с десетки убити и ранени. Това показва справка на Пътна полиция, предоставена на Съюза на българските автомобилисти (СБА). Цифрите са за 2016 г.Новият списък за 2017-та ще бъде изготвен до 31 март т.г. На базата на него ще бъдат набелязани нови мерки, включително ще бъдат определени всички места и точки за контрол на скоростта със стационарни и мобилни камери, пише \"Дарик\".По-рано през миналата година от МВР съобщиха, че само на десет от тези опасни участъци са станали над 1000 катастрофи с около 40 убити и 100 ранени. В страната ни ежегодно стават средно 7000-8000 автомобилни злополуки, което на практика означава, че всяка 7-ма или 8-ма катастрофа е била на някоя от тези смъртоносни отсечки.По думите на шефа на КАТ Бойко Рановски катастрофите стават там, където има три ленти за движение. При изпреварване колите навлизат в насрещното и следва катастрофа. На този път е имало 246 пътни злополуки със 7 убити и 26 ранени., са станали 265 автосблъсъка заради висока скорост.По пътя  са регистрирани 106 пътни инцидента, 6 загинали и 50 ранени, основно заради неправилно изпреварване.Списъкът продължава с пътните отсечки (83 катастрофи и 22 ранени); , където са загинали петима, а 24 са били ранени в 67 катастрофи; , където най-честата причина за произшествия е неправилно изпреварване и отнемане на предимство.От Пътна полиция посочват още пет участъка, където шофьорите трябва да бъдат особено внимателни. Освен заради висока скорост и човешка грешка, там има и други причини за катастрофи, които се дължат на лоша пътна настилка и недобра маркировка.Това са:- , където се образува аквапланинг;- , както и огледално в посока София, където в активна лента е деформирана пътната настилка;-  е изключително натоварен и опасен. Според \"Пътна полиция\" частично решение за този участък е да се положи напречна \"шумна\" маркировка, както и да се разшири подхода към кръговото кръстовище, при спускането към Бяла;- има преплитане на пътните потоци, изчакване на товарни автомобили в активна лента и др. Там е необходима промяна в организацията на движение, както и изграждане на паркинги от двете страни на ГКПП;-  В този участък движещите се по направление София-Видин и обратно, поради острия подход при навлизане в кръга, съчетано с лоши условия на видимост през тъмната част от денонощието често самокатастрофират, отчитат от полицията. Необходимо е изграждане на осветление, разширяване на пътните ленти към подходите за кръговото, както и допълнителна вертикална сигнализация на подходите.", "date": "2018.01.28", "title": "Пътна полиция с нова пътна карта с най-опасните пътищата"}
{"url": "https://www.dnes.bg/world/2018/01/28/shte-sprat-li-komarite-da-hapiat-horata-otgovor-ot-uchenite.366392", "text": "Американски учени разработиха ефективен метод за борба с ухапвания от комари, като използваха тяхната памет, свързана със заплаха, съобщава сп.Curreent Biology, предава БТА.Изданието цитира разработка на биолози от Вашингтонския университет. В рамките на изследването екипът поставил в камера самки на комара, предизвикващ жълта треска. Там бил сложен и плат с мирис на различни хора и мишки. Когато насекомите кацали върху него, учените, с помощта на вибратори, симулирали реакциите на животните при ухапване.След 24 часа комарите били поставени в друго пространство с два коридора. В единия учените пуснали въздух без мирис, а по втория - с мирис от предишния експеримент. Самките избягвали втория коридор, който миришел на \"жертви, даващи отпор\".За да запомнят застрашителните ухания на опитните насекоми им помагал допаминът. Генетично модифицирани екземпляри, при които била затруднена изработката на този хормон, не различавали ароматите.Новото откритие може да бъде от голяма полза за медицината. При нарушаване на изработването на допамина с помощта на генно инженерство могат да бъдат отучени комарите да разпознават мириса на хората и да се боят от резки движения.", "date": "2018.01.28", "title": "Ще спрат ли комарите да хапят хората? Отговор – от учените"}
{"url": "https://www.dnes.bg/world/2018/01/28/trymp-bih-bil-po-tvyrd-ot-tereza-mei-za-brekzit.366393", "text": "Президентът на САЩ Доналд Тръмп разкритикува начина, по който британският премиер Тереза Мей води преговорите с Европейския съюз за Брекзит, заявявайки, че той би бил \"по-твърд\" в тях. Коментарите на Тръмп ще увеличат проблемите на британския министър-председател, който води битка с бунтовниците в собствената си Консервативна партия, предава Bloomberg, цитира \"Фокус\".Само три дни, след като демонстрира единство с Мей на полето на Световния икономически форум в Давос, Швейцария, Тръмп рискува да отвори отново раните в \"специалните отношения\" между Великобритания и САЩ – в най-чувствителния въпрос за британския премиер.Президентът заяви, че би използвал \"по-различен подход\" в преговорите за Брекзит с ЕС. \"Дали това ще е начинът, по който бих преговарял? Не!\", заяви Тръмп в интервю пред американска телевизия, което ще бъде излъчено късно в неделя. \"Бих казал, че Европейският съюз си пъха носа, където не му е работа и бих бил по-твърд в позицията си за напускането му\", допълни той.В интервюто американският държавен глава е споделил още, че \"уважава много\" Тереза Мей, но е запазил най-топлите си думи за френския президент Еманюел Макрон, който е описал като \"страхотен пич\" с \"фантастична\" жена.От Bloomberg пишат, че коментарите ще разочароват помощниците на Мей, след като двамата лидери се опитаха да преодолеят различията си в Давос, в четвъртък. Публичната му критика за британския премиер може да доведе също до допълнително отслабване на позициите й в управляващата британска Консервативна партия.", "date": "2018.01.28", "title": "Тръмп: Бих бил \"по-твърд\" от Тереза Мей за Брекзит!"}
{"url": "https://www.dnes.bg/mish-mash/2018/01/28/kakvo-vi-depresira-spored-zodiiata-ii-chast.366310", "text": "Животът невинаги е цветя и рози, но ако знаете кое е онова, което в най-голяма степен ви притеснява, вероятността да се справите с трудностите е значително по-голяма и животът става по-лесен. Когато представа ви за света е реалистична, се предпазвате от разочарования.Въпреки това, трудностите съществуват, а те не са едни и същи за всички хора. Така например, за един човек идеята да си остане вкъщи и да не прави нищо, може да се изглежда като нещо ужасяващо, докато за друг това може да е начин за качествена почивка и възстановяване. Това, което може да ви натовари и депресира, има връзка и със зодиакалния знак. , следва да се спрем и на останалите шест. Когато не могат да контролират всичко около себе си, Везните лесно изпадат в депресивни състояния. А, когато животът им стане малко луд, те пощуряват двойно, защото не могат да го контролират. Това води до депресия и безпокойство.Страхът потиска Скорпионите. Те се радват на живота си без страх, правят каквото искат и жънат плодовете на своите усилия. Представителите на тази зодия обичат този начин на живот толкова много, че непрекъснато мислят за идеята, че няма да продължи вечно.Мисълта за края – на свободата, на живота, депресира Скорпионите. Странно, но единственият знак, който се чувства най-комфортно, когато е сам, тайно се притеснява да остане сам твърде дълго. Стрелците са самотни хора, които обичат да бъдат такива, докато не ги осени идеята, че след известно време може да са прекалено самотни. Тогава се появява тревожността и безпокойството. За останалите зодии четете на ", "date": "2018.01.28", "title": "Какво ви депресира според зодията? (II част)"}
{"url": "https://www.dnes.bg/notifikacii/2018/01/28/polsha-kriminalizira-polzvaneto-na-lyji-za-holokosta.366394", "text": "Полските власти са убедени, че разпространението на лъжи за Холокоста и нацистките престъпления трябва да се преследва и наказва. Това става ясно от изявление, разпратено днес от президентската канцелария във Варшава, предаде ТАСС, цитира БТА.Президентският дворец коментира критиките срещу приетите на 6 януари от долната камара на парламента законови поправки, криминализиращи всеки опит да се представят поляците за съучастници в нацистките престъпления, включително използването на израза \"полските лагери на смъртта\".Израелският премиер и външен министър Бенямин Нетаняху разкритикува вчера законопроекта. Лидерът на парламентарната опозиция в еврейската държава Ицхак Херцог прикани Нетаняху да отзове посланика й от Варшава за консултации. Израелското дипломатическо ведомство призова полските власти да променят текста, преди да бъде внесен за по-нататъшно утвърждаване.Работата по проекта още не е приключила. Той трябва да бъде одобрен от Сената и подписан от държавния глава, за да влезе в сила, напомни днес канцеларията на полския президент.\"Бихме желали да обърнем внимание, че целта на закона е да предотврати лъжите и лъжливите обвинения срещу полския народ и държавата, както директно се посочва в законопроекта. Затова, ако критиците на проекта надигат глас, загрижени единствено във връзка с истината за Холокоста, то законопроектът не е в разрез с очакванията им. Издирването и документирането на истината, също както преследването и осъждането на лъжата, са действия, насочени към една и съща цел\", се подчертава в изявлението.Полша и Израел имат общи постижения в тази сфера, например това, че ЮНЕСКО призна исторически вярното название на германския нацистки концлагер Аушвиц-Биркенау, посочва президентският офис. \"Работихме заедно по въпроса, заедно настояхме и получихме истината\", се казва в документа.\"Затова днес всеки, който използва лъжливия термин \"полски лагер на смъртта\", не само скверни паметта на жертвите, но трови истината с лъжа, което трябва да се преследва и наказва. Същевременно всеки, чиито спомени или исторически изследвания съдържат истината за престъпления и недостойно поведение с участието на поляци в миналото, има пълното право на тази истина\", добавя канцеларията на полския лидер.", "date": "2018.01.28", "title": "Полша криминализира ползването на лъжи за Холокоста"}
{"url": "https://www.dnes.bg/stranata/2018/01/28/slynchev-ponedelnik-s-temperaturi-do-14.366395", "text": "През нощта ще бъде предимно ясно, a утре – предимно слънчево. Ще духа умерен северозападен вятър. Това съобщи Красимир Стоев, дежурен синоптик в Националния институт по метеорология и хидрология (НИМХ) към Българската академия на науките (БАН), предаде \"Фокус\".Ще се затопли и минималните температури ще бъдат между минус 5° и 0°, а максималните – между 9° и 14°.Над Черноморието ще бъде предимно слънчево. Ще духа умерен северозападен вятър. Максимални температури на въздуха: 11-13°. Температурата на морската вода е 6°. Вълнението на морето ще бъде 1-2 бала.Над планините ще е предимно слънчево. Ще духа силен северозападен вятър. Максималната температура на височина 1200 метра ще бъде около 6°, а на 2000 метра – около 0°.Атмосферното налягане е значително по-високо от средното за януари – слабо ще се понижи.И във вторник ще е предимно слънчево, ще духа умерен северозападен вятър. Минималните температури ще са между 0° и 5°, а максималните - между 11° и 16°. В сряда вятърът ще отслабне, ще има временни увеличения на облачността, а температурите ще са с 2-3 градуса по-ниски. В четвъртък вятърът ще се ориентира от югозапад, в Източна България ще се усили до умерен. Ще е предимно слънчево и сравнително топло, с максимални температури около и над 10°.", "date": "2018.01.28", "title": "Слънчев понеделник, с температури до 14°"}
{"url": "https://www.dnes.bg/notifikacii/2018/01/28/smartfonite-opasni-li-sa-naistina.366397", "text": "Тази нова технология е опасна. На улиците, по време на конференции, дори в леглото – никой не внимава за спътниците си, всички зяпат надолу. Онази вещ в ръцете ни поглъща цялото ни внимание. Нямаме никаква представа за околността. Технологичният прогрес може да ни разболее.Звучи ли ви преувеличено? Може би ще повярвате на експерт, който описва как от това страда дори нашият семеен живот: \"Човек сяда на масата за закуска, но вместо да говори с жена си или децата си, той се крие зад един вид екран, пълен с клюки от цял свят\". Чарлс Коули правилно нарича това \"странно поведение\".Технологията, която той описва, се нарича вестник. Коули е известен американски социолог, който е размишлявал над вестника преди повече от 100 години. Всяко велико изобретение е подозрително. Печатът на книгите, железопътните линии, телефоните, телевизорите, компютърните игри, интернет – всички те някога бяха смятани за опасни. Така че би било лесно критиците на обсебването от смартфоните да се представят като безнадеждни песимисти в стила на невролога Манфред Шпицер. Но има и основателни причини да си зададем въпроса извън тромавата теза за \"дигиталната деменция\" – проблем ли представляват смартфоните днес?За разлика от предишните технологии обаче днес смартфонът ни придружава през целия ден. При ставане сутрин мнозина поглеждат първо към мобилния телефон до леглото, а точно преди да си легнат, много хора проверяват отново имейлите си. Технологията никога не е била толкова вездесъща.", "date": "2018.01.28", "title": "Смартфоните – опасни ли са наистина? "}
{"url": "https://www.dnes.bg/world/2018/01/28/germanski-rabotnici-shte-stachkuvat-idnata-sedmica.366396", "text": "Работниците в около 250 германски компании ще стачкуват идната седмица след провала на преговорите между синдикатите и работодателите. Това съобщи днес Йорг Хофман, ръководител на най-големия германски профсъюз И Ге Метал (IG Metall), информира Асошиейтед прес, предава БТА.Работниците от металургията ще се включат в 24-часови стачки в цялата страна, ще бъдат засегнати малки и големи компании, посочи Хофман пред в. \"Билд\".Планира се стачките да започнат в средата на идната седмица.Преговорите за условията на труд се провалиха вчера, след като работодателите не приеха исканията за възможност работниците да преминават на 28-часова работна седмица за период до две години с право след това да се върнат към предишните си работни часове, както и 6-процентово увеличаване на възнагражденията за една година.", "date": "2018.01.28", "title": "Германски работници ще стачкуват идната седмица"}
{"url": "https://www.dnes.bg/notifikacii/2018/01/28/za-da-lekuvash-syrce-triabva-syrce-d-r-ivo-petrov-znae.366374", "text": "\"Аз страдам с всеки един пациент и с роднините на всеки един пациент, който е тежко болен\".Това сподели д-р Иво Петров, един от най-успешните ни лекари в инвазивната кардиология. Той е завеждащ Сърдечно-съдов център в \"Аджибадем Сити Клиник\" - национален консултант, признат и в чужбина.Д-р Петров признава, че всеки тежък случай го ангажира изключително много емоционално и допълва: \"Това може би е в мой ущърб, но смятам, че е в полза на пациентите\".\n\n\n\"Нашата професия не е лесна и тя изисква много упоритост, както се казва разликата межу талантливия и успелия е в упоритостта\", сподели още д-р Петров пред bTV. Той смята, че покрай работата си е научил много за себе си и е успял да се справи доста добре с неща, които е смятал, че са непосилни за него.А професията му дава и щастливи и много тъжни моменти.Един от най-трудните е относително скорошен. \"Едно 30-годишно момче, за съжаление имаше изключително тежко заболяване на аортата… Когато се опитахме да му помогнем, аортата рекрутира и той загина. Независимо, че хиляди спасяваме, когато един не успеем да спасим, това е катастрофа за нас\", категоричен е лекарят.А един от най-щастливите моменти е от съвсем скоро.\"Преди 2-3 седмици, когато излезе наша публикация в едно от най-силните американски издания. Тя беше са за един пациент, който лекувам по една конкрента методика с един специален стенд на аортата -  за първи път в света. Освен това, че при пациента е много добра ситуацията, включително сега 6 месеца след интервенцията, беше огромно удоволствие и признание това, че беше публикувано\", допълва лекаят.И въпреки големите успехи, той е скромен.\"Най-ценният съвет, който съм получвал е, че когато се помислиш за велик и за непогрешим, тогава съдбата ти удря един шамар и ти показва, че това не е вярно. Ние сме грешни и ние не сме погрешими и трябва да внимаваме много и никога да не си вярваме прекалено, защото това е в ущърб на пациентите и защото тогава стават най-големите грешки\", споделя д-р Иво Петров.\r\n ", "date": "2018.01.28", "title": "За да лекуваш сърце, трябва сърце… Д-р Иво Петров знае"}
{"url": "https://www.dnes.bg/politika/2018/01/28/smut-koi-kogo-sreshta-na-g-ja-radeva-shte-prisystva-i-prezidentyt.366382", "text": "Кой кого придружава – президентшата президента или обратното? Това се питат българи в Брюксел, получили покана от посолството ни за среща на Десислава Радева, пише \"\".Разговорът на първата дама със сънародниците ни в Белгия ще се проведе на 1 февруари. Покани за срещата разпраща посланик Мая Добрева. В тях е указан час и място, а също и другите присъстващи – президента Румен Радев и вицепрезидента Илияна Йотова.Ето текстът на една от поканите, която е уточняваща към вече изпратена:\"Уважаеми дами и господа, в допълнение към поканата ни за среща с г-жа Радева на 01 февруари 2018 г., Ви уведомяваме, че поради промяна в програмата й срещата ще се състои от 16,30 часа. На събитието в залите на посолството ще присъстват още президентът Румен Радев и г-жа Илияна Йотова, вицепрезидент на Р България\", пише в едното от съобщенията от посолството в Брюксел.Първият мейл с покана гласи: \"Уважаеми дами и господа, Посолството на Р България в Брюксел има удоволствието да ви покани на среща на г-жа Десислава Радева, съпруга на президента на Р България, с българската общност в Белгия...\".Сънародникът, препратил поканата до българските медии, се възмущава и защо е натоварено посолството да организира среща на Десислава Радева, при положение че съпругите на българските президенти нямат официален статут на първи дами.Г-жа Десислава Радева действително ще има среща с българи в Брюксел, но тя е напълно неофициална и няма нищо общо с официалната програма на държавния глава, уточняват от президентството пред \"24 часа\".Оттам допълват, че държавният глава няма да присъства на разговорите на съпругата си, а ще има среща с българската общност по-късно.На 1 февруари президентът Румен Радев и съпругата му ще са в Брюксел за тържествения концерт заедно с вицепрезидента Илияна Йотова. Радев ще има аудиенция при краля на Белгия Филип, но ще отиде без съпругата, тъй като кралица Матилде има други ангажименти.Докато президентът е при краля, първата дама ще се види с представители на българските училища в Белгия, на родителски настоятелства, както и на неправителствени организации, които работят за популяризиране на българската култура там.За организирането и на двете срещи е поискано съдействие от посолството ни, защото няма как да познаваме тези хора, обясниха от екипа на Румен Радев.\r\n ", "date": "2018.01.28", "title": "Смут кой кого: Среща на г-жа Радева, ще присъства и президентът…"}
{"url": "https://www.dnes.bg/stranata/2018/01/28/gripyt-prepylni-bolnicite-v-plovdiv-i-pazardjik.366379", "text": "Грипната епидемия препълни болниците в Пловдив и Пазарджик. Пациентите с усложнения са толкова много, че в лечебните заведение не достигат легла и се налага да се търсят допълнителни, съобщи \"Нова телевизия\".Между 10 и 12 деца на ден постъпват в пазарджишката болница с усложнения от грипа. Най-уязвими са тези между 1-5 годишна възраст. Най-честите усложнения при малките пациенти са бронхити, ларингити и пневмонии, предупреждават лекарите.\n\n\nУсложненията от грипа се оказват и рискови за хората над 50-годишна възраст, защото отключват съпътстващи заболявания, които могат да доведат до фатален край.\"Има 120 човека в момента, от които 80 са с пневмонии. Това значи, че повече от 60-70% от болните, които лежат в момента, са с възпалителни процеси на белите дробове\", каза началникът на отделение \"Вътрешни болести\" в МБАЛ-Пазарджик д-р Георги Станчев.Той обясни, че когато на фона на лечение на вирусна инфекция, се появят болки в гърдите, кашлица и отделяне на секрет, това вече говори за наслояване на бактериална инфекция след вирусите.Неправилното самолечение е една от причините да попаднем в болницата.\"Антибиотиците лекуват бактериите, а не вирусите. При типичен грип антибиотиците не помагат”, категоричен е д-р Георги Цигаровски, който семеен лекар в Пловдив.Специалистите препоръчват в никакъв случай да не прибягваме до самолечение, а да потърсим навреме лекарска помощ, за да не получим усложнения от грипа.\r\n ", "date": "2018.01.28", "title": "Грипът препълни болниците в Пловдив и Пазарджик"}
{"url": "https://www.dnes.bg/health/2018/01/28/kak-da-se-spravite-s-6-te-razlichni-tipa-telesna-maznina.366295", "text": "В наши дни наднорменото тегло е все по-често срещан здравословен проблем, който е причина за появата на редица други здравословни проблеми.Специалисти в областта, определят 6 различни типа телесна мазнина въз основа на това, в кои части на тялото се натрупва. Вижте кои са и как да ги елиминирате.Този тип трупане на мазнини обикновено се наблюдава при хора, които консумират повече калории, отколкото изгарят. Така че тук основната причина е преяждане и заседнал начин на живот.Как да се отървете от нея:Правете аеробни упражнения, защото този вид мазнини се появява поради липсата на физическа активност. Разходки, бягане или плуване, най-малко 30 минути всеки ден ще ви помогне да влезете във форма. Спрете консумирането на рафинирана захар, газирани напитки, тестени изделия, сладкиши, преработени храни. Всички те няма да ви осигурят нужната ситост, хранителни вещества, а ще повишат апетита ви.Едни от най-честите причини за натрупването на излишна мастна тъкан в тези части са стресът, депресията, тревожността.Как да се отървете от нея:Всеки ден правете нещо, което да ви помага да елиминирате натрупания стрес. Стресовият хормон кортизол, когато е в по-големи количества, причинява натрупване на мазнини в областта на корема. Пийте зелен чай, той отпуска и спомага за отслабването, правете си релакс вани, медитирайте, посещавайте масажи, спортувайте.", "date": "2018.01.28", "title": "Как да се справите с 6-те различни типа телесна мазнина?"}
{"url": "https://www.dnes.bg/sofia/2018/01/28/fandykova-do-2020-g-ochakvame-da-sa-pusnati-vsichki-12-km-metro.366383", "text": "\n\n\n\n\"Да си пожелаем на добър час. Проектът променя не просто средата, а и наземната инфраструктура. Всички знаят, че откъдето мине метрото, се изграждат нови булеварди, кръстовища, градинки. Затова хората очакват с нетърпение и единственият въпрос, който се задава, е \"Кога и при нас?\", отбеляза столичният кмет.\"Метрото е не само най-големият транспортен, но и екологичен проект за столицата\", подчерта Йорданка Фандъкова. \"Безспорно метрото променя града ни. Не можем да си представим в последните 20 години градът ни без метрото\", заяви столичният кмет. Фандъкова отбеляза, че метрото е най-добрият и най-големият транспортен проект, който е в десетката на най-добрите проекти, финансирани с европейски средства, според ЕК. \"Не можем да си представим развитието на града ни без метрото, не само по отношение на транспорта. Днес метрото заема 34% от градския транспорт, но това е и най-големият екологичен проект\", добави тя.\"Днес отново имаме превишение на фините прахови частици. Сутринта, благодарение на много хора, беше направена добра организация и за първи път в София беше пуснат, след решението на Общинския съвет от четвъртък, в продажба \"\", заяви Фандъкова и добави, че първи желание да оставят автомобилите си имат хората с достъп до метрото, затова задачата им е строителството на метрото да продължи. \"20 години след пускането на първия участък знаковият проект за метрото не спира, а продължава\", подчерта Фандъкова.\"Имаме 2 метролинии и сме на средата на строителството на третата. Вълнуващо е 20 години след пускането на първия участък да можем да отчетем един от най-важните факти - знаковият проект за метрото не спира, а продължава. За мен това е най-важното от първия ден, в който станах кмет. Заявих ясно, че метрото ще продължи да се развива и се надявам всички да мислят така. Благодарна съм, защото получаваме огромна подкрепа това да се случва\", каза Фандъкова.\"Днес ние строим по над 3 км на година и това е възможно благодарение на огромната финансова подкрепа, която получаваме от ЕК\", заяви столичният кмет. Йорданка Фандъкова благодари и на българските правителства, които са подкрепяли проекта за метрото през всичките години със съфинансиране. Тя отбеляза, че темпът на строителство е възможен, благодарение на екипната работа между институциите. \"Искам специално да благодаря на министър-председателя Борисов и в качеството му на кмет, който подготви заедно с екипа си проекта за втората линия и който вече като министър-председател в три правителства подкрепя изключително сериозно проекта за метрото\", каза още Йорданка Фандъкова.", "date": "2018.01.28", "title": "Фандъкова: До 2020 г. очакваме да са пуснати всички 12 км метро"}
{"url": "https://www.dnes.bg/za-da-se-razbirame/2018/01/28/5-otlichitelni-cherti-na-deteto-ot-zodiia-oven.366292", "text": "Ако сте майка на дете зодия Овен, време е да се запознаете с някои основни характеристики на неговия зодиакален знак.Ще разберете важни неща за вашето мъниче и ще бъдете подготвени за особеностите на неговите характер и темперамент.Обикновено малките деца обичат да привличат внимание и това не е изненада за никого. Но при децата със зодиакален знак Овен нещата стоят още по-сериозно. Те обичат да са в центъра на вниманието и са способни да го търсят с всякакви средства. Може да е с хитри и палави номера, може да е с истеричен плач, крясъци, смях, закачки, но вашите очи трябва да са вперени в тях и няма мърдане!Ще се учудите да чуете, че малко дете проявява щедрост и с готовност споделя играчки, нали? Но децата Овни определено имат това свойство на характера и ще се изненадате да го видите в действие. Дори и отначало да прояви леко нежелание да сподели играчка или храна, детето Овен бързо го притъпява и подава смело ръчичка на другото дете. Любопитното е, че при Овните щедростта не изчезва с възрастта, напротив, остават все така добри и отзивчиви и когато пораснат.", "date": "2018.01.28", "title": "5 отличителни черти на детето от зодия Овен"}
{"url": "https://www.dnes.bg/akoshtete-vqrvaite/2018/01/28/top-4-kardinalni-zodii-koi-i-kakvi-sa-te.366276", "text": "Кардиналните зодии са Овен, Рак, Везни и Козирог. Те имат различни стихии, но ги обединява желанието им да водят, да бъдат начело.Всяка една от тях опитва да стигне до властта, те имат лидерски качества и не могат да се примирят с позицията на подчинени.Дали в семейството или в работната среда, тези четири знака се борят за надмощие. Техните идеи трябва да бъдат наложени на всяка цена, независимо дали методично, като Козирога или на момента – като Овена.Какви са кардиналните знаци:\r\n \r\n \r\nОвен, Рак, Везни и Козирог са много амбициозни. Щом си поставят някаква задача, те се борят докрай и не се отказват.\r\n Овните не се примиряват с второто място, освен това трябва да бъдат единствени. Като първия знак от зодиака, те са пълни с нови идеи, но умеят и да поведат другите след себе си, както и да ги нагърбят с много задачи. Огненият знак винаги се превръща в лидер на една група и държи неговите убеждения и решения да бъдат наложени на момента.", "date": "2018.01.28", "title": "Топ 4 кардинални зодии: Кои и какви са те"}
{"url": "https://www.dnes.bg/notifikacii/2018/01/28/jertvite-na-atentata-v-kabul-se-uvelichavat-veche-sa-103.366375", "text": "Броят на жертвите на атентата в Кабул се увеличават и вече са 103. Ранените достигнаха 235 души.Това предаде РИА Новости, цитирайки интервю с вътрешния министър на Афганистан, пише \"Фокус\".Вчера кола-бомба се взриви в Кабул убивайки и ранявайки стотици.\n\nВсъбота говорител на вътрешното министерство разкри, че \"атентаторът е използвал линейка, за да премине през контролно-пропускателни пунктове\" в един от дипломатическите квартали в града. \"Полицаите на първия са го пуснали, след като шофьорът е заявил, че кара пациент към близка болница. Служителите на втория обаче са се усъмнили, поради което атентаторът е задействал взривното устройство\".Талибаните поеха отговорност за атаката. Днес президентът на САЩ Доналд Тръмп направи изявление, в което призова за категорични действия срещу талибаните.\r\n ", "date": "2018.01.28", "title": "Жертвите на атентата в Кабул се увеличават, вече са 103"}
{"url": "https://www.dnes.bg/eu/2018/01/28/sena-se-pokachva-oshte-zatvori-gari-i-zakotvi-korabi.366376", "text": "Нивото на река Сена в Париж продължи бавно да се покачва и се очаква към края на денонощието да стигне максимум. След това водата ще започне да спада.Реката, която тече през френската столица край музеи и паметници, изглежда ще стигне през нощта срещу понеделник ниво от около 5,95 м - близо 4 м над нормалното, прогнозира новинарската служба \"Вижикрю\", цитирана от БТА.В момента водата стига до бедрата на зуава - прочутата статуя на воин от колониалните френски войски край моста Алма, традиционно използвана като показател за равнището на Сена.Недалеч оттам, до Айфеловата кула, са закотвени корабчетата за разходки, чието движение е спряно. Над водата се подават само дърветата, засадени покрай наводнените улици в близост до реката. Затворени са и седем от най-оживените гари в Париж.Вчера бе съставен протокол на двама души, плавали по Сена с надуваемо кану близо до гара Аустерлиц. Властите напомниха, че в подобни моменти е \"забранено и най-вече извънредно опасно\" плаването с лодки и къпането в реката, чийто дебит понастоящем е 1600 куб. м в секунда.Положението по горното течение на Сена постепенно се подобрява. През последните дни обаче бяха евакуирани близо хиляда жители на парижките околности.Нивото на реката ще се върне до нормалното едва след седмици, прогнозира шефът на регионалния клон на държавните служби по околната среда Жером Гьолнер.Придошлите води в редица региони на Франция са свързани с изобилни валежи в области с воднисти почви.Периодът декември-януари е сред трите с най-много дъжд и сняг за годината във Франция от началото на измерванията през 1900 г. по данни на синоптиците от \"Метео Франс\". Идната седмица се очакват по-слаби валежи.\r\n ", "date": "2018.01.28", "title": "Сена се покачва още, затвори гари и закотви кораби"}
{"url": "https://www.dnes.bg/sofia/2018/01/28/ot-utre-sofiianci-plashtat-mestni-danyci-s-5-otstypka.366377", "text": "От утре собствениците на недвижими имоти в София вече могат да плащат местните си данъци и такси. Това съобщи заместник-кметът на София Дончо Барбалов, цитиран от пресцентъра на Столичната община и БТА. Срокът за ползване на 5 процента отстъпка от данък сгради и данък МПС е 30 април 2018 г., при условие, че дължимите суми бъдат платени наведнъж. За такса битови отпадъци отстъпка не се предвижда. Задълженията могат да се плащат и на равни вноски, а сроковете са съответно - за данък недвижими имоти и данък МПС: 30 юни - първа вноска, и 31 октомври - втора вноска. За такса битови отпадъци има четири вноски: 30 април, 30 юни, 30 септември и 30 ноември.Плащането може да се извършва във всеки от данъчните отдели на Столичната община, независимо от адреса на имота или на задълженото лице. Всички каси разполагат с ПОС устройства. Друга възможност за плащане е по банков път или през интернет страницата на Столичната община.Тази година кампанията за данък МПС в София започна още на 2 януари и столичани имаха един месец повече да ползват отстъпка от 5 процента за колите си. През януари 2018 г. от този данък в бюджета на столицата са постъпили 3, 65 млн. лв. За сравнение - за същия период на 2017 г., от данък МПС са постъпили 3,18 млн. лв.Съобщенията за дължимите данъци и такси ще се получават от собствениците от средата на февруари. Гражданите, които вече са се отказали от хартиените съобщения, ще ги получат на посочения от тях имейл адрес. Така информацията за притежаваните от тях недвижими имоти няма да минава през пощенски или разпространителски фирми.\r\n ", "date": "2018.01.28", "title": "От утре: Софиянци плащат местни данъци с 5% отстъпка "}
{"url": "https://www.dnes.bg/notifikacii/2018/01/28/trymp-bez-pokana-za-svatbata-na-princ-hari-no-jelae-shtastie.366378", "text": "Президентът на САЩ Доналд Тръмп не е получил покана за сватбата на принц Хари. Той обаче пожела щастие на британския принц и неговата годеница Меган Маркъл. Това съобщи агенция Прес Асошиейшън, цитирана от БТА.Американският държавен глава е дал интервю на известния британски водещ Пиърс Морган, което ще бъде излъчено в ефира на телевизионния канал Ай Ти Ви.\"Аз действително желая те да бъдат много щастливи. Те са една прекрасна двойка!\", заяви Доналд Тръмп, след като бе запитан дали би желал да присъства на сватбената церемония, която ще се състои на 19 май в Уиндзорския дворец в Лондон.Когато Пиърс Морган припомни на Тръмп, че по време на президентската надпревара в САЩ Маркъл поддържаше Хилари Клинтън и го наричаше женомразец, държавникът повтори: \"Добре, но аз все още се надявам те да бъдат много. щастливи!\"По-рано британският вестник \"Дейли мейл\" съобщи, че принц Хари не възнамерявал да покани на сватбата си действащия президент на САЩ. Поради тази причина той взел решение да не бъде сред гостите му и неговият приятел, предшественика на Тръмп Барак Обама. Милиардерът потвърди, че не е получавал покана.\r\n ", "date": "2018.01.28", "title": "Тръмп без покана за сватбата на принц Хари, но желае щастие"}
{"url": "https://www.dnes.bg/tenis/2018/01/28/federer-triumfira-na-finala-na-australian-open.366381", "text": "Роджър Федерер отново показа на света, че е велик тенисист! Той надделя на финала на Australian Open над хърватина Марин Чилич в петсетова битка след 6:2, 4:6, 6:3, 3:6, 6:1 и така защити трофея си от надпреварата.Сблъсъкът продължи 3 часа и 7 минути, а Маестрото видя сериозна съпротива от своя противник, но все пак демонстрира непримиримия си характер и в крайна сметка се добра до триумфа, съобщи gol.bg.\r\nТова е и 20-а титла за Маестрото от турнирите от \"Големия шлем\".В първия сет ветеранът не даде шанс на противника си и го проби на два пъти - в първия и третия гейм, а вторият сет мина без пробиви и всичко се реши след тайбрек.В него всичко вървеше равностойно и двамата си размениха по един минипробив, но хърватинът достигна до ключов такъв за 6:4, а след това не сгреши при своето подаване.С пробив в четвъртия гейм на третия сет Маестрото отново поведе в сетовете, но противникът му не се примири и изравни.В четвъртия сет Фед Експрес започна страхотно - с пробив още в първия гейм, а хърватинът успя да го върне за 3:3, а след това проби още веднъж и така прати мача в пети заключителен сет.Той обаче бе просто експресен за Федерер и швейцарецът го взе след два пробива - във втория и шестия гейм.\r\n ", "date": "2018.01.28", "title": "Федерер триумфира на финала на Australian Open"}
{"url": "https://www.dnes.bg/sofia/2018/01/28/eto-kyde-niama-da-ima-voda-v-sofiia-utre.366380", "text": "На 29 януари 2018 г. (понеделник), във връзка с подмяна на сградно водопроводно отклонение на ул. \"Будапеща\" , Център, се налага спиране на водоподаването от 9:00  до 17:00 часа на клиентите на \"Софийска вода”, живеещи в района на:по ул. \"Будапеща\" от бул. \"Сливница\" до ул. \"Цар Симеон\"\r\nпо ул. \"Поп Богомил\" от ул. \"Георги Сава Раковски\" до ул. \"Будапеща\"При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Будапеща\" ъгъла с ул. \"Поп Богомил\".На 29 януари 2018 г. (понеделник), във връзка с подмяна на водомерен възел на ул. \"Леденче\" , кв. \"Овча купел\", се налага спиране на водоподаването от 9:00  до 14:00 часа на клиентите на \"Софийска вода”, живеещи в района на:\r\n по ул. \"Леденче\" от ул. \"Лиляче\" до бул. \"Президент Линкълн\"При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Леденче\" ъгъла с бул. \"Президент Линкълн\".Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.Засегнатите от прекъсването на водата, могат да получат повече информация от Телефонния център на\"Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\"Софийска вода” АД предварително се извинява на своите клиенти за причинените временни неудобства!\r\n ", "date": "2018.01.28", "title": " Ето къде няма да има вода в София утре"}
{"url": "https://www.dnes.bg/akoshtete-vqrvaite/2018/01/28/tyrsite-jena-koiato-ne-kryshka-vgledaite-se-i-v-zodiaka.366281", "text": "Винаги има изключения от правилото, но все пак астролозите са направили една любопитна класация – кои са най-верните жени в зодиака? Вижте класацията на сп. Elle, пък може да ви помогне при избора на партньор. И да разберете дали жената, в която сте влюбен отговаря на критериите ви или пък е сред изключенията.\r\n\r\nЖената Овен избира мъжа до себе си, но често започва романи от интерес. Ако някой я хареса, тогава е интересно за нея, за да разбере какво. Бракът в тази ситуация не е пречка, уви. Така че мъже – бъдете готови да бъдете поставени в не толкова приятни ситуации, в които да се чудите дали този интерес към друг мъж ще се окаже дълготраен.\r\nСтрелците обичат без ограничение, но трябва да е забавно. И тук не става въпрос за тенденция към предателство. Избират сами мъжете си, а ако ги обича – тя ще остане. А ако не –напуска или се променя. В последния случай е безсмислено да оставате с нея. Тя ще е привързана към вас само ако иска.\r\nРибите обичат с цялата си сила, раздават се напълно, дори губят ума си. И ако любимият се обади, такава жена ще стане и ще го последва. Нищо, че съпругът ѝ е до нея. Да, Рибите могат да правят всичко от любов и трудно ще се извинят. Не защото са лоши, а защото искрено не разбират как човек може да се извинява заради любов?\r\n\r\nЗа тези жени обикновено казват, че са като магнит. Привличат към себе си другия пол и е изключително трудно да се противопоставят на това. Освен това Везните обичат да държат дистанция, което още повече разпалва вниманието на мъжете. Не е чудно, че личният живот на Везните често тече бурно и такива жени се омъжват повече от веднъж.\r\n\r\nСтрастите, емоциите, силата на характера са част от качествата на Скорпионите. И тези жени чувстват много добре кой е подходящ мъж за тях. Понякога за това се нуждаят само от една среща. Ако бъде направен изборът, жената Скорпион ще постигне своята цел и нищо не може да промени това. Те рядко могат да си признаят, че са направили грешен избор, дори са готови да живеят с последиците от това. Защото е под достойнството на един Скорпион. Така че партньорът на жена от тази зодия може да бъде спокоен – хванала ви е в нейната мрежа и няма да ви напусне.Вижте останалите зодии в ", "date": "2018.01.28", "title": "Търсите жена, която не кръшка? Вгледайте се и в зодиака!"}
{"url": "https://www.dnes.bg/stranata/2018/01/28/sled-skandal-namushkaha-ohranitel-v-bar-vyv-varna.366384", "text": "36-годишен охранител е пострадал при сбиване в заведение в жк. \"Чайка\", Варна, съобщиха от МВР. Криминалисти работят по изясняване на обстоятелствата около инцидента. Сигналът е получен в 02:00 часа днес. Сбиването е станало в заведение в района на спирка \"Акациите\" в жк. \"Чайка\". При отиване на мястото полицейският екип установил, че след скандал, прераснал в сбиване, е пострадал 36-годишен охранител, на когото са нанесени порезно-прободни рани в единия крак и областта на гърдите. Пострадалият е настанен в болница, няма опасност за живота му. По случая е образувано досъдебно производство под надзора на Районна прокуратура-Варна за нанасяне на средна телесна повреда по хулигански подбуди. Работата по установяване на извършителите продължава.", "date": "2018.01.28", "title": "След скандал: Намушкаха охранител в бар във Варна"}
{"url": "https://www.dnes.bg/world/2018/01/28/sobstvenik-na-bar-goni-klienti-izpolzvashti-parazitna-duma.366385", "text": "Собственикът на нюйоркския бар \"Континентал\" дава срок от пет минути да напуснат заведението му онези клиенти, които употребят досадната паразитна дума \"буквално\", пише в. \"Дейли мирър\", цитира БТА.На бармана пурист му било дошло до гуша да чува как се употребява не на място \"буквално\" дори в изречения с фигуративен смисъл. Но паразитната дума трайно се e загнездила в речника на младите и специалистите по чистотата на английския език алармираха за неприятния феномен.Борба с негативното явление поведе и Тригър Смит, който държи бар \"Континентал\" в нюйоркския квартал Ийст вилидж. Той разлепи обява, която гласи: \"Ако използвате думата \"буквално\" имате пет минути да изпиете питието си и да напуснете заведението! Това е най-досадното паразитно слово в английския език и тук не се толерира. Да спрем навреме \"кардашиянизмите!\", призована собственикът-пурист, позоваващ се на честата употреба на \"буквално\" от риалити семейството Кардашиян.", "date": "2018.01.28", "title": "Собственик на бар гони клиенти, използващи паразитна дума"}
{"url": "https://www.dnes.bg/sofia/2018/01/28/konteineri-za-tekstil-v-borbata-s-mrysniia-vyzduh.366386", "text": "\r\n                        \r\n                        \r\n                        \r\n                    На няколко места в София в последните дни са поставени контейнери, в които могат да бъдат изхвърляни стари и непотребни дрехи. Към момента към инициативата са се включили районните администрации на \"Оборище\", \"Люлин\" и \"Слатина\", както и Столичният инспекторат.Важно уточнение е, че в контейнерите се събират единствено стари, ненужни и скъсани дрехи, които няма да отидат за нуждаещи се, а директно в депото за преработка във \"Враждебна\", където ще бъдат рециклирани.Вече се обсъжда разширяване на инициативата и в други столични райони.", "date": "2018.01.28", "title": "Контейнери за текстил – в борбата с мръсния въздух"}
{"url": "https://www.dnes.bg/mish-mash/2018/01/28/razmraziavasht-podnos-shte-pomaga-na-razseiani-kulinari.366387", "text": "Ако сте сред разсеяните кулинари, които забравят да извадят от фризера месото, предназначено за вечеря, и се сещат за него в последния момент, то за проблема вече има решение - специален поднос за бързо размразяване, съобщава сайтът Ред ферит, предава БТА.Джаджата по нищо не се различава от обикновените подноси, освен по предназначението си да размразява всевъзможни продукти - месо, плодове, зеленчуци (не едновременно, разбира се). Табличката е проектирана да извлича леда и студа от храната, което спомага за бързото й размразяване. Водата, отделяна в процеса, се събира в тавичка под подноса, така че лесно да се изхвърля.Веднъж размразени, продуктите са готови да влязат в употреба според намеренията на разсеяния кулинар. Ако сте точно такъв, можете да се включите със сума от 34 долара в кампанията за набиране на средства в Кикстартър за масовото производство на подноса.", "date": "2018.01.28", "title": "Размразяващ поднос ще помага на разсеяни кулинари"}
{"url": "https://www.dnes.bg/stranata/2018/01/28/protest-vyv-vidin-zaradi-izbora-na-nov-mitropolit.366388", "text": "\r\n                        \r\n                        \r\n                        \r\n                    Избирателите са 30, а кандидатите петима. Имената на двамата, които ще бъдат избрани на следващия тур на изборите следващата неделя, ще бъдат ясни до края на деня.Според протестиращите обаче изборът вече е направен. В този момент под прозорците на митрополията те скандират името на техния владика.", "date": "2018.01.28", "title": "Протест във Видин заради избора на нов митрополит"}
{"url": "https://www.dnes.bg/stranata/2018/01/28/grisho-sbydna-mechtata-na-malkite-si-fenove-v-haskovo.366389", "text": "\nРодната звезда зарадва децата с открит урок. Много от тях сбъднаха мечтата си да поиграят тенис с идола си. Децата бяха разделени в три възрастови групи, а всяка от тях имаше възможността да потренира със звездата за 10 минути.След демонстрацията хасковлията раздаде стотици автографи на почитателите си, като някои дадоха за подпис маратонки и шапки. Пред журналисти Гришо сподели, че винаги е удоволствие да се завърне в родния си град. Той пристигна у дома в петък. Все още не се знае дали българинът ще играе на турнира Sofia Open след седмица, защото е с контузия в рамото. В момента се чакат резултатите от медицинските изследвания в Монако. ", "date": "2018.01.28", "title": "Гришо сбъдна мечтата на малките си фенове в Хасково"}
{"url": "https://www.dnes.bg/stranata/2018/01/28/sled-smyrt-na-pacient-poboi-za-lekaria-zadyrjani-niama.366373", "text": "Лекарят в болницата в Свищов д-р Иво Караджов е повален с юмрук от близки на загинал пациент. Все още няма задържани за побоя.Както Dnes.bg писа снощи докторът от общинската болница в крайдунавския град е бил пребит. Нападението станало около 19:40 ч., малко преди специалистът по вътрешни болести да застъпи за нощна смяна в болницата. Д-р Караджов е минавал през източния вход на болницата, когато качвайки се по стъпалата, неизвестно лице го удря с юмрук, той пада и губи съзнание, съобщи bTV.\nСлед смъртта на пациент в лечебното заведение са започнали разпри между неговите близки и лекаря. Преди побоя е имало инцидент, при който са нарязани гумите на автомобила на д-р Караджов, каза кметът на Свищов Генчо Генчев, който временно представлява болницата поради липса на управител. Тогава докторът се е обърнал се към полицията, подаден е и сигнал.За снощния побой вече се води досъдебно производство, уведомена е Районната прокуратура.Кметът разказа, че малко преди да застъпи на смяна снощи, пострадалият лекар се е засякъл в магазин с близка на починалия. \"Д-р Караджов не е разпознал извършителя, но е младеж, който го е съборил на земята\", каза още Генчо Генчев.Д-р Караджов е настанен в отделението по неврология в болницата и здравословното му състояние е стабилно, заяви началникът на отделението д-р Хака Сарачев.Трудно се работи в такива условия, посегателствата станаха почти ежедневие. Такива лица трябва да бъдат наказвани, категоричен беше той.   \r\n ", "date": "2018.01.28", "title": "След смърт на пациент – побой за лекаря! Задържани – няма! "}
{"url": "https://www.dnes.bg/izvanrelsi/2018/01/28/snimkite-koito-shte-preobyrnat-predstavite-vi-za-sveta.366282", "text": "С течение на времето монотонното ежедневие може да сломи и най-ентусиазираните хора. Светът обаче е прекрасно място, което е изпълнено с вълнение на всеки ъгъл, стига, разбира се, да можем да го видим. За да ви помогнем в това отношение, ще ви представим доста рядко срещани снимки на предмети и обекти, повечето от които срещате всеки ден, но не и от този ъгъл. Така ще преоткриете красотата им и може би дори ще разширите хоризонтите си.От гледката на сцена в театър зад завесите до вътрешната част на китара, тези снимки хвърлят нова светлина върху обкръжението ви, напомняйки, че дори и най-простите и обикновени неща са изключителни.Може да ги разгледате в галерията на ", "date": "2018.01.28", "title": "Снимките, които ще преобърнат представите ви за света "}
{"url": "https://www.dnes.bg/stranata/2018/01/28/2017-ta-681-bylgari-zagubiha-jivota-si-v-katastrofi-dokoga.366356", "text": "681 българи са загубили живота си във войната по пътищата на страната през миналата година. Това показват последните данни на КАТ за 2017-та година. \n\n\nОкончателните цифри на мрачната статистика ще бъдат предоставени от Пътна полиция до дни.В черните списъци ще бъдат добавени и 111 души, починали в болници след катастрофи през 2017 година, пише \"Труд\".Според данните на КАТ за катастрофите един на всеки 6 убити умира в болница, а не на място по време на катастрофата.В \"Пътна полиция” има статистически отдел, който събира данните от няколко източника и постоянно актуализира числата. Хората в него работят по крайно архаичен начин. Според набедба от 2015 г. данните се актуализират на всеки 10 дни чрез информация, изпратена от областните дирекции, в таблица във формат Excel.След това всички числа графа по графа се прехвърлят в обща таблица, което заради забавяния отнема още няколко дни.Според статистиката близо 30 са жертвите на пешеходни пътеки през 2017 г. През 2016 г. броят на загиналите е бил само 4, което прави увеличение от 7 пъти.\r\n ", "date": "2018.01.28", "title": "2017-та: 681 българи загубиха живота си в катастрофи! Докога?"}
{"url": "https://www.dnes.bg/obshtestvo/2018/01/28/za-svobodna-bylgariia-bez-okovi-deloto-na-rod-revoliucioneri.366309", "text": "\r\n                        \r\n                        \r\n                        \r\n                    Димитър Горов е бил един от най-доверените хора на Христо Ботев в революционната му дейност. Именно на него преди смъртта си поетът предава прощалните писма до семейството и приятелите си.\"Майката на Горов е другата важна личност, баба Фота. Тя е била тайният куриер на Централния революционен комитет. Тя е пренасяла пощата от Гюргево и Букурещ в Русе и я е предавала на баба Тонка\", разказа още пред  Захариев.", "date": "2018.01.28", "title": "За свободна България, без окови: Делото на род революционери"}
{"url": "https://www.dnes.bg/stranata/2018/01/28/nova-agresiia-prebiha-lekar-v-bolnicata-v-svishtov.366357", "text": "Лекар в общинската болница в Свищов е бил нападнат и пребит снощи малко преди да застъпи за нощно дежурство.Д-р Иво Караджов е специалист \"Вътрешни болести\" в лечебното заведение. Инцидентът е  станал около 19 ч., когато лекарят се готвел да поеме нощната смяна във вътрешното отделение на болницата, съобщи bTV.По първоначална информация медикът бил нападнат от разгневени близки на пациент. Пострадалият лекар е с контузии по лицето и с комоцио.Колегите му са подали сигнал в полицията. По случая се води разследване под наблюдението на Районната прокуратура в Свищов.\r\n ", "date": "2018.01.28", "title": "Нова агресия: Пребиха лекар в болницата в Свищов"}
{"url": "https://www.dnes.bg/stranata/2018/01/28/zatoplia-se-slynchevo-s-temperaturi-do-9-gradusa.366358", "text": "Времето ще продължи да се затопля, прогнозират синоптиците. Максималните температури днес ще достигнат 9 градуса.В сутрешните часове в някои райони, предимно около Дунав и край морето, ще има мъгла или ниска слоеста облачност. През деня ще е предимно слънчево. След обяд в Дунавската равнина ще духа слаб до умерен западен вятър.Максимални температури ще са между 4° и 9°. Това е прогнозата на синоптиците от НИМХ при БАН, цитирана от \"Фокус\".Атмосферното налягане ще е значително по-високо от средното за месеца.Край морето ще бъде предимно слънчево, но в сутрешните часове на места ще e мъгливо. Ще духа слаб западен вятър. Максималните температури ще са 5-8°. Температурата на морската вода е 6-7°. Вълнението на морето ще бъде 1 - 2 бала.В планините също ще слънчево. Ще духа умерен, по билата до силен вятър от север-северозапад. Максималната температура на височина 1200 метра ще е около 4°, на 2000 метра – около минус 1°.\r\n ", "date": "2018.01.28", "title": "Затопля се: Слънчево с температури до 9 градуса"}
{"url": "https://www.dnes.bg/eu/2018/01/28/sydyt-puchdemon-ne-moje-da-upravliava-ot-distanciia.366360", "text": "Испанският Конституционен съд реши, че бившият лидер на Каталуния Карлес Пучдемон може да встъпи в длъжност като регионален лидер отново, само ако се яви лично в парламента, за да положи клетва.Пучдемон, който живее в Брюксел от октомври, е издирван в Испания по обвинения в противодържавна дейност и бунт заради движението за независимост, което той оглави, припомня Ройтерс, цитирана от БТА.\n\nКонституционният съд постанови, че заседанието на каталунския парламент, насрочено за 30 януари, ще бъде прекратено, ако Пучдемон, който е единствен кандидат за лидерския пост, не се яви лично.Съдът реши също, че Пучдемон има нужда от съдебно разрешение, за да присъства на заседанието.Каталунските сепаратистки депутати обмисляха възможността да гласуват повторно встъпване в длъжност на Пучдемон като регионален лидер без неговото връщане от Белгия.Ако той се върне в страната, вероятно ще бъде арестуван, коментира АП.\r\n ", "date": "2018.01.28", "title": "Съдът: Пучдемон не може да управлява от дистанция"}
{"url": "https://www.dnes.bg/usa/2018/01/28/sled-terora-v-kabul-trymp-iska-deistviia-sreshtu-talibanite.366361", "text": "Президентът на САЩ Доналд Тръмп призова всички страни да предприемат решителни действия срещу талибаните заради атентата в Кабул вчера. \"Всички страни трябва да предприемат решителни действия против талибанското движение и терористичната инфраструктура, която ги подкрепя\", каза Тръмп в изявление, разпространено от пресслужбата на Белия дом и цитирано от БТА.\n\n\"Осъждам подлото нападение в Кабул, в резултат на което загинаха голям брой цивилни лица, а стотици бяха ранени\", обяви още американският държавен глава и допълни: \"Този кървав терористичен акт още повече укрепва нашата решимост и решимостта на нашите афганистански партньори. Жестокостта, към която прибягва талибанското движение, няма да постигне своята цел\".Най-малко 95 души загинаха, а 158 бяха ранени при самоубийствен бомбен атентат в Кабул вчера. Атентатор използва линейка, натъпкана с експлозиви, за атаката си близо до сграда на вътрешното министерство.Талибаните поеха отговорност за нападението, което е втората голяма атака в Кабул за седмица. При акция срещу хотел в града миналата събота бяха убити най-малко 20 души, включително 14 чужденци.\r\n ", "date": "2018.01.28", "title": "След терора в Кабул: Тръмп иска действия срещу талибаните"}
{"url": "https://www.dnes.bg/notifikacii/2018/01/28/bylgarite-sred-pyrvencite-v-es-po-loshi-krediti.366362", "text": "България е сред първенците в Европейския съюз по лоши кредити. Това показва работен доклад на Еврокомисията, според който необслужваните потребителски заеми у нас към края на 2017 година са за над 800 млн. лева.Необслужваните ипотеки са на обща стойност около  Към тази сума трябва да се добавят и 1 млрд. лева.Средно лошите кредити на Стария континент се движат около 4%, у нас статистиката показва три пъти повече, информира \"Нова телевизия\".Експертите съветват при тегленето на заеми да се следва едно \"златно правило\" - теглете колкото искате, но месечните ви задължения не бива да надхвърлят 40% от чистия доход. Така например ако сте със средна работна заплата, 1064 лв., вноската към банката не бива да е по-висока от 333 лв.\"Винаги трябва да се оставя буфер. Размерът на всички задължения за кредити, лизинги да не надвишава 40% от нетния доход. Това е максимално допустимата горна граница на задлъжнялост\", коментира финансовият анализатор Десислава Николова.\r\n По данни на Европейската комисия около 12% от всички заеми у нас попадат в графата лоши или необслужвани.Подобряват се данните през 2017 г. лошите потребителски кредити са намалели с 13%. Така към края на декември задължения са около 800 млн. лв.\r\n ", "date": "2018.01.28", "title": "Българите – сред първенците в ЕС по лоши кредити"}
{"url": "https://www.dnes.bg/sofia/2018/01/28/zelen-bilet-za-dnes-v-celiia-gradski-transport-v-sofiia-za-lev.366359", "text": "За днес, 28 януари, Столична община въвежда специалния \"Зелен билет\". Причината – замърсяването в предишните дни и констатираното превишаване на фини прахови частици в първите часове на днешния ден.Целта е да се насърчат софиянци да използват градския транспорт днес и да слязат от автомобилите. Със \"Зелен билет\" днес ще се пътува в градския транспорт на цена от 1 лв. за целия ден за всички линии.Мярката беше одобрена с решение на Столичен общински съвет на 25 януари тази година. \n\n\nСтолична община призовава настойчиво гражданите да използват градския транспорт за своето придвижване. Особено внимание се обръща на собствениците на автомобили с екологичен клас под ЕВРО5, да ограничат придвижването с тях.\"В случай, че използвате личния си автомобил, Ви молим да не оставяте двигателя включен при престой по-дълъг от 3 минути. Призоваваме домакинствата, които се отопляват на дърва и въглища, при възможност да използват електрически уреди за отопление или друго екологично отопление\", съобщиха от Столична община, цитирани от \"Фокус\".Столичен инспекторат продължава извършването на проверки за нерегламентирано събиране и горене на отпадъчни материали в града.Съветите на лекарите са гражданите с респираторни заболявания, както и малките деца, и възрастните хора, да избягват продължителен престой на открито. При ходене пеша изберете маршрут, който не е покрай големите градски булеварди.\r\n ", "date": "2018.01.28", "title": "Зелен билет за днес:  В целия градски транспорт в София - за лев"}
{"url": "https://www.dnes.bg/notifikacii/2018/01/28/poddryjnici-na-navalni-gotviat-protesti-v-ciala-rusiia.366364", "text": "Поддръжници на руския опозиционен лидер Алексей Навални, определян като един от най-яростните критици на президента Владимир Путин, планират да проведат протести в различни части на страната днес. По време на митингите те ще призоват за бойкот на предстоящите президентски избори. Причината е решението на Върховния съд на Руската федерация да отхвърли жалбата на Навални срещу отказа на властите да го регистрират като кандидат за президент, предаде ДПА.Руската централна избирателна комисия по-рано излезе със заключение, че Навални не може да се кандидатира за президент на изборите през март заради предишна присъда за финансови престъпления, за които му е наложена условна присъда, припомня БТА.Той отрича всички предявени му обвинения и твърди, че те са скалъпени, за да бъдат пресечени политическите му амбиции. Навални призова за бойкот на изборите на 18 март, на които се очаква безапелационна победа и пореден 6-годишен президентски мандат на Путин. Градските власти в Москва заявиха в петък, че протест в подкрепа на Навални не е разрешен и заплашиха със съдебни действия срещу него. Членове на организационния екип на проявите са били задържани в четири града в страната, съобщиха негови привърженици. \"Нашият бойкот се превърна в истински кошмар за Кремъл\", написа в Туитър организацията.\r\n ", "date": "2018.01.28", "title": "Поддръжници на Навални готвят протести в цяла Русия"}
{"url": "https://www.dnes.bg/obshtestvo/2018/01/28/kyrdjali-orfei-musala-moisei-i-drugi-idei-za-novi-imena-u-nas.366363", "text": "Кърджали да бъде преименуван на Орфей, а връх Мусала да носи името Моисей! Това са част от предложенията, които Комисията по наименуване на обекти с национално значение и населени места към президента е разгледала през миналата година.Идеите за нови названия на местности в България идват от граждани, които пишат до президентската институция. Комисията с председател секретарят по регионална политика на държавния глава Цвета Тимева обаче не е одобрила нито една, съобщи \"\".Кърджали например не е станал Орфей, защото Комисията на Тимева е категорична - инициативата за промяната на името трябва да принадлежи на местните власти и да бъде подкрепена от мнозинството от жителите на града. \n\nЗелена светлина не са получили и две искания за смяна на името на връх Мусала. Най-високото място у нас да се казва Моисей е предложил гражданинът Генчо Генчев.Областният управител на София Илиян Тодоров е внесъл в президентството дългогодишното предложение на \"Атака\" върхът да се нарича Свети Иван Рилски.\"Промяна в името на най-високия връх не само в България, но и на Балканите изисква широк обществен дебат и консултации с експерти\", отвърнали обаче от Комисията и отказали да променят названието.Членовете ѝ са категорични, че има неизяснена етимология на името Мусала, както и липсва яснота как се е наричал този връх по време на Първата и Втората българска държава. Затова наименованието на върха, което би могло да се възстанови, е неизвестно, аргументират се те.\"Всяко име носи в себе си определена идентичност и историческа памет, а преименуването води до прекъсване на тази памет. Историческата памет се поддържа не само с примери за историческото величие. Историческата памет съдържа също така и събития, определения, квалификации и названия, свързани с превратностите в историческото минало. Тези превратности са част от него, част от нас и паметта за тях трябва да бъде пазена и поддържана”, пише още в мотивите за отхвърляне на предложенията.Любчо Луков има друга идея - летище София да носи името на Паисий Хилендарски. Комисията не е приела искането му. Експертите го съветват да се обърне първо към принципала на летището - министерството на транспорта, и към Столичната община.\r\n ", "date": "2018.01.28", "title": "Кърджали – Орфей, Мусала – Моисей! И други идеи за нови имена у нас"}
{"url": "https://www.dnes.bg/football/2018/01/28/levski-s-novi-oferti-vzima-liav-bek-ot-franciia.366365", "text": "Левски се готви за нов трансфер.След като финализира привличането на бразилския нападател Ривалдиньо и очаква португалския полузащитник Филипе Нашименто от Динамо Букурещ, синият отбор се насочва към изпълнението на последното желание на треньора Делио Роси, пише gol.bg.\"Сините” работят сериозно по привличането на ляв бек. Те трябва да вземат краен защитник през следващата седмица. \"Тема спорт\" разбра, че спортно-техническият щаб е набелязал за трансфер двама футболисти. И двамата играят във френския елит. Левски вече е влязъл в контакт с клубовете им и е отправил оферти. В момента се чака отговор на тях. От \"Герена\" ще трябва да се бръкнат, за да привлекат един от двамата желани футболисти, защото те са обвързани с контракти с клубовете си. ", "date": "2018.01.28", "title": "\"Левски\" с нови оферти: Взима ляв бек от Франция"}
{"url": "https://www.dnes.bg/politika/2018/01/28/istanbulskata-konvenciia-ne-e-izteglena-nujno-i-e-vreme.366367", "text": "Законпроектът за ратификация на Истанбулската конвенция не е изтеглен, нужно е още време, за да се запознаят с документа всички коментиращи темата.Това обяви правосъдният министър Цецка Цачева пред БНТ.Тя отново беше категорична, че с документа не се въвежда трети пол, с него не се приемат еднополовите бракове и той може да се ратифицира и със забележки. \n\nЦачева припомни, че Конвенцията е подписана през април 2016 г., затова е изненадана от мненията, че едва сега започвала информираността по темата.\"За мен неприятната изненада е поведението на левицата. От 2012 г., когато се заговори за Истанбулската конвенция, винаги са заявявали нейното приемане. На 1 декември имаше висок форум в Лисабон на ПЕС, приеха резолюция за приемането на конвенцията, колизията се случи в първите дни на януари, когато законопроектът беше внесен в Народното събрание\", обясни правосъдният министър.Цачева призова за по-умерени квалификации и да бъде прочетена конвенцията.\"Процесът по ратификация върви във всички държави, досега е подписана в 17 държави от ЕС\", каза още министърът на правосъдието.\r\n ", "date": "2018.01.28", "title": "Истанбулската конвенция не е изтеглена, нужно й е време"}
{"url": "https://www.dnes.bg/stranata/2018/01/28/velosipedist-zagina-pometen-ot-kamion-krai-razgrad.366368", "text": "Велосипедист стана поредната жертва на войната на пътя.61-годишен мъж загина след като бе блъснат от товарен автомобил на пътя Разград – Исперих в района на село Йонково. Това съобщиха от полицията в Разград, цитирани от \"Фокус\".Трагедията се е разиграла в петък следобед. Сигналът за катастрофата е получен около 16.00 часа. Товарен автомобил \"Фиат Дукато\", шофиран от 29-годишен мъж от Разград, застигнал бутащия велосипеда си жител на село Йонково.Шофьорът на видял велосипедиста и го блъснал. Възрастният мъж е починал на място. Трупът е откаран за аутопсия в МБАЛ - Разград. По случая е образувано досъдебно производство.\r\n ", "date": "2018.01.28", "title": "Велосипедист загина, пометен от камион край Разград"}
{"url": "https://www.dnes.bg/akoshtete-vqrvaite/2018/01/28/belgiiski-kmet-razdava-protivozachatychni-na-gligani.366366", "text": "Белгийски кмет иска да дава противозачатъчни хапчета на дивите прасета, за да се справи с белите, които те правят на фермерите в района, съобщават местните медии.Морис Веберс е кмет в община Беринген в провинция Лимбург в източната част на Белгия. Кметът социалист смята, че хапчето би било хуманно средство за справяне с нарастващия брой диви свине, които тъпчат и изравят нивите и градините в Лимбург и със зачестилите инциденти с доближаването им до къщи в района.\"Вече се разпоредих на съответните органи да осигурят места за хранене на глиганите и да смесват противозачатъчни хапчета в храната, но все още не съм получил отговор”, казва кметът пред местното радио.Общината трябва да получи одобрение от Института за природата и горите преди да може да добавя лекарства в храната за диви животни.Изследвания за използване на контрацептиви за диви свине вече са правени във Великобритания и в Австралия. Но в института за горите се притесняват, че ще бъде невъзможно противозачатъчните да се дозират правилно при диви животни.“Нещата не са толкова прости, тъй като няма да знаем дали глиганите са приели правилната доза, а може и други животни да ядат от храната им и да станат безплодни”, коментира Томас Схеперс.Учените смятат, че кметът вероятно ще трябва да изчака противозъчатъчните да станат достъпни като ваксина, преди да стане възможно да се пристъпи към този метод за намаляване броя на дивите прасета. Според тях инжекциите с котрацептиви са по-хуманен начин за решаването на проблема, от изпращането на стрелците от ловните дружинки.Не е ясно кога ваксините ще бъдат пуснати на пазара, тъй като тестовете с тях са все още в изпитателна фаза.\r\n ", "date": "2018.01.28", "title": "Белгийски кмет раздава… противозачатъчни на глигани"}
{"url": "https://www.dnes.bg/politika/2018/01/28/zapadnite-balkani-v-davos-dobre-che-e-borisov.366370", "text": "Добре, че е Бойко Борисов! Така държави от Западните Балкани оценили българския премиер Бойко Борисов по време на форума в Давос, обясни министърът по българското европредседателство Лиляна Павлова.\"Тази година в Давос основната тема беше Европа, имаше и специален панел за Западните Балкани. Държави като Македония, държавите от Западните Балкани казаха: Добре, че е Бойко Борисов.  Това, което се случва, е исторически момент за Балканите. Това  беше тяхната оценка, споделена на този международен форум с всички лидери. Това дава тласък\", каза Павлова пред bTV.Тя припомни, че 13 г. страната ни не е била представена на форума. \"След Симеон Сакскобургготски България не е канена и не е имала този достъп. Това е уникална възможност. Това е и оценка за държавата\", каза министърът. Тя разказа, че тротоарите в Давос не били изчистени.\"Снегът беше изключително много, тротоарите не бяха изчистени.  Раздаваха ни \"котки\" за обувки и казаха това е: Внимавайте, хлъзгаво е, не е изчистено. Най-често можеше да се види делегат с костюм и апрески, а който нямаше апрески и не беше подготвен, беше с обувки с \"котки\", разказа тя.Павлова коментира протеста на Северозапада, където хората настояват за магистрален път от Видин до София. Тя беше категорична, че пътят не е забравен. \"Той е много скъп като инвестиция, която трябва да се направи поетапно. На този етап Мездра – Ботевград е част от проектите, които ще стартират. Няма да стане бързо, не може с магическа пръчица, когато говорим за проект за над 1 милиард\", обясни министърът.Павлова се зарече да си търси правата си по съдебен ред след публикации, че носи изключително скъпи тоалети. \"Виждам масово увеличение на фалшивите новини, които стават все по-грозни и по-арогантни\", коментира тя.\"Опитите за внушения и дискредитиране на една личност с долнопробни лъжи, с внушения, че едва ли не политиците разполагат с някакви космически доходи, неизвестно какви, и си купуват скъпи дрехи, са категорично неверни по отношение на мен, но създават нагнетяване, една омраза към политицит\", допълни министърът.\"Живея с доходите от моята заплата и заплатата на моя съпруг, като едно нормално семейство. Заплатата ми е като на всеки министър\", каза Павлова.  \r\n ", "date": "2018.01.28", "title": "Западните Балкани в Давос: Добре, че е Борисов!"}
{"url": "https://www.dnes.bg/zvezdi/2018/01/28/mariia-ilieva-kato-shtastliva-maika-pyrva-snimka.366371", "text": "Певицата Мария Илиева публикува първа снимка на сина си Александър. Тя направи това в профила си в Instagram.Певицата е заснела ръчичката на момченцето си . А в коментар към снимката е написала Моето #ВСИЧКО Александър.Малкият Александър се роди на 25 януари и е първо дете на певицата.\r\n ", "date": "2018.01.28", "title": "Мария Илиева като щастлива майка: Първа снимка "}
{"url": "https://www.dnes.bg/eu/2018/01/28/zemetresenie-3-po-rihter-registriraha-v-gyrciia.366372", "text": "Земетресение с магнитуд от 3 по скалата на Рихтер е регистрирано в Гърция малко преди 08:00 часа българско време.Това показва справка на официалната интернет страница на Европейския средиземноморски сеизмологичен център, пише \"Фокус\".Епицентърът на труса се е намира на около 20 километра от град Янина. Не се съобщава за щети или пострадали.\r\n ", "date": "2018.01.28", "title": "Земетресение 3 по Рихтер регистрираха в Гърция"}
{"url": "https://www.dnes.bg/stranata/2018/01/28/api-napomnia-starite-vinetki-iztichat-novite-kyde-i-kolko.366369", "text": "Годишните винетки за 2017 година изтичат на 31 януари, напомниха от Агенция \"Пътна инфраструктура\".Новите стикери вече се продават в над 3 000 обекта, 372 от които работят денонощно. Сред тях са големите бензиностанции, офисите на \"Български пощи\", областните пътни управления и гранично контролно-пропускателните пунктове.И тази година винетките ще се продават на същите цени. Годишната е 97 лв., месечната 30 лв., а седмичната 15 лв.За първи път обаче има и тримесечна винетка за леките коли. Цената й е 54 лв. Тя ще позволи на хората, които карат автомобилите си предимно през лятото или по време на по-дълга отпуска или пък не живеят постоянно в страната, да използват по-краткосрочен стикер, напомнят от АПИ.\n\n\nТази година се въвежда още едно облекчение - за първи път годишната винетка за всички превозни средства важи за срок от една година от датата на купуването й и ако шофьор си купи стикер например на 3 март 2018 г., когато тръгва на път за Националния празник, то той ще важи до 2 март 2019 г., разясняват от Пътната агенция.Новата годишна винетка ще се перфорира в търговския обект от продавача на стикера. Необходимо е да се изиска и касова бележка с вписан регистрационен номер на превозното средство, която трябва да се пази, уточняват от АПИ, цитирани от БТА.От пускането в разпространителската мрежа на винетките за 2018 г. до сега са продадени 597 905 стикера от всички видове и за всички категории превозни средства. Начислените приходи са над 49 млн. лв. От тях 35,7 млн. лв. са от шофьорите на леки автомобили, а около 13,3 млн. лв. от останалите видове МПС.Най-търсените винетки за 2018 г. от шофьорите на леки автомобили до момента са годишните - 346 928 броя, следват седмичните - 104 903 броя, месечните - 13 541 броя, и тримесечните - 1 994 броя.От шофьорите на МПС Категория 1 и 2 най-предпочитани са дневните винетки - 98 856 броя., следват месечните - 16 652 броя, седмичните - 7 986 броя, и годишните - 7 045 броя.На Дирекцията \"Социално подпомагане\" са предоставени 164 075 броя годишни винетки за леки автомобили на стойност 15 915 275 лв., които са за сметка на АПИ.\r\n ", "date": "2018.01.28", "title": "АПИ напомня: Старите винетки изтичат! Новите – къде и колко?"}
