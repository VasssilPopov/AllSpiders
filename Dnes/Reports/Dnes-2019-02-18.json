{"url": "https://www.dnes.bg/obshtestvo/2019/02/18/bdj-s-predvaritelna-prodajba-na-bileti-za-dnite-okolo-3-mart.402453", "text": "За удобство на всички клиенти, които предвиждат да пътуват с влак по време на почивните дни около Националния празник - 3 март, от днес, 18 февруари, \"БДЖ - Пътнически превози\" ЕООД въвежда предварителна продажба на билети за всички бързи влакове, съобщиха от превозвача. \nОбичайният срок за предварителната продажба на билети е 5 дни, но националният железопътен превозвач има практиката да удължава този срок, в случаите когато предстоят по-дълги празнични периоди. \r\nПредварителната продажба на билети и резервации за седящи места ще се извършва във всички железопътни гари и бюра в страната през периода от 18 февруари 2019 г. до 5 март 2019 г.\r\nНационалният железопътен превозвач напомня на своите клиенти, че за определени влакове могат да закупят онлайн билет за своето пътуване. \r\n ", "date": "2019.02.18", "title": "БДЖ с предварителна продажба на билети за дните около 3 март"}
{"url": "https://www.dnes.bg/politika/2019/02/18/cveta-karaiancheva-uveri-shte-ima-nova-cik.402462", "text": "Ще има нова Централна избирателна комисия, като ПГ на ГЕРБ ще входира законопроект за изменение на Изборния кодекс, където преференциите се връщат в същия диапазон, в който бяха в предишния Изборен кодекс. Това заяви в Петрич председателят на Народното събрание Цвета Караянчева. \n\n\nТя потвърди, че в рамките на тази седмица ще се проведе и заседание на Правната комисия, която ще излезе с правила и начин за избиране на ЦИК. \n\r\n\"В рамките на днешния ден това, което премиерът заяви на пресконференция ще бъде изпълнено. Няма да чакаме президентско вето. Вече подписах мотивите, заедно с колеги от парламентарната група на ГЕРБ\", посочи Караянчева.\n                    \n                    \n                \r\nПо думите й БСП търсят във всеки един момент скандали, за да могат да напускат Народното събрание и да извиват ръце. \n\r\nКараянчева посочи, че разбира притесненията на колегите й от ПГ на ГЕРБ, които не подкрепиха смяната на настоящата ЦИК, защото два месеца преди изборите е рисковано.\n\r\n\"Нямаме притеснения да правим избори и със стара, и с нова ЦИК. Настоящата ЦИК беше формирана през 2014 г. от нашите опоненти и ние на няколко поредни избора победихме. На президентските избори победи господин Радев, но ние нито за момент не сме казали, че тя е манипулирала изборите. Поздравихме го за победата и така се прави в цивилизованите страни. А когато на БСП им замирише на загуба, те търсят начин да я оправдаят, като казват, че изборите ще бъдат манипулирани\", подчерта Караянчева. \n\r\nВ Петрич тя взе участие във възпоменателната церемония по повод 146-ата годишнина от обесването на Васил Левски и произнесе слово по повод годишнината.\r\n\"В националната ни памет няма друга личност толкова нравствено чиста, безкористна, принесла себе си в жертва на бъднините народни\", заяви председателят на Народното събрание.\r\n \r\nВ словото си пред присъстващите, Цвета Караянчева отбеляза, че за българите Левски е мерило за нравственост, национална съвест и човешко достойнство. Дирята, която той оставя е незаличима, а неговата гибел вече близо век и половина ни разтърсва и ни напомня, че с нея са откупени нашите грехове, и свободата – нашата и тази на потомството ни, заяви председателят на Народното събрание.\r\n \r\nВ историческото ни битие няма друга подобна саможертва – истинска, неподражаема и осъзната, подчерта Цвета Караянчева. Тя припомни думите на Апостола на свободата: \"С моята кончина не свършва пътят, който трябва да извървите\".", "date": "2019.02.18", "title": "Цвета Караянчева увери: Ще има нова ЦИК"}
{"url": "https://www.dnes.bg/mish-mash/2019/02/18/da-predpochetesh-kiliia-pred-vynshniia-sviat-koreicite-lekuvat-stresa.402409", "text": "\n\r\nИскате спокойствие? Да се отървете от стреса? Ходите на йога, но не се чувствате по-отпуснати от преди? А пробвали ли сте да отидете в затвора?\r\nОт 2013 година насам, близо 2000 души са отишли доброволно във фалшивия арест \"Затворът вътре в мен\" в град Хончхон, Южна Корея. Само за уикенд или седмица, стресираните граждани могат да избягат от напрегнатото си ежедневие.\r\nМакар и фалшив, в този затвор условията са почти като тези зад истинските решетки. Влезлите в него остават без телефон, нямат право да говорят със съседите си по килия, получават оскъдна храна като варен сладък картоф или топка ориз.\r\nКилиите им са около 6 квадратни метра. В тях няма огледала, нито часовници. Само една малка тоалетна.\r\n                    \n                    \n                Разликата с истински затвор обаче е, че това е място за творчество. Тези, които са влезли вътре в него получават тефтер, химикалка и постелка за йога, с които могат да изпускат напрежението както желаят. \n\r\nИдеята за \"Затворът вътре в мен\" хрумва на Ноа Йънг, съпруга на прокурор, който работил по 100 часа на седмица.\r\n\"Той ми каза, че предпочита да се изолира някъде за седмица, за да си почине. Така започна всичко\", разказва Ноа Йънг.\r\nСредностатистическият кореец е прекарал близо 2027 часа на работа през 2017 г. Това прави корейците третата най-трудеща се нация след мексиканците и гражданите на Коста Рика.\r\nДългият работен ден допринася за стреса и увеличава броя на самоубийствата в страната. Точно поради тази причина, най-голямата част от клиентелата на затвора са работници и студенти.\r\n\"Бях изтощен физически и психически, но не бях достатъчно смел да напусна работата си, разказва съпругът на Ноа. - Не знаех какво да правя с живота си. За това реших да потъна в едноседмична изолация. Трябваше да реша на къде да поема без въздействието на алкохол, цигари, хора и стресираща работа\".\r\nПо подобен начин мисли и 28-годишната Хайри Парк.\r\n\"Не трябваше да съм тук предвид цялата работа, която имам да свърша. Но реших да си дам пауза и да помисля за себе си, за да имам по-добър живот“, споделя тя пред Reuters.\r\nТя, заедно с хиляди други, е дала близо 120 долара за да прекара 24 часа в  \"Затворът вътре в мен“.  Според собственичката Ноа Йънг,  животът в изолация е нищо в сравнение със стреса навън. И всъщност, той може да бъде използван като оръжие срещу напрегнатите дни.\r\n\"Много от дошлите казват, че са се почувствали щастливи и свободни тук. Някои от тях бяха предубедени, защото си мислеха, че това е истински затвор. Но след един ден тук признаха, че не килията е затворът, а светът извън нея“, споделя Йънг.", "date": "2019.02.18", "title": "Да предпочетеш килия пред външния свят. Корейците лекуват стреса! "}
{"url": "https://www.dnes.bg/eu/2019/02/18/mogerini-uveriava-es-niama-da-goni-poslanici-na-venecuela.402457", "text": "ЕС няма да гони посланиците на Венецуела, заяви върховният представител по външната политика и сигурността Федерика Могерини. \n\n\nПо-рано днес председателят на групата на Европейската народна партия (ЕНП) в Европейския парламент Манфред Вебер призова ЕС и държавите от Общността да прогонят представителите на \"режима на Мадуро\". Причина за настояването му стана връщането от венецуелската граница на евродепутати от ЕНП, пристигнали в Каракас.\n\r\nМогерини уточни, че представителството на Европейската комисия във Венецуела е било предупредено, че евродепутатите няма да бъдат допуснати в страната. Тя съобщи, че представители на ЕС и Уругвай заминават тази седмица за Венецуела, за да съдействат за свикването на нови мирни президентски избори.\n                    \n                    \n                \r\nВърховният представител отбеляза, че международната контактна група за Венецуела, в която ЕС участва, бе създадена по призив на ЕП. Тя уточни, че днес министрите на външните работи от ЕС не са обсъждали възможността групата да бъде закривана, защото е вероятно единственият начин да се постигне целта за мирен преход, съобщава БТА.", "date": "2019.02.18", "title": "Могерини уверява: ЕС няма да гони посланици на Венецуела"}
{"url": "https://www.dnes.bg/stranata/2019/02/18/v-denia-na-obesvaneto-na-levski-desetki-vidiaha-negovo-skrivalishte.402458", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВъв Велико Търново за първи път показаха тайно скривалище, използвано от Васил Левски. То се намира в къщата на най-верния му съратник там - Христо Иванов–Големия. По повод 146-та годишнина от обесването на Апостола, собствениците на къщата организираха ден на отворените врати, а десетки жители и гости на града разгледаха безплатно тайното скривалище. \nСпоред историческите сведения, Христо Иванов–Големия бил най-верният съратник на Васил Левски в Търново и околията. Затова и Апостола потърсил именно неговата помощ при организирането на революционен комитет.\n\r\nОтседнал в къщата му в старо Търново. В една от стаите имало дървена капандура, под която имало тайно скривалище, от което започвал тунел, водещ директно до река Янтра.\n                    \n                    \n                \r\nТо е съхранено в абсолютно груб и неподправен вид. Според историците от университета в средата на по-миналия век е имало и тунел, който е отвеждал към реката.\n\r\nДнес в навечерието на 146-та годишнина от обесването на Васил Левски, десетки родолюбиви хора от всички възрасти разгледаха за първи път къщата на Христо Иванов – Големия и тайното скривалище на Левски.\n\r\nВ къщата е подредена и богата експозиция от информационни табла с интересни исторически факти и снимки, които могат да бъдат разгледани от всеки посетител.\n\r\n", "date": "2019.02.18", "title": "В деня на обесването на Левски: Десетки видяха негово скривалище"}
{"url": "https://www.dnes.bg/za-da-se-razbirame/2019/02/18/32-nepalski-mydrosti-za-poveche-shtastie.402263", "text": "С какви мисли започвате и завършвате деня си? Това е важно, защото нашите мисли ръководят голяма част от решенията и действията, които предприемаме всеки ден. Всеки ден ние се нуждаем от думи, които да ни мотивират, утешат, да вдъхнат доверие, да ни напомнят за ценностите, за малките неща, в които се крие щастието.\r\nДнес от  рубриката на Az-jenata.bgсподеляме 32 непалски мъдрости за всеки ден.\r\n1. Говорете бавно и мислете бързо.\r\n2. Не съди хората заради техните близки.\r\n3. Когато казвате: „Обичам те“, кажете истината!\r\n                    \n                    \n                4. Когато казвате: „Съжалявам“, погледнете човека в очите.\r\n5. Никога не се смейте на сънищата и мечтите на други хора.\r\n6. Дайте на хората повече, отколкото очакват, и го правете с радост.\r\n7. Винаги имайте в главата си любимата си поема/стихотворение.\r\n8. Не вярвайте на всичко, което чувате, споделяйте всичко, което имате, спете, докато се наспите достатъчно.\r\n9. Голямата любов и великите постижения винаги изискват голям риск.\r\n", "date": "2019.02.18", "title": "32 непалски мъдрости за повече щастие"}
{"url": "https://www.dnes.bg/politika/2019/02/18/kalfin-abv-ostana-bez-otgovor-ot-bsp-za-koaliciia.402464", "text": "Партия АБВ предложи коалиция на БСП. Социалистите казаха само, че ще имат едно на ум за АБВ, когато дойдат евроизборите. \n\n\"Няма окончателен и официален отговор. Това се приема като отказ на БСП да влезе в коалиция с АБВ. Излизането на социалистите от парламента не се среща като действие в развитие държави. Аргументите им, че се подкопават демократичните принципи с промените в ИК, задействаха инстинкта за самосъхранение на Борисов\", подчерта бившият министър на външните работи Ивайло Калфин.\r\nБългария все по-зле използва механизмите на ЕС. Проблемите са у нас, не в Брюксел. Важно е българските представители да знаят къде сме в света. Порочното участие в ЕС е в София, в липсата на решения\", подчерта бившият социален министър и министър на външните работи Ивайло Калфин.\n                    \n                    \n                \r\n, че платформата на АБВ ще брани националния интерес на българите. Опитваме се в АБВ да предлагаме и нови лица в листата, допълни гостът.\n\r\nТой коментира и политическото напрежение във Венецуела. \"Интересът към Венецуела е поради полезните им изкопаеми, а не, че хората живеят лошо. Армията там е на страната на Мадуро. Той трябва да отвори границите и да пусне хуманитарната помощ\", заяви Ивайло Калфин пред Bulgaria ON AIR.", "date": "2019.02.18", "title": "Калфин: АБВ остана без отговор от БСП за коалиция"}
{"url": "https://www.dnes.bg/eu/2019/02/18/london-protiv-trymp-niama-da-priemame-djihadisti.402452", "text": "Великобритания заяви днес, че чуждестранните бойци от групировката \"Ислямска държава\" трябва да бъдат съдени там, където са били извършени престъпленията, отхвърляйки призива на американския президент Доналд Тръмп към европейските страни да приемат обратно гражданите си, предаде Франс прес.\r\n\"Чуждестранните джихадисти би трябвало да бъдат изправени пред правосъдието съгласно адекватната законова процедура в най-подходящото съдилище. Когато е възможно, това трябва да става в района, където са извършени престъпленията\", заяви говорител на министър-председателката Тереза Мей.\n\n\r\n\"Продължаваме да работим в тясно сътрудничество с международните си партньори по този въпрос. Правителството ще направи всичко по силите си да гарантира сигурността на Обединеното кралство\", допълни той.\r\n                    \n                    \n                В неделя президентът Тръмп прикани европейците да приемат обратно неколкостотин свои граждани, заловени в Сирия, след като са били в редиците на ИД, и да ги изправят пред правосъдието на страната си.\r\nПолуавтономните кюрдски власти отказват да съдят чужденците и искат да ги изпратят в страните им, но западните държави не посрещат идеята особено въодушевено, опасявайки се от враждебност от страна на общественото мнение.\r\nВъпросът ще бъде засегнат на днешното заседание на външните министри от ЕС в Брюксел.\r\nГермания заяви днес, че е готова да съди германските джихадисти, които още са в Сирия, макар че според Берлин на този етап репатрирането им е \"извънредно трудно\".\r\nСлед първоначалната си неохота Париж също разглежда възможността да приеме обратно гражданите си. Запознат източник каза, че става въпрос за около 150 души, 90 от които - непълнолетни.\r\nБелгийският министър на правосъдието Кун Генс настоя вчера за европейско решение, призовавайки да се помисли спокойно и да се търси решение, което крие най-малко рискове за сигурността. (БТА)", "date": "2019.02.18", "title": "Лондон против Тръмп: Няма да приемаме джихадисти!"}
{"url": "https://www.dnes.bg/notifikacii/2019/02/18/syiuznicite-sreshtu-trymp-za-sigurnostta-natiskyt-na-sasht-s-obraten-efekt.402434", "text": "През 2009 г. тогавашният вицепрезидент на САЩ Джо Байдън пристигна в Мюнхен, за да \"натисне копчето за рестартиране\" на отношенията с Русия. Десетилетие по-късно той дойде отново, за да предложи на света по-добри отношения, този път със собствената му страна.\r\nНа Мюнхенската конференция по сигурността Байдън обеща, че \"Америка ще се върне\", когато Доналд Тръмп напусне поста и бе възнаграден са тези си думи с аплодисменти и ставане на крака от страна на делегатите, които смятат безцеремонната външнополитическа позиция на президента за отблъскваща, посочват Робин Емът и Джон Айриш от Ройтерс.\r\nНо тяхното въодушевление разкри и отслабената позиция на западната дипломация, която се сблъсква със самоуверената настъпателност на Тръмп, казаха присъствали на конференцията европейски дипломати и политици.\r\n                \n                Приемникът на Байдън - Майк Пенс, беше посрещнат с мълчание на прием във величествения баварски парламент в петък вечерта, след като започна изказването си с думите: \"Нося ви поздрави от 45-ия президент на Съединените щати - президента Доналд Тръмп\".\r\nЧетиридневното му пътуване в Европа успя само да задълбочи разделенията с традиционните съюзници по въпроси като Иран и Венецуела и не предложи особена надежда за справяне със заплахи, вариращи от ядрените оръжия до климатичните промени, казаха дипломати и служители. Опасенията за ролята на Вашингтон в света се усещат от обикновените хора, както и от специалистите по външна политика.\r\nВ Германия и Франция половината население смята американската сила за заплаха, което е значително увеличение в сравнение с 2013 г., а този възглед се споделя от 37 процента от британците, заяви в доклад изследователският център \"Пю\" във Вашингтон преди външнополитическия форум в Мюнхен.\r\nПопитан за тревогата на европейците от лидерския стил на Тръмп, висш американски служител, пътувал в самолета на Пенс \"Еър форс 2\", каза, че речта на вицепрезидента в Мюнхен в събота в хотел \"Байеришер хоф\" ще \"им помогне да добият различна перспектива\".\n\r\n\r\nЕвропейците може и да не харесаха посланието \"Америка на първо място\", но нямаше съгласуван отговор на него. Германската канцлерка Ангела Меркел беше сама, след като френският президент Еманюел Макрон отмени участието си в последния момент.\r\nТова накара някои да изразят съжаление, че Западът не е способен да поддържа основания на правила международен ред, който Вашингтон защитаваше в продължение на 70 години, преди Тръмп да влезе в Белия дом. \r\n\"За съжаление, логиката \"танто за танто\" е доминираща . . . Мисля, че това ни връща към въпроса за просветеното водачество\", каза генералният секретар на наблюдаващата сигурността и човешките права Организация за сигурност и сътрудничество в Европа Томас Гремингер.\r\n\"Ние отново имаме нужда от лидери, които не вярват само в краткосрочните цели\", заяви той за Ройтерс.\r\nНа Китай се падна да помага на Меркел в нейната защита на изградения след Втората световна война ред, след като високопоставеният китайски дипломат Ян Цзечъ говори на безупречен английски повече от 20 минути за достойнствата на отворената търговия и световното сътрудничество.\r\nПосланието на Пенс всъщност беше, че стълбовете на американската външна политика се изграждат наново на различна основа: изолиране на Иран, сдържане на Китай, връщане на американските войски в родината и изискване европейските сили да следват американската линия.\n\r\n\r\nСлед като използва реч във Варшава в четвъртък, за да обвини Великобритания, Франция и Германия, че се опитват да подкопаят санкциите на САЩ срещу Иран, в Мюнхен Пенс призова Европейския съюз да признае председателя на венецуелския парламент Хуан Гуайдо за президент за сметка на Николас Мадуро, когото той нарече диктатор.\r\nТова предизвика гневната реакция на испанския външен министър Жозеп Борел, който каза, че Европейският съюз може да признае Гуайдо за временен президент до нови избори в съответствие с венецуелската конституция.\r\nФренският външен министър Жан-Ив Льо Дриан каза, че е озадачен от политиката на САЩ за Сирия след решението на Тръмп да изтегли войските, защото това само би облагодетелствало Иран, към който Вашингтон иска да действа твърдо.\r\nЕвропейските дипломати и служители не се съгласиха и с настояването на Пенс правителствата от ЕС да стоят далеч от китайските телекомуникационни компании при изграждането на най-новото поколение мобилни мрежи, предпочитайки първо да проведат вътрешно обсъждане за възможните опасности и американските твърдения за китайски шпионаж.\r\n\"Натискът на САЩ е склонен да ни накара да направим обратното. Натискът на САЩ има обратен ефект. Най-добре е те да не се опитват и да ни оказват натиск\", каза висш френски дипломат.\r\nНезависимо от заплахите служителите, изглежда, до голяма степен говореха, без да се вслушват един в друг.\r\nГенералният секретар на \"Амнести интернешънъл\" Куми Найду каза, че сигурността често е определяна много тясно, без да се вземат предвид по-широките заплахи, свързани с климатичните промени.\r\n\"Диалогът тук, на Мюнхенската конференция по сигурността, е нарушен. Говори се за правилните теми, но на погрешен език. Мисленето тук е, че сигурността е само национален въпрос\", заяви Найду за Ройтерс.\r\nПри отпътуването си за Вашингтон Пенс беше невъзмутим и каза пред репортерите, че пътуването му е било много успешно: \"Ние се застъпваме за интересите на свободния свят и имаме голям напредък.\" /БТА/", "date": "2019.02.18", "title": "Съюзниците срещу Тръмп за сигурността, натискът на САЩ с обратен ефект "}
{"url": "https://www.dnes.bg/politika/2019/02/18/izpylneno-gerb-vnese-v-ns-promeni-za-preferenciiata.402459", "text": "Парламентарната група на ГЕРБ внесе в деловодството на Народното събрание нов проект на Закон за изменение и допълнение на Изборния кодекс, с който се възстановява преференцията, съобщиха от пресцентъра на партията. \n\n\nОсвен това Данаил Кирилов е насрочил заседание на правната комисия на парламента за сряда, 20 февруари, на което ще бъдат разгледани промените на Изборния кодекс и процедурни правила за избор на нов състав на Централната избирателна комисия.\r\nКакто Dnes.bg съобщи, от ГЕРБ обявиха днес, че преференциите при гласуване ще бъдат възстановени по подходящ начин. Ще бъде открита и процедура за избор на нова ЦИК преди евровота.\r\nПремиерът и лидер на партията Бойко Борисов уточни, че това ще стане или като парламентът подкрепи евентуално вето на президента, или чрез внасяне на спешни поправки, чрез които ще се върнат досегашните правила.", "date": "2019.02.18", "title": "Изпълнено: ГЕРБ внесе в НС промени за преференцията"}
{"url": "https://www.dnes.bg/cars/2019/02/18/5-mlrd-v-avtokyshtite-neprodavaemite-dizelovi-koli.402426", "text": "\r\nТърговците на автомобили в Германия са изправени пред предизвикателството да продадат непродаваеми автомобили. По автокъщите залежават десетки хиляди дизелови автомобили, чиято цена стремглаво пада. \n\r\nАкайгюн Хасан до скоро е продавал на печалба дизелови автомобили от висок клас, но новите еконорми са на път да съсипят бизнеса му. \n\r\n\"Този автомобил е Пасат, отговаря на нормата Евро 6. Преди половин година щеше да струва €28 000, после свалихме на €21 000, но още няма кой да го купи\", обяснява търговецът пред .\n                    \n                    \n                \r\nДизеловите автомобили, чиито лизинг е изтекъл, вече задръстват паркингите на автокъщите. Мнозина от автотърговците се притесняват, че ще фалират. \n\r\n\"Според нашите преценки при автотърговците залежават около 350 00 превозни средства, които отговарят на стандарта Евро 5\", обяснява Улрих Кьостер\n\r\nОбщата стойност на тези автомобили се изчислява на €5 млрд., а средно колите остават при търговците по 106 дни, които обаче носят още разходи. \n\r\nКолите, които отговарят на стандарта Евро 5, са на по 2-3 години и са прекалено нови, за да бъдат бракувани. Могат да се върнат на пътя, ако бъдат преоборудвани, но това струва над €3500 за автомобил. \n\r\nСклонни ли са търговците да инвестират, за да продадат автомобилите? \r\n \r\n", "date": "2019.02.18", "title": "€5 млрд. в автокъщите: Непродаваемите дизелови коли"}
{"url": "https://www.dnes.bg/stranata/2019/02/18/bdenie-v-kiustendil-v-pamet-na-ubitiia-valeri.402460", "text": "Бдение в памет на убития в Кюстендил 35-годишен Валери Дъбов се проведе тази вечер на централния площад \"Велбъжд\" в града. Около 300 души участват в него, съобщава БТА. \n\n\nПоставена е и каса за дарения за семейството на жертвата на побоя. \n\r\nУчастниците в бдението носят цветя и свещи. Предвижда се те да бъдат оставени по-късно на мястото, където е починал младият мъж. \n\r\nОрганизацията за бдението е направена в социалните мрежи. Призивът е хората е да покажат, че са единни и не искат повече убийства в града.\n\r\nПри конфликт, възникнал вчера сутринта пред заведение в центъра на Кюстендил, бе убит 35-годишният мъж, а други петима са ранени. Участници в сбиването, в което са използвани ножове и остри предмети, са жители на Кюстендил, кюстендилското с. Слокощица и ромския квартал \"Изток\". Причина за смъртта на жертвата е прободна рана. \n                    \n                    \n                \r\nАрестуваният и заподозрян за убийството на Валери Дъбов в Кюстендил – 19-годишният Алекс Иванов, не се признава за виновен. 19-годишният мъж от клана Гольовците се предаде сам в полицията в 23,30 ч в неделя вечер.", "date": "2019.02.18", "title": "Бдение в Кюстендил в памет на убития Валери"}
{"url": "https://www.dnes.bg/cars/2019/02/18/ford-predstavi-noviia-focus-st.402456", "text": "Компанията Ford разкри новото поколение на Focus ST, което ще е предлага като хечбек и комби с бензинов или дизелов двигател. Продажите в Европа ще стартират през лятото на тази година.\n\r\nКакто и новият Focus, така и модификацията ST, е изграден на модулната платфолма C2 с олекотена и по-твърда конструкция. Задното окачване е независимо, многоточково SLA (short long arm), като може да променя твърдостта си в зависимост от натоварването. То е допълнено с амортисьори CCD (те са в базовото оборудване на версията с бензинов турбомотор).\r\nВерсията Ford Focus ST с 2,3-литров EcoBoost разполага и със система \"антилаг\", разработена за суперколата GT и пикапа F-150 Raptor. В режими Sport и Track тя поддържа скоростта на въртене на турбината.\n                    \n                    \n                \r\nДвигателите за модела са два - 2,3-литров EcoBoost, развиващ 280 к.с. и 420 Нм или дизелов EcoBlue с обем 2,0 литра (190к.с. и 400 Нм). Бензиновият мотор е получил оптимизиран интелкуер, уникални система за впръскване и изпускателна система, които намаляват обратното налягане.\n\r\nАгрегатът се комбинира с 6-степенна механична скоростна кутия или със 7-степенна автоматизирана кутия с функция Adaptive Shift Scheduling, при която превключванията се нагаждат спрямо стила на шофиране. Дизелът е достъпен само с механични скорости.\r\n", "date": "2019.02.18", "title": "Ford представи новия Focus ST "}
{"url": "https://www.dnes.bg/science/2019/02/18/nasa-izprati-oportiuniti-s-pesen-na-bili-holidei.402451", "text": "Последните думи на марсохода \"Опортюнити“- \"Батериите ми свършват и става тъмно“, накараха много хора да изпитат умиление към машината. \n\r\nСега НАСА разкрива последното съобщение, което учените са изпратили към Червената планета.\r\nСлед като близо три месеца експертите се опитват да събудят \"Опротюнити“, пращайки различни песни и команди, миналата седмица дойде време да кажат сбогом на марсохода, преди да го обявят официално за мъртъв.\r\nПрощават се с него отново с песен - I'll Be Seeing You (Ще виждам теб) на Били Холидей. \r\n\r\n                    \n                    \n                Единственото, което чули в контролната зала на НАСА била... тишината.\r\nВъпреки че \"Опортюнити“ беше просто машина, смъртта му предизвика тъга у много хора.\r\nПисателката Джоселин Риш написа в Twitter: \"Не мога да повярвам, че седя на компютъра си и плача заради последното съобщение на робот от Марс. Но ето ме тук, бърша си сълзите. Добре свършена работа, Опи.“\r\nБившият актьор от Star Trek Джордж Такеи също оплака марсохода: \"Това е тъжно развитие \"Опортюнити“ и НАСА.\r\nВероятно ще се видим отново приятелю, когато човеците най-накрая стъпят на Марс.“\r\nДруги избраха да изкажат съжалението си на език, по-разбираем за робота. Един потребител пише:\r\n\"Скъпи „Опортюнити“, 01000111 01101111 01100100 01110011 01110000 01100101 01100101 01100100 00100000 01001111 01110000 01110000 01111001, от един марсиански фен.\"\r\nВ превод, съобщението означава: \"С Божията благословия, Опи“.", "date": "2019.02.18", "title": "НАСА изпрати \"Опортюнити\" с песен на Били Холидей"}
{"url": "https://www.dnes.bg/sofia/2019/02/18/bankata-za-maichina-kyrma-shte-zaraboti-otnovo-prez-mart.402461", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЕдинствената у нас банка за майчина кърма ще заработи отново следващия месец.\r\nОт една година сградата е в ремонт, за който от Столичната община са отделили близо 1 милион лева. \r\nИзвършено е саниране, подменена е дограмата, помещенията са изцяло обновени, .\r\nЗаради едногодишното прекъсване на работата на банката обаче сега има нужда от повече дарители на кърма.", "date": "2019.02.18", "title": "Банката за майчина кърма ще заработи отново през март"}
{"url": "https://www.dnes.bg/notifikacii/2019/02/18/izbiagali-ot-severna-koreia-ozovali-se-v-nov-ad-zavod-v-polsha.402437", "text": "\"Според холандските закони, извличането на печалба чрез експлоатация на работна ръка е престъпление\", казва Барбара ван Страатен. Тя е адвокат на севернокореец, който е работил в корабостроителница в Полша. Той обвинява холандска фирма, че се е възползвала от експлоатацията, на която е бил подложен той в полската корабостроителница и е завел дело срещу нея. Холандското законодателство предвижда в случая затвор до 18 години и глоба от 83 000 евро.\n\r\nПо 12 часа на ден в ужасни условия\n\r\nСевернокореецът е бил изпратен да работи в Полша от режима в Пхенян - подобно на много други свои сънародници. Той твърди, че в Европа е бил превърнат в роб. Бил принуждаван да се труди по 12 часа на ден в ужасни условия. Работил в полската корабостроителна фирма Crist. През 2009 година тя е получила финансова помощ от Европейския фонд за регионално развитие в размер на 37 милиона евро, пише .\n                \n                \r\nЗа първи път тази компания попадна в светлината на прожекторите през 2014 година, когато по време на работа в същата корабостроителница почина заварчик от Северна Корея. Един ден, докато заварявал, работното му облекло се подпалило и той изгорял жив. Властите тогава установиха, че той е носел запалимо работно облекло, предоставено му от полската посредническа фирма Armex, чрез която е бил нает на работа. До осъдителна присъда обаче така и не се стигна, тъй като според документите на работника той бил самонаето лице и поради тази причина за него не се отнасяло полското трудово законодателство. \n\r\nСпоред съдебния онлайн регистър в Полша, от миналата година посредническата фирма Armex се намира в процедура по фалит. Говорител на Crist е заявил за ДВ, че от лятото на 2016 година неговата компания е преустановила сътрудничеството си с Armex.\n\r\nСпоред адвокатката Барбара ван Страатен, Северна Корея не е страна в този трудов спор. Защитничката на севернокорейския работник посочва, че той се надява най-малкото на парично обезщетение.\n\r\nВ доклад на Leiden Asia Centre, озаглавен \"Роби на системата\", се посочва, че три севернокорейски фирми набират евтина работна ръка за две полски посреднически компании. Едната от тях е въпросната Armex. В предишен доклад на организацията от 2016 се казва, че много от работниците биват набирани и предлагани на Armex от севернокорейската фирма Korea Rungrado Trading Company, близка до управляващата в страната Работническа партия. През 2016 компанията попадна в американския списък на фирмите с наложени санкции заради това, че тя финансира севернокорейското министерство, отговарящо за ядрената програма на страната. \n\r\nХиляди севернокорейци работят в чужбина и така осигуряват на Пхенян тъй необходимата му твърда валута. За режима това е важен източник на финансиране, особено на фона на наложените на страната международни санкции заради ядрената ѝ програма. По данни на ООН, Северна Корея прибира годишно по над 2 милиарда долара от своите работници в чужбина. Много от тях работяат в полски корабостроителници, в строителния сектор или в земеделието и изпращат до 90 процента от заплатите си в родината, по данни на правозащитната организация European Alliance for Human Right in North Korea.\r\n", "date": "2019.02.18", "title": "Избягали от Северна Корея, озовали се в нов ад – завод в Полша"}
{"url": "https://www.dnes.bg/notifikacii/2019/02/18/ubiecyt-ot-novi-iskyr-dva-pyti-na-psiho-pregled-no-vmeniaem.402446", "text": "Колеги на един от убитите в Нови Искър отишли да го търсят в къщата му и така разбрали, че нещо не е наред. Вратата отворил синът Георги, който бил неадекватен. Това стана ясно на брифинг на директора на столичната полиция ст. комисар Георги Хаджиев. \n\r\n\"Попитали го къде са баща му и майка му, а той отговорил, че са на погребение. Телефоните им обаче са звънели от вътрешността на къщата\", посочи Хаджиев.\n\n\n\r\nДиректорът на СДВР обясни още, че задържаният се опитвал да почисти кръвта от местопрестъплението. \n\r\n\"След като чува, че GSM-ите са в къщата, влиза в къщата и оттам нататък следва картината, която ви описахме. Установени са 4 трупа - на майката, бащата, брата и бабата. На самото местопроизшествие има хладно оръжие\", посочи Хаджиев. \n                \n                \r\n\"Задържаният е в много тежко психическо състояние, но това по-скоро експертите като се назначи психолого-психиатричната експертиза, ще кажат евентуално дали е бил вменяем по време на деянието. Не мога да кажа дали е бил пиян, експертите ще кажат“, допълни ст. комисар Хаджиев. \n\r\nСпоред него е възможно психичното състояние на задържания да е причина за убийството, но все още не е разпитан. Няма данни за финансови проблеми в семейството. \n\r\nПо думите му бащата на задържаният мъж е бивш военен, който се е пенсионирал и до момента е работил по трудови правоотношения с поделението в Костинброд. \n\r\nГрадският прокурор на София Емилия Русинова обясни, че задържаният е бил воден на психиатрични прегледи през 2015-18 г., но не е диагностициран и няма заболяване, което да изключва вменяемостта. \n\r\nРусинова обясни още, че нито прокуратурата, нито МВР са били уведомявани за инциденти с участието на задържания. \n\r\n\"Данните са съвсем първоначални, тъй като сигналът е получен в днешния ден. Към настоящия момент данните сочат за извършител на деянието един от синовете. Убити са бащата, майката, братът и бабата на лицето, което смятаме за извършител\", посочи Русинова. \n\r\n\"Не можем да твърдим с категоричност кога е извършено това четворно убийство, тъй като все още няма готови никакви съдебно-медицински експертизи. По първоначални данни можем да кажем, че то е извършено с брадва“, коментира Русинова и уточни, че текат процесуално-следствени действия, огледи на местопроизшествие и разпити.\n\r\n\"Няма данни за наркозависимост. Не сме изключили нито една версия“, каза още Емилия Русинова.", "date": "2019.02.18", "title": "Убиецът от Нови Искър – два пъти на психо преглед, но вменяем "}
{"url": "https://www.dnes.bg/cars/2019/02/18/limuzinata-na-putin-na-pazara-cenata-kolkoto-mercedes-benz-s600.402445", "text": "Руската компания Aurus най-после обяви цените, на които ще продава представителния седан Senat във версията му S600. Тя ще се появи на пазара в две модификации - стандартна и бронирана, съобщава . \nКолата стана известна като новата лимузина на руския президент Владимир Путин, като замени досегашния Mercedes Pullman, който возеше държавния глава.\n\r\nСтандартният вариант на Senat ще струва 10 млн. руски рубли (133 000 евро), а бронираният - 12 млн. рубли (160 000 евро). От компанията уточняват, че това са приблизителни цени, като окончателният вариант ще стане ясен след автосалона в Женева в началото на март, където автомобилът ще бъде изложен пред публика.\n                    \n                    \n                \r\nЗа сравнение, лимузината  Mercedes-Benz S600 L се предлага за 12,9 млн. рубли (171 800 евро), като трябва да се отбележи, че тя е оборудвана с V12 двигател, развиващ мощност от 530 к.с. При Senat задвижването е хибридно, като в системата влизат 4,4-литров V8 двигател и електромотор със съвкупна мощност от 600 к.с.\n\r\nЩе се предлага и по-луксозни версия на руската лимузина - Senat L700, но тя ще бъде само в брониран вариант. Съответно нейното ниво на оборудване ще е по-високо, като същото се отнася и за крайна цена.\n\r\n ", "date": "2019.02.18", "title": "Лимузината на Путин на пазара, цената - колкото Mercedes-Benz S600 "}
{"url": "https://www.dnes.bg/notifikacii/2019/02/18/dneshna-libiia-42-godini-sistemno-unishtojenie.402433", "text": "Когато въстанаха срещу авторитарния режим на Муамар Кадафи, либийците си мечтаеха за модерна и демократична държава. Осем години по-късно обаче все още не се вижда светлина в края на тунела, хаосът продължава и няма изгледи за устойчиво решение. Въпреки че нямат настроение да празнуват годишнината от започналия на 17 февруари 2011 г. бунт, част от Арабската пролет, мнозина либийци не изпитват носталгия и по епохата на Кадафи.\r\n\"Днешна Либия е резултат от 42-те години систематично унищожение\" по времето на диктатурата, твърди 43-годишният Маруан Джалал. \"Рано или късно либийците отново ще заживеят в мир, но този път изглежда дълъг\", казва той пред Франс прес с умерен оптимизъм.\r\n                \n                След падането на режима на Кадафи през 2011 г. Либия се превърна в арена на борби за влияние, които се водят съвсем безнаказаност от многобройните милиции, но също така и от десетките племена, които са основната съставна част на либийското общество.\r\n\"Политическите и военните разделения в Либия се задълбочават, а опитите за събирането на враждуващите лагери на една маса засега се провалиха\", казва със съжаление Клаудия Гацини, анализатор от мозъчния тръст \"Международна кризисна група\".\r\nСпоред Гацини \"няма бърза рецепта за решаване на либийската криза\". \"Опитите за обединение на Либия изискват цялостна стратегия в сферите на политиката, сигурността и икономиката\", посочи Гацини пред Франс прес.\n\r\n\n\r\nДнес две правителства си оспорват властта в тази богата на петрол държава: формираното в края на 2015 г. под егидата на ООН и базирано в Триполи правителство на националното единство и правителството в Източна Либия, контролирано от Либийската национална армия и провъзгласено от маршал Халифа Хафтар.\r\nПравителството на Хафтар се опитва да разшири влиянието си чрез започналата в средата на миналия месец офанзива в Южна Либия - огромен пустинен район, забравен от няколкото преходни правителства и превърнал се в убежище на джихадисти и трафиканти от всякакви разновидности.\r\nПолучилото подкрепата на местните племена правителство на Хафтар превзе без бой главния за региона град Себха, а също така Аш Шарара, едно от най-значителните петролни находища в Либия. Проникването още по на юг се очертава сложно за Либийската национална армия, тъй като тя може да се сблъска с други по-малко или повече враждебни етноси като тубу и туарегите. \"До този момент ескалацията бе избегната, но рискът от репресии не е изчезнал, а съюзите с въоръжени групировки от местните племена могат да се окажат крехки\", отбелязва Гацини.\r\nПравителството на националното единство не осъди изрично операцията на Хафтар, но милициите на Триполи разкритикуваха тази седмица \"престъпния военен проект, чиято цел е вземането на властта с кръвта на децата на тази страна\". Според Либийската национална армия целта на операцията е \"прочистване\" на региона от \"терористи и престъпници\", а също така от чадски бунтовнически групировки, базирани в Южна Либия.\n\r\n\n\r\nСпоред анализаторите обаче зад военната кампания на Либийската национална армия се крият политически, петролни и финансови залози. Тя създава риск от саботаж на усилията за прекратяване на либийската политическа криза, част от които е новият опит за произвеждане на избори тази година, както прогнозира ООН.\r\nПреди изборите обаче посланикът на ООН в Либия Гасан Саламе ще се опита да организира \"национална конференция\", която първоначално бе предвидена за началото на годината. Целта според него е постигането на \"нов консенсус по отношение на националния календар за възстановяване на единната либийска държава на гражданите\".\r\n\"Многобройните отлагания и поддържаната от ООН неяснота около събитието обаче обезкуражиха важни представители на двете страни, които вече планират алтернативи действия извън рамката на ООН с цел засилване на позициите си\", подчертава Гацини.\r\nВ тази връзка \"случващото се в момента предразполага по-скоро към ескалация и военна конфронтация на действащите лица, а не към диалог\", твърди либийският анализатор Емад Бади. Възползвайки се от разделенията и анархията, групировката \"Ислямска държава\" се настани в Либия и месеци наред контролираше родния град на Кадафи Сирт, преди да бъде изгонена оттам през декември 2016 г. Дори и отслабнали джихадистите продължават да са постоянна заплаха за Либия, поразена от многобройни кървави атентати, включително в центъра на столицата.\r\nЛибия се превърна и в маршрут за безскрупулни трафиканти, които организират срещу колосални суми пътуването към Европа на хиляди мигранти (по-голямата част от които африканци) с ненадеждни лодки, което допринесе Средиземно море да се превърне в огромно гробище. (БТА)", "date": "2019.02.18", "title": "Днешна Либия - 42 години системно унищожение"}
{"url": "https://www.dnes.bg/obshtestvo/2019/02/18/bsp-niama-da-se-vryshta-v-ns-iska-front-za-chestni-izbori.402448", "text": "БСП няма да се върне в Народното събрание, обяви соцлидерката Корнелия Нинова на извънреден брифинг.\r\nВъпреки че от ГЕРБ смятат да възстановят предишните правила за преференциите, не е изпълнено условието за машинно гласуване още на евровота, стана ясно от думите й. \nНинова определи промяната в позицията на партията и лидера й Бойко Борисов като \"сценка, на която вече и децата не вярват\".\r\nСпоред нея от ГЕРБ са реагирали от страх - \"страх от реакцията на хората, страх от напускане на БСП, страх от истината, че ДПС спасява управлението\".\r\nОт БСП ще изчакат дали президентът Румен Радев ще наложи вето и на кои текстове. Левицата е изпратила сигнал до Венецианската комисия във връзка с промените в изборните правила. Организираме среща с всички европейски посланици, съобщи Нинова.\r\n                    \n                    \n                Тя обяви и че социалистите започват срещи с други партии и организации за общ фронт за честни избори.\r\n\"Няма значение от политическите интереси, защото става въпрос за надпартийни неща\", допълни Нинова. Тя посочи, че опасността от фалшифициране на изборите не е отминала и призова гражданите към бдителност.\r\n \r\n.\r\n", "date": "2019.02.18", "title": "БСП няма да се връща в НС, иска \"фронт за честни избори\""}
{"url": "https://www.dnes.bg/notifikacii/2019/02/18/ot-cska-v-levski-ne-manolev-izbra-ludogorec.402449", "text": "Лудогорец осъществи пореден трансфер на водещ български футболист, след като цветовете на седемкратния шампион ще защитава националът Станислав Манолев. В понеделник клубът и играчът постигнаха договорка, след което подписаха договор.\n\r\nМанолев ще бъде представен пред феновете в Разград утре преди мача срещу Ботев (Пд). Националът се включва в тренировъчния процес на отбора веднага и ще е на разположение на Антони Здравков за следващите мачове в първенството на Първа професионална лига. Манолев избра Лудогорец пред оферти от България и чужбина.\n\r\nСтанислав Манолев е петият нов футболист, привлечен след края на есенния сезон. Преди него с клуба подписаха Адриан Попа, Пламен Илиев, Серкан Юсеин и Дейвид Рибейро.\n                \n                \r\nМанолев има богата футболна кариера. В България е играл за Пирин, Литекс и ЦСКА, а в чужбина е обличал фланелката на носителя на КЕШ ПСВ Айндховен, английския Фулъм и руските Кубан (Краснодар) и Динамо (Москва). Има над 50 мача за националния отбор на България.\n\r\n", "date": "2019.02.18", "title": "От ЦСКА в Левски? Не, Манолев избра Лудогорец"}
{"url": "https://www.dnes.bg/stranata/2019/02/18/premahvat-okonchatelno-simvola-na-es-v-plovdiv.402415", "text": "Мащабна композиция, дело на скулптора Жорж Трак, се премахва окончателно от централния площад на Пловдив, съобщава \"\". \n\n\r\nДесетки граждани са се събрали и наблюдават как кран сваля т. нар. Спирала, която беше поставена точно преди 12 години по случай приемането на България в ЕС.\n\r\nТя е направена от хром и никел и представлява 12 кръга, символизиращи вечното движение. Но с реконструкцията на централния площад, която се извършва в момента, властите решиха да премахнат композицията. За нея навремето градският бюджет плати 400 хил. лв.\n\r\n\"Реших да си я демонтирам, след като не я искат. Спиралата пътува за Европа - отива там, където я уважават\", заяви Жорж Трак и допълни, че всичко е преходно.\n                    \n                    \n                \r\nКметът Иван Тотев обясни, че са предложили общински терен за съхраняване на скулптурата, но авторът й е пожелал той да си я вземе. \"Няма да му пречим, ще му я дадем с приемно-предавателен протокол, но съм разпоредил да се проверят документите, защото, доколкото знам, тя е дарение на общината\", каза Тотев.", "date": "2019.02.18", "title": "Премахват окончателно символа на ЕС в Пловдив"}
{"url": "https://www.dnes.bg/zvezdi/2019/02/18/bojinov-praznuva-rojden-den-s-badjanaka-i-bivshata-sypruga.402438", "text": "Парти-изненада спретна Биляна Дол за рождения ден на Валери Божинов. На 15 януари футболистът стана на 33 години и въпреки че беше казал, че няма да празнува, плановете му се промениха.\r\n \r\nЛюбимата на едно от най-новите попълнения в отбора на „Левски“ публикува видео в Instagram, с което показа как водят Божинов до мястото, на което го чакат неговите най-близки приятели и му пеят „Happy birthday to you“. Той от своя страна се прави на изненадан, покланя се и им благодари.\r\n \r\nПо снимките, качени в социалната мрежа се вижда, че красивата сръбкиня се е постарала вечерта да бъде запомняща се. Тя е поръчала украса от балони в сиво-синьо, 33 под формата на балони с хелий, както и инициалите на половинката си – VB, на фона на които всички да се снимат. Има и няколко купи, с които най-вероятно тя му желае успех в кариерата.\r\n \r\nНакрая на клипа се вижда как Божинов духа свещите на уникална торта – негово умалено копие, облечено с екипа на сините, седящо на голяма футболна топка.\r\n \r\nСред гостите на вечерта са били бившата на Валери – Николета Лозанова и тяхната дъщеричка Никол, както и нейният настоящ приятел и съотборник на Божинов – Ники Михайлов, както и още други футболисти.\r\n \r\n", "date": "2019.02.18", "title": "Божинов празнува рожден ден с баджанака и бившата съпруга"}
{"url": "https://www.dnes.bg/obshtestvo/2019/02/18/bil-li-e-predaden-levski-i-ima-li-rusiia-pryst-v-procesa-sreshtu-nego.402420", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Все още не е напълно ясно бил ли е предаден Левски и от кого. Има косвени податки, че ако има предателство, това може да е на прословутия поп Кръстьо, но може би точния отговорът все още се крие някъде в османските или други архиви. Това коментира в Операция История по Bulgaria ON AIR историкът  проф. Пламен Митев.\r\n\"Мит и фалшификация е че Левски е бил осъден само за криминално деяние, а не за революционната си дейност. Протоколите от съдебния процес отдавна са преведени. Мит е, че не се превеждат нарочно на български, за да не се разбере истината. Левски и Димитър Общи са осъдени на смърт по основното обвинение, че подготвят въстание с цел промяна на политическия  ред и държавното устройство в Османската империя. Няма никакви доказателства за участие на Русия в процеса, нито за това, че граф Игнатиев е искал Левски да бъде осъден\", коментира историкът.\r\n                    \n                    \n                По думите му Левски е обесен на 18 февруари по нов стил и е изключително странно да се отдава почит към Апостола на 19 февруари. \"Няма логика, но политическият елит не иска да промени това, въпреки всички усилия на историческата общност\", обясни той.\r\nИсторикът разказа, че тетевенският учител Иван Фурнаджиев пръв дава информация за Васил Левски пред турските власти и това е документирано. Той дава името му, дава словестното му описание - ръст, цвят на очи, коса.\r\n\"Най-странното е, че и в момента има улица в Тетевен, която носи неговото име. По време на процеса той иска да получи и награда за това, което прави в полза на турските власти. Това са странностите в нашата национална памет\", допълни историкът.\r\nТой разказа още един факт от процеса: \"Един от хората пък, осъдил Левски - прочутия Иванчо Хаджипенчович, прави бляскава кариера след Освобождението, става депутат и член на Върховния съд\".", "date": "2019.02.18", "title": "Бил ли е предаден Левски и има ли Русия пръст в процеса срещу него? "}
{"url": "https://www.dnes.bg/stranata/2019/02/18/stolipinovo-raste-s-1500-dushi-godishno-95-ot-kyshtite-nezakonni.402435", "text": "Всяка година населението в \"Столипиново\" нараства с по 1500 души, вече няма места заради презастрояването, а хигиената е критично ниска, пълзят зарази и болести. Младите роми не знаят български, нямат образование, респективно и работа. Незаконните къщи там са около 95%. Това съобщи Антон Карагьозов от фондация \"Рома\" на проведената в Пловдивския общински съвет Кръгла маса по темата \"Стратегия за кв. Столипиново\", информира Марица. \n\n\n\r\nУчастниците в нея се обявиха, че е необходимо да се извърши пълно картографиране на проблемите в квартала и решаването им да стане с комплексен подход.\n\r\n\"Изработването на краен документ е дълъг процес, на който поставяме началото\", посочи организаторът и модератор на дискусията инж. Йордан Василев, председател на РС на БСП - Източен и главен организатор на Кръглата маса. Той подчерта, че в момента никой не разполага с обективни изходни данни за населението в квартала. Фондациите, работещи на терен, посочиха някои факти, но и те също не бяха категорични в статистиката. Сигурно е, че около 95% от къщите са незаконни, че неграмотността е основен проблем и генерира престъпност, а без намесата на държавата всяка инициатива е обречена. Председателят на Общинския съвет Савина Петкова посочи: \"Без закони е невъзможно да се решават проблемите, не е по силите на местната власт\". Според Петя Манева, общински съветник от БСП, неспазването на законите назад в годините е довело до натрупване на проблеми до критично равнище.\n                    \n                    \n                \r\nСпоред народния представител от \"БСП за България\" проф. Иво Христов има дълбоко некомпетентно разбиране за ромския проблем. \"В сегашния си жалък статус циганите се използват злонамерено от политически сили. От една страна служат за електорален \"резервоар\", а от друга, са плашило за различни \"паркетни\" националисти. Принципът е \"Разделяй и владей!\", анализира той. Според него проблемите не могат да се решат на парче, а с цялостен и комплексен подход. По думите му дефицитът на строители, заварчици и техници може да бъде преодолян чрез обучението на роми, а не със скандалното внасяне на кадри от Виетнам.\n\r\nОрганизаторът на дискусията Йордан Василев отбеляза, че на срещата са били поканени градоначалникът Тотев и районният кмет Чунчуков. Те обаче не се отзовали. Според него за положителните резултати от каквато и да е инициатива е нужен политически консенсус и политическа последователност. \"Включването на хората от квартала е условие за всяка програма или стратегия\", допълни Йордан Василев.", "date": "2019.02.18", "title": "\"Столипиново\" расте с 1500 души годишно, 95% от къщите - незаконни"}
{"url": "https://www.dnes.bg/zvezdi/2019/02/18/fiki-vdigna-shumno-parti-za-nai-malkiia-toni-storaro.402440", "text": "Синът на Фики Стораро – Тони Стораро-джуниър, стана на 1 г. По този повод поп-фолк изпълнителят събра семейство, приятели и колеги на пищно парти в София.\r\n\"Днес е рожденият ден на сина ми! Той е моят живот!“, написа Фики във Facebook и качи няколко снимки от тържеството.\r\n \r\nОт кадрите се вижда, че певецът и съпругата му Гюлджан са похарчили доста средства за украсата на залата, която са наели. Те са избрали тя да бъде в синьо, бяло и сиво.\r\n \r\nНа снимките се вижда и щастливият дядо – Тони Стораро, който гордо позира с внучето си. Изпълнителят не пропусна да сподели снимки от празненството и изтъкна, че е поканил специално двама свои колеги от Албания и Гърция, за да забавляват гостите.\r\n \r\n\"Честит Рожден Ден на малкия Тони. Честит празник на цялата музикална фамилия Стораро\", написа Джена и сподели снимка от тържеството.\r\n \r\nФики и Гюлджан сключиха брак през октомври миналата година. Кумове им бяха певицата Галена и съпругът ѝ Галин Атанасов.\r\n\r\n\r\n ", "date": "2019.02.18", "title": "Фики вдигна шумно парти за най-малкия Тони Стораро"}
{"url": "https://www.dnes.bg/kino/2019/02/18/izraelskiiat-sinonimi-grabna-zlatna-mechka.402443", "text": "\"Синоними\" е филмът, който спечели \"Златна мечка\" на тазгодишното издание на Берлинале. Израелскитя режисьор Надав Лапид разкри, че заснемането му е доставило огромно удоволствие, но същевременно му е причинило и безкрайна болка, предаде ДПА.\r\n\"Снимачният процес беше чудесно преживяване, но монтирането беше ад\", споделя Лапид за израелски сайт.\r\nВ монтажния процес, въпреки борбата си с рака, който в крайна сметка побеждава, участва майката на режисьора, Ера Лапид.\r\n\"Беше като съревнование между монтажа и болестта и болестта спечели\", допълва призьорът, който е посветил филма на майка си. Ера Лапид губи битката с рака миналата година.\r\n                    \n                    \n                Надав Лапид, който стана първият израелски режисьор, спечелил \"Златна мечка\", споделя също, че не вярва майка му да го гледа от небето, но е сигурен, че я вижда в творбата си.\r\nЛапид не крие и опасението си, че филмът \"Синоними\", проследяващ историята на млад бивш израелски войник, който бяга в Париж със смесени чувства към родината си, може да се превърне в повод за скандал в Израел.\r\n\"Синоними\" е базиран \"обилно\" върху личните преживявания на своя създател, предаде БТА.\r\n\"Кацнах на летище \"Шарл де Гол\" с бегли познания по френски и без планове за бъдещето. Не познавах никого. Нямах документи, нямах нищо. За сметка на това имах ясното желание да живея и умра в Париж\", разказа на Надав Лапид на пресконференция, когато по-рано през седмицата филмът му беше представен на Берлинале.\r\nПриемайки приза, режисьорът сподели опасението си, че творбата му \"Синоними\", засягаща темата за израелското чувство за идентичност, може да бъде разглеждан като скандален в Израел. \"Надявам се, че хората все пак няма да възприемат филма като сурово и радикално изявление, защо не е такъв. Това е човешко, творческо изявление\", казва Лапид.\r\n Голямата награда на журито отиде при \"По Божията милост\" на франзуцина Франсоа Озон. Със \"Сребърна мечка\" за най-добър режисьор бе отличен Ангела Шанелек от Германия за \"Бях у дома, но\". Най-добра актриса стана Юн Мей за \"Довиждане, сине\" на китайския режисьор Ван Сяошуай. За същия филм бе отличен със \"Сребърна мечка\" и Ван Цзинчун за най-добър актьор.\r\n\"Сребърна мечка\" за най-добър сценарий получи Маурицио Браучи, Клаудио Джованези и Роберто Савиано за италианския\"Пирани\".\r\nРасмус Видебек  получи отличието за операторско майсторство за \"Кражба на коне\" на норвежеца Ханс Петер Моланд. Награда \"Гласхюте\" за документален филм отиде при \"Разговори за дървета\" на Сухаиб Гасмелбари (Судан).\r\nНаграда \"Алфред Бауер\" за игрален филм, откриващ нови перспективи - \"Проблемно дете\" (\"Sustem Crasher\") на Нора Фингшайд (Германия) и последният приз - за най-добър дебютен игрален филм бе присъден на \"Орай\" на Мехмет Акиф Бююкаталай (Германия).", "date": "2019.02.18", "title": "Израелският \"Синоними\" грабна \"Златна мечка\""}
{"url": "https://www.dnes.bg/sofia/2019/02/18/tri-novi-sluchaia-na-morbili-tozi-pyt-v-sofiia.402455", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСтоличната РЗИ съобщава за два случая на морбили. Касае се за майка на 19 г. и детето ѝ на 2 г. от кв. Христо Ботев в София, съобщават от Министерството на здравеопазването. \n\n\nИ майката и детето са хоспитализирани в Инфекциозна болница. Към момента няма данни същите да са пътували в чужбина или да са имали контакти със заразени лица от района на Благоевград.\r\nОсвен този случай, РЗИ-Софийска област съобщава за 9-месечно бебе, от с. Костенец, с клинична картина на морбили, което също е настанено в Инфекциозна болница в София. Детето е пребивавало на същия адрес в кв. Христо Ботев.\r\nИ трите лица не са имунизирани. В момента здравните власти издирват контактни лица за по-нататъшно проследяване, отчитат от здравното министерство.\r\nКъм днешна дата Министерството на здравеопазването е информирано за общо 27 случая на лица с клинична картина на морбили.\r\n ", "date": "2019.02.18", "title": "Три нови случая на морбили, този път – в София"}
{"url": "https://www.dnes.bg/snimka-na-denia/2019/02/18/proleten-vtornik-slynchevo-s-temperaturi-do-16-gradusa.402417", "text": "Утре ще е предимно слънчево, на места, главно в Северна България и по Черноморието с временни увеличения на облачността. В сутрешните часове на места там и видимостта ще е намалена. В източните райони ще духа слаб вятър от югоизток. Според минималните температури ще са между минус 3 и 2 градуса; максималните - предимно между 11 и 16 градуса, малко по-ниски по Черноморието.\r\nПо Черноморието ще е предимно слънчево с временни увеличения на облачността. Ще духа слаб до умерен вятър от югоизток. Максималните температури ще са 9-10 градуса. Температурата на морската вода е 6-7 градуса. Вълнението на морето ще е 1-2 бала.\r\n                \n                Над планините ще е предимно слънчево. Вятърът ще придобие източна компонента и ще е слаб до умерен. Максималната температура на височина 1200 метра ще е около 7, на 2000 метра - около 1 градуса.\r\nВ средата на седмицата вятърът отново ще се ориентира от запад-северозапад и ще се усили до умерен. В сряда преди обяд ще има временни увеличения на облачността. Преобладаващите минимални температури ще са между минус 1 и 4 градуса, максималните - между 12 и 17 градуса. В четвъртък облачността ще се увеличава и вплътнява, минималните температури ще са малко по-високи, дневните слабо ще се понижат.\n\r\n ", "date": "2019.02.18", "title": "Пролетен вторник: Слънчево, с температури до 16 градуса"}
{"url": "https://www.dnes.bg/stranata/2019/02/18/djambazki-i-kontrera-na-noj-sreshtu-goliovcite.402439", "text": "Евродепутатът и заместник-председател на ВМРО Ангел Джамбазки и общинският съветник и председател на \"Патриоти за София\" в СОС Карлос Контрера подадоха сигнал до главния прокурор Сотир Цацаров, министъра на вътрешните работи Младен Маринов и председателя на Комисията за противодействие на корупцията и за отнемане на незаконно придобитото имущество (КПКОНПИ) Пламен Димитров с искане за образуване на проверка срещу циганския клан \"Гольовците\". Тази фамилия е в основата на побоя от неделния ден в Кюстендил, при който има един убит български гражданин, а много са ранени, съобщиха от ВМРО. \n\n\n\r\nВ сигнала се казва, че незабавно трябва да се вземе отношение към всички членове и родственици на фамилията, известна в Кюстендил като \"Гольовците\". \n                    \n                    \n                \r\nОписано е богатото криминално минало на членовете на тази клана, като склоняване към проституция и сводничество, лихварство, съхранение и разпространение на наркотици, нанасяне на телесни повреди, убийство, държане и търговия с акцизни стоки без бандерол, притежание и използване на огнестрелно оръжие в нарушение на закона и т.н.\n\r\nДжамбазки и Контрера обръщат внимание, че очевидно става дума за структура, организирана, йерархична, която от десетилетия се занимава с противообществена дейност, в т.ч. и извършване на тежки престъпления. \n\r\nЕто защо двамата призовават правоохранителните органи да се ангажират и да бъдат взети незабавни мерки за противодействие.\r\n ", "date": "2019.02.18", "title": "Джамбазки и Контрера \"на нож\" срещу \"Гольовците\""}
{"url": "https://www.dnes.bg/eu/2019/02/18/ot-briuksel-za-evrovota-gerb-s-34-8-bsp-s-33-1-dps-gubeshti.402425", "text": "БСП ще бъде големият печаливш в европейските избори, като ще добави двама евродепутати към сегашната бройка от четирима. Това прогнозира Европейският парламент в първото си предвиждане за разпределението на местата за предстоящите през май евроизбори, което прави във всички страни членки.\n\r\nГЕРБ ще успее да изпрати допълнително още един човек, а ДПС ще загуби половината от сегашното си представителство от четирима евродепутати.\n\r\nСпоред очакванията на Европарламента Демократи за силна България ще запази присъствието си от един депутат в Европейския парламент, а \"Обединени патриоти\" ще успее да вкара един вместо двама души, както е сега.\n\r\nЕвропейският парламент обаче не е наясно накъде ще се насочат патриотите, които досега членуваха в групата на европейските консерватори, и ги поставя сред неопределилите се нови партии.\n                    \n                    \n                \r\nКато цяло Европейската народна партия, където членуват ГЕРБ, СДС, Демократи за силна България и Реформаторския блок, ще има най-много представители от България - 8, вместо досегашните 7.\n\r\nБСП ще остане при европейските социалисти с шестима евродепутати, вместо досегашните четирима. ДПС ще запази членството си при европейските либерали, смятат от Европейския парламент.\n\r\nСпоред социологическите данни, на които се базира прогнозата за разпределението на 17-те български места, ГЕРБ ще спечели на изборите през май с 34,8% от гласовете, БСП - 33,1%, а ДПС - 10,4 на сто.\n\r\nСлед тях ще се наредят \"Обединени патриоти\" с 8%, Демократи за силна България с 3,8 на сто и Реформаторският блок с 2,3 процента.\n\r\nВ европейски мащаб парламентът предвижда запазване на проевропейското мнозинство, като групите на ЕНП и на социалистите ще останат най-многочислени.\n\r\nИ двете обаче ще загубят места за сметка на крайната десница и либералите.\n\r\nИзследването на парламента сочи, че в следващия състав на Европейския парламент ще има 183 (34 по-малко от сега) депутати от ЕНП, 135 социалисти (-51), 75 либерали (+7) и 59 (+22) депутати от групата, в която сега са партиите на Марин Льо Пен и Северната лига на Матео Салвини.\n\r\nГрупата, в която сега е британският евроскептик Найджъл Фараж ще добави само двама души - до 43-ма, но това ще увеличение, тъй като в нея повече няма да има представители от Обединеното кралство, което напуска ЕС.\n\r\nОчаквано най-големите губещи ще са консерваторите, в чиято група сега членуват основно британски парламентаристи (-24).\n\r\nОсновно заради намаляването на общия брой евродепутати от 751 на 705, ще има свиване и на комунистите (-6) и на зелените (-7). Най-големите губещи ще са независимите евродепутати, които от 22-ма сега ще останат 10. Нови партии, сред които се очаква най-многобройна ще е En Marche! на френския президент Еманюел Макрон, ще вкарат общо 58 души.\n\r\nЗа да разполагат с мнозинство, проевропейските партии ще трябва да търсят по-широка коалиция с либералите, зелените и привържениците на Макрон.\n\r\nЕвропейският парламент ще обяви нови данни с очаквания за изборните резултати след 2 седмици.\r\n ", "date": "2019.02.18", "title": "От Брюксел за евровота: ГЕРБ с 34,8%, БСП с 33,1%, ДПС – губещи "}
{"url": "https://www.dnes.bg/notifikacii/2019/02/18/razrivyt-mejdu-evrosyiuznicite-i-trymp-buren-i-otkrit.402394", "text": "Големият разрив между европейците и САЩ, очертал се на ежегодната конференция по сигурността в Мюнхен, и влиянието на тръмпизма върху геополитическите полюси са сред централните теми на американските всекидневници.\r\nКоментарът на в. \"Ню Йорк таймс\" е озаглавен \"Разривът между Тръмп и Европа е открит и бурен\". Изданието посочва, че европейските лидери отдавна са разтревожени, че думите на президента Тръмп и съобщенията му в Туитър могат да унищожат трансатлантическия съюз, който за 7 десетилетия стана по-силен. Те се уповаваха на надеждата, че тези връзки ще издържат на напрежението. Но през последните няколко дни на важната Мюнхенска конференция разривът между Европа и администрацията на Тръмп стана открит, бурен и конкретен, смятат дипломати и анализатори.\r\n                \n                Германски представител каза, че вече никой не вярва, че Тръмп го е грижа за възгледите и интересите на съюзниците. Дипломати и служители по сигурността предупреждаваха, че най-непосредствената заплаха е тази, че сега от трансатлантическите пукнатини могат да се възползват Русия и Китай.\r\n\"Ню Йорк таймс\" пише, че дори обикновено навъсеният руски външен министър Сергей Лавров, с радост е отбелязал напрежението, посочвайки, че евроатлантическите връзки са станали все \"по-напрегнати\".\r\nЕвропейците вече не вярват, че Вашингтон ще се промени, още повече, когато Тръмп вижда в традиционните си съюзници икономически съперници, а лидерството като диктат. Неговото отвращение от мултилатерализма и международното сътрудничество е предизвикателство за самата същност на Европа, а сътрудничеството трябва да е наред, за да оказва влияние в света, коментира американското издание.\r\nНо извън администрацията на Тръмп все повече европейци казват, че не смятат, че отношенията със САЩ някога ще бъдат същите. Дългогодишният анализатор на германско-американските отношения Карл Кайзер каза, че след две години управление на Тръмп мнозинството французи и германци имат по-голямо доверие на Русия и Китай, отколкото на САЩ.\r\nНай-видимото отдръпване от Вашингтон дойде от канцлера Ангела Меркел, която изнесе необичайно пламенна реч, и от нейната министърка на отбраната Урсула фон дер Лайен. А вицепрезидентът на САЩ Майк Пенс, който говори след Меркел в Мюнхен, се натъкна на гробовно мълчание, когато се опита да притисне съюзниците да се оттеглят от ядрената сделка за Иран. В изказването си Пенс похвали Тръмп и това, което нарече \"възстановяване\" на американското лидерство на Запада. Но европейците не бяха убедени, подчертава \"Ню Йорк таймс\". \"Много е странно да говориш за американско лидерство в алианса, когато точно Тръмп е този, който предизвика кризата\", каза холандската евродепутатка Мариете Шааке.\r\n\"Европейците са затаили дъх и мислят, че може би остават още две години\", каза Виктория Нюланд - бивш висш американски правителствен служител. \"Същевременно, те не желаят да правят нищо, което допълнително да развали нещата, или да обиждат лично Тръмп и да рискуват да получат гневен отговор\".\r\nВсе повече европейски гласове предупреждават, че настоящият трансатлантически раздор има по-дълбоки корени и връщане към миналото няма да има.\r\nТръмп не е причината, той е симптом, каза Норберт Рьотген, председател на комисията по външна политика в германския парламент. Става дума за тектонични размествания в геополитиката, които доведоха до завръщането на съперничеството между великите сили, и до сили, центробежни от мултилатерализма.\r\nВ. \"Вашингтон пост\" посочва, че демократите от САЩ предлагат на европейските съюзници обещание за бъдеще в епохата след Тръмп, но не е ясно дали могат да го реализират. Джо Байдън, вероятен кандидат за президентския пост през 2020 г., беше аплодиран на форума, когато каза, че \"и това ще мине\" и \"ние ще се върнем\".\r\nНо дори демократите да победят Тръмп догодина, американските съюзници казват, че ще е трудно щетите да бъдат поправени. Те посочват дългосрочни тенденции в САЩ, особено растящия скептицизъм към ангажименти в глобален мащаб, които подсказват, че ключови елементи на тръмпизма ще продължат да живеят, независимо колко дълго Тръмп ще е начело или кой ще го наследи.\r\n\"Залъгваме се, ако мислим, че Тръмп е просто временно отклонение\", каза висш германски представител. \"Тръмп е по-скоро симптом, отколкото причина\", добави той.\r\nТова гледище помага да се обясни дълбокото безпокойство на конференцията в Мюнхен, коментира \"Вашингтон пост\". За мнозина присъстващи рухването на либералния световен ред, така както беше изграден и поддържан от САЩ през последните 7 десетилетия, беше прието като даденост. Единственият въпрос е \"Кой ще събере парчетата?\".\r\nМиналата година лидерите от съюза сдържаха упреците си и като цяло се въздържаха от пряка критика срещу САЩ, а американски представители ги призоваваха да пренебрегнат туитовете на Тръмп и да се съсредоточат върху действията на неговата администрация, които описваха като съзвучни с тези на предшествениците му. Никой не направи подобно нещо тази година, обобщава \"Вашингтон пост\" и допълва, че американските представители и европейците почти не са си правели труда да прикрият взаимното си презрение.\r\nВ. \"Уолстрийт джърнъл\" извежда в заглавие \"Мюнхенската конференция накара разделенията в САЩ да изпъкнат \" и посочва, че разделена Америка е била изложена на показ в Мюнхен, където републиканци и демократи са предложили конкуриращи се гледища за трансатлантическото партньорство. Това ще намери отражение в цял свят, пише вестникът. (БТА)", "date": "2019.02.18", "title": "Разривът между евросъюзниците и Тръмп - бурен и открит"}
{"url": "https://www.dnes.bg/top-novini/2019/02/18/chetvorno-ubiistvo-v-novi-iskyr-voenen-ubi-blizkite-si.402411", "text": "\n\r\nВоенен е убил родителите си, брат си и баба си, съобщиха от пресцентъра на МВР.\r\nИнцидентът е станал в къща в гр. Нови Искър. Сигналът е получен към 10.30 часа днес.\r\nМъжът е 25-годишен. След като два дни не се явил на работа, днес от Военна полиция отишли да го търсят в дома му. Отивайки на адреса, те намерили четири трупа. Мъжът е задържан във видимо неадекватно състояние.\r\nПо неофициална информация той е извършил убийствата с брадва.\r\nМястото е отцепено от полиция. Извършва се разследване.\r\nНаселено място вече е печално известно с шесторно убийство навръх 2018-а година. Тогава Росен Ангелов - Горския, уби Кети, приятеля й Неделчо Юнаков, сина му Георги, майката на Кети – Еленка, дъщерята на Кети Нанси и приятеля на Нанси - Боби.\r\n                \n                Тялото на убиеца беше открито дни по-късно в гората. \r\nМотивът му, според разследването, не бил само любов, а и пари. Росен Ангелов искал от Кети информация кои от къщите, които жената чисти, могат да бъдат ограбени, а тя отказала.", "date": "2019.02.18", "title": "Четворно убийство в Нови Искър! Военен уби близките си"}
{"url": "https://www.dnes.bg/zvezdi/2019/02/18/avril-lavin-laimskata-bolest-me-promeni.402397", "text": "Аврил Лавин е щастлива и здрава, след като се пребори с Лаймската болест. Тя каза, че това преживяване е променило начина, по който тя гледа на света.\r\n\"Когато преминеш през нещо такова, осъзнаваш колко доволен си от простичките неща - да си способен да ставаш от леглото сутрин, да отидеш в кухнята и да си вземеш чаша кафе. Болестта ме научи на търпение, това беше красив урок\", споделя поп пънк певицата пред списание \"People\".\r\nТя добави, че се е обърнала към вярата и религията, когато е била в нужда. \r\n \r\n", "date": "2019.02.18", "title": "Аврил Лавин: Лаймската болест ме промени!"}
{"url": "https://www.dnes.bg/temida/2019/02/18/myj-ot-madan-snimal-i-razprashtal-porno-s-nepylnoletni.402401", "text": "Мъж от Мадан застава пред съда с обвинение, че разпространявал пронографски материали за създаването на които е използвал момиче, което не е навършило 18 години, съобщава \"\".  \r\nСпоред обвинението Ф. Д. К., със средно образование, безработен, неженен и неосъждан е създал файловете с лаптоп и други мобилни устройства.\r\n\"Творенията\" му показват открито сексуално поведение, изразяващо се в блудствени действия, реални полови сношения и похотливо показване на половите органи. Общо 20-те файла са правени в периода от август до ноември 2017 г.\r\nНа 3-ти декември същата година чрез преносим компютър разпространил до неустановен брой лица порнографски материали 2 броя видеофайлове. В разпространените в интернет и месинджър файлове с порнографско съдържание е използвано отново лице, ненавършило 18 години.", "date": "2019.02.18", "title": "Мъж от Мадан снимал и разпращал порно с непълнолетни"}
{"url": "https://www.dnes.bg/stranata/2019/02/18/kyshta-plamna-kato-fakla-54-godishen-zagina.402389", "text": "54-годишен мъж е загинал при пожар във Варна, съобщиха от полицията.\r\nОколо 07.25 часа сутринта на телефон 112 е постъпил сигнал за пожар в къща на ул. \"Розова долина\".\r\nНа място са изпратени два противопожарни екипа, които успяват да овладеят огъня.\r\nСлед погасяването на пламъците е установено, че в къщата е загинал мъж.\r\nПо случая има образувано досъдебно производство, изясняват се причините, довели до инцидента.", "date": "2019.02.18", "title": "Къща пламна като факла, 54-годишен загина"}
{"url": "https://www.dnes.bg/stranata/2019/02/18/19-godishniiat-rom-ot-kiustendil-vyv-facebook-ne-sm-ybiec.402410", "text": "Арестуваният и заподозрян за убийството на Валери Дъбов в Кюстендил, не се признава за виновен. 19-годишният Алекс Иванов, от клана Гольовците, се предаде сам в полицията в 23,30 ч снощи. \n\n\r\nВ ОДМВР го довела майка му. Малко по-рано - около 22:00 ч. той е написал в профила си във Facebook: “Ne sm ybiec...”\r\nНа 3 февруари пък младежът, който усилено тренира и помпа мускули, е написал интересно съобщение: \"Пистолет може и никога да ни ти потриябва но взникнели ситуация когато е нужен то по-добре да го имаш. И по-добре 12 да те съдят. Отколкуто 6-ма да те носят\", пише дословно Алекс.\r\n ", "date": "2019.02.18", "title": "19-годишният ром от Кюстендил във Facebook: Ne sm ybiec..."}
{"url": "https://www.dnes.bg/stranata/2019/02/18/pochina-jenata-koiato-se-podpali-zaradi-bednost.402405", "text": "На 16 февруари в болница \"Пирогов\", в следствие на изгаряния, е издъхнала 51-годишна жена от с. Камен, община Стражица.\n\n\r\nДва дни по-рано Славка направила клада от стари дрехи в двора на дома си и драснала клечката. После влязла в пламъците, за да сложи край на живота си. Близки и съседи забелязали живата факла и се притекли на помощ. Те успели да я изгасят с одеяла и се обадили на тел.112.\n\r\nЖената била откарана с линейка във великотърновската болница и в последствие била транспортирана в столицата, но е издъхнала от тежките наранявания. \n\r\nПо време на драмата мъжът й не бил в къщи, но тя му казала, че ще се запали, защото нямала пари за осигуровки и лекарства. И преди Славка била опитвала да сложи край на живота си заради мизерията и липсата на работа. По случая в РУ – Стражица се води досъдебно производство.\n                    \n                    \n                \r\nСъщия ден в \"Пирогов\" е издъхнал и 74-годишен мъж от Велико Търново, който се подпали по невнимание с цигара на 1 февруари в района на гробищния парк, съобщи полицията.", "date": "2019.02.18", "title": "Почина жената, която се подпали заради бедност "}
{"url": "https://www.dnes.bg/akoshtete-vqrvaite/2019/02/18/liubimi-hrani-koito-predizvikvat-obrazuvaneto-na-celulit.402260", "text": "Генетичната предразположеност, хормоналните нарушения, приемането на определени лекарства и разбира се начинът ни на хранене са само част от причините за поява на целулит. \r\nАко искаме да намалим портокаловата кожа е важно да редуцираме консумацията на алкохол, газирани подсладени напитки, сладкиши.\r\nКъм кои други храни е важно да сте с повишено внимание?\r\n\r\nПродуктите с бяло брашно съдържат рафинирани въглехидрати, които в тялото се превръщат в захар, а след това в глюкоза. Тя от своя страна разрушава колагена и провокира образуването на целулита.\r\n\r\nСпоред специалисти, продуктите, които съдържат заместители на захарта, съдържат и много консерванти, които могат да повлияят на желанието ни да искаме още и още храни с нулева хранителна стойност. Също така, продуктите от изкуствен произход са по-трудни за обработка от тялото и лесно се превръщат в мазнини и портокалова кожа.\r\n                    \n                    \n                \r\nАко вече по кожата ви има целулит, консумацията на соев сос може да увеличи неговата видимост. Тъй като повечето соеви сосове съдържат сол, тя от своя страна причинява излишно задържане на течности в тъканите, което влошава състоянието на целулита.\r\n", "date": "2019.02.18", "title": "Любими храни, които предизвикват образуването на целулит"}
{"url": "https://www.dnes.bg/politika/2019/02/18/predizborno-abv-predloji-na-bsp-koaliciia.402387", "text": "Как формациите извън парламента гледат на новите изборни правила? В края на миналата седмица председателят на АБВ Румен Петков изпрати писмено предложение до лидера на БСП Корнелия Нинова с предложение за коалиция на предстоящите избори.\n\n\n\n\r\n\"Отговор все още няма, но е и твърде рано за това. Вчера БСП проведе заседание на Националния съвет и тепърва очакваме отговор и диалог. Мисля си обаче, че ако сега левицата не разбира драматичната ситуация в държавата и необходимостта от категорични стъпки и действия за радикална промяна в начина на управление, ще направи много голяма грешка\", коментира в студиото на \"България сутрин\" Румен Петков.\n                    \n                    \n                \r\nТой отбеляза, че идеята е тази коалиция да създаде усещане в обществото \"за реална перспектива, за сила и способност на управление на страната ни по различен начин\".\n\r\nПред  лидерът на АБВ допълни още, че до момента са водени разговори с редица политически и неправителствени организации, но от тях партията е стигнала единствено до \"едно позитивно и добре обосновано и мотивирано решение\" за коалиция с БСП, тъй като социалистите имали голям потенциал да спечелят евроизборите.\n\r\n ", "date": "2019.02.18", "title": "Предизборно: АБВ предложи на БСП коалиция"}
{"url": "https://www.dnes.bg/obshtestvo/2019/02/18/nova-manevra-gerb-vryshta-preferenciite-shte-ima-i-nova-cik.402418", "text": "Преференциите при гласуване ще бъдат възстановени по подходящ начин. Ще бъде открита и процедура за избор на нова ЦИК преди евровота.\r\nТова беше обявено от депутата Георги Марков след заседание на Изпълнителната комисия на ГЕРБ.\r\nПремиерът и лидер на партията Бойко Борисов уточни, че това ще стане или като парламентът подкрепи евентуално вето на президента, или чрез внасяне на спешни поправки, чрез които ще се върнат досегашните правила.\r\nПреференциите не са отпадали, а е вдигнат прагът. По думите на Борисов не било казано още, че инициатор на това решение са били от НФСБ, а ДПС са го подкрепили. \n\n\"Никъде не се акцентира, че не се прие агитация на майчин език, че не се прие уседналостта, точно обратното, защото явно е изгодно на всички\", заяви той.\r\n                    \n                    \n                \"Ние първи  внесохме мажоритарния закон, не искам по никакъв начин да  остава какъвто и да е оттенък, че на нас изборните правила ни влияят\", каза Борисов. Той заяви, че е бил \"издебнат\", докато е в чужбина и се е създало напрежение.\r\nБорисов не искал и да има впечатление, че са им \"извити ръцете\" заради стабилност.\r\n\"Когато сме имали нужда от ДПС, те са ни подкрепяли. И винаги съм им благодарил, никога не съм казвал, че е имало нещо скрито-покрито. Но да излиза, че са ни извили ръцете… Утре съм поканил \"Обединени патриоти\" на среща. Защото ако искаме да сме управляващата коалиция, всички трябва да ходят на работа и тогава няма да ни е нужна подкрепа за кворум“, заяви лидерът на ГЕРБ.\r\nПромени в прага за преференциите бяха приети от депутатите на среднощно  заседание миналата седмица. Предложението на БСП да се избере нова ЦИК  не беше одобрено. Според Борисов социалистите имат право единствено в това, че мандатът на комисията е изтекъл, но иначе законът бил техен и на Мая Манолова.\r\n \r\n\n\r\n\n\r\n ", "date": "2019.02.18", "title": "Нова маневра: ГЕРБ връща преференциите, ще има и нова ЦИК "}
{"url": "https://www.dnes.bg/eu/2019/02/18/2-mln-bavarci-iskat-referendum-za-spasiavane-na-pchelite.402386", "text": "Около 1,75 милиона баварски избиратели, което е исторически рекорд, са подписали петицията \"Спаси пчелите\". Това би могло да прерасне в референдум и да има важни последици за земеделието и промишлеността, информира Франс прес.\n\n\n\r\nТекстът на петицията, който бе представен от малката Екологична демократична партия, предвижда 20 процента от обработваемите земи да спазват биологичните норми през 2025 година, преди да се достигне до 30 процента през 2030 година, пише БТА. \n\r\nДесет процента от зелените пространства в Бавария би трябвало също така да бъдат превърнати в цъфтящи ливади, а реките и потоците - да бъдат по-добре защитени от пестициди и торове.\n                    \n                    \n                \r\nБроят на хората, които са решили да подпишат петицията в кметствата на Бавария, според избирателната служба в провинцията, е надминал значително изискуемия 1 милион души, за да се организира референдум до 6 месеца. Такива са изискванията на системата за пряка демокрация, която е в сила в Бавария.\n\r\nЗемеделските организации обаче започнаха кампания срещу тази петиция и предупредиха за потенциалните финансови разходи за земеделието, ако тя бъде приложена.\n\r\nПетицията поставя в неудобно положение и баварското правителство, което е управлявано от Християнсоциалния съюз, партия, близка до Христяндемократическия съюз на канцлера на Германия Ангела Меркел, като фермерите са сред традиционния му електорат.\n\r\nС този бъдещ референдум Бавария би могла \"да се превърне в пионер в Европа в областта на защитата на околната среда\", посочва в. \"Зюддойче цайтунг\".\n\r\nКато една от главните причини на изчезването на насекомите учените сочат смущаващи промени на местообитанието им и прибягването до синтетични пестициди, които са в основата на интензификацията на земеделието в света през последните 60 години.", "date": "2019.02.18", "title": "2 млн. баварци искат референдум за спасяване на пчелите"}
{"url": "https://www.dnes.bg/eu/2019/02/18/da-prieme-li-evropa-obratno-djihadisti.402402", "text": "Белгийският премиер Шарл Мишел е обсъдил с британския си колега Тереза Мей дал ие възможно страните да приемат обратно в Европа джихадисти от \"Ислямска държава\", както вчера призова президентът на САЩ Доналд Тръмп. \n\r\nМестни медии оттбелязват, че в следващите дни Мишел ще разговаря с президента на Франция Еманюел Макрон и с премиера на Холандия Марк Рюте.\n\n\r\nБелгия цели въпросът да бъде решен с общи усилия, уточнява министърът на правосъдието Кун Генс. По неговите думи трябва да бъде намерено решение, което ограничава възможно най-много заплахата за сигурността, предава БТА. \n\r\n\"Очевидно е, че оставането на терористите под надзор е за предпочитане пред тяхното пълно освобождаване\", казва Генс. Той пояснява, че дори да бъдат върнати в Белгия, джихадистите незабавно ще бъдат прехвърлени към затвора, защото имат задочно издадени присъди.\n                    \n                    \n                \r\nБившият белгийски държавен секретар по миграцията Тео Франкен настоява терористите да бъдат лишени от белгийско гражданство. По неговите думи така ще отпадне необходимостта те да бъдат връщани в страната.\n\r\nТръмп призова вчера държавите от Европа да приемат обратно над 800 джихадисти, заловени в Сирия и предупреди, че в противен случай терористите ще бъдат освободени. Тереза Мей е потърсила Шарл Мишел непосредствено след това съобщение от Вашингтон, уточняват медиите.", "date": "2019.02.18", "title": "Да приеме ли Европа обратно джихадисти?"}
{"url": "https://www.dnes.bg/temida/2019/02/18/vks-kategorichno-anita-meizer-shte-leji-2-g-v-zatvora.402416", "text": "Върховният касационен съд реши окончателно, че Анита Желева, позната още като Мейзер, ще изтърпи наказание \"лишаване от свобода\" в размер на 2 години. \n\r\nНаказанието й е намалено от 3 на 2 години, предаде Нова тв. Наложена й е и глоба от 4 000 лева. Решението на съда е окончателно.\n\n\r\nАнита Мейзер поиска от съда нейната присъда да бъде променена на условна, но върховните съдии не са уавжили искането й. \n\r\nТричленният състав на ВКС смята, че Мейзер е редно да остане зад решетките, с оглед на това, че е извършила две престъпления. \n\r\n\"Това по чл. 304а НК (предлагане на подкуп на полицейски орган) не само е тежко такова, но то е рушащо държавността и вярата на обществото в добросъвестното изпълнение на професионалните задължения на държавните органи\", категорични са върховните съдии.\n                    \n                    \n                \r\nАнита Мейзер бе призната за виновна по две обвинения – за подкуп и за причиняване по непредпазливост на смъртта на нейния съпруг, като за всяко от тях съдът е преценил за справедливо да определи наказание лишаване от свобода в размер на две години, съобщиха от прокуратурата.\n\r\nАнита Мейзер бе обвинена, че на 14 август 2016 година в град Варна е причинила по непредпазливост смъртта на Николай Славов Димов. По същото време е предложила подкуп от 30 000 евро на полицейски орган, за да не я задържи при налични данни за извършено престъпление.\r\n ", "date": "2019.02.18", "title": "ВКС, категорично: Анита Мейзер ще лежи 2 г. в затвора"}
{"url": "https://www.dnes.bg/notifikacii/2019/02/18/zadyrjaniiat-za-chetvornoto-ubiistvo-sin-na-civilen-ot-mo.402423", "text": "\n\r\nСин на цивилен служител от Министерството на отбраната е задържаният за убийството на четирима души в Нови Искър, съобщи \"\".\n25-годишният е заподозрян, че с брадва е съсякъл баща си, майка си, брат си и баба си. \n\r\nТелата са намерени, след като \"Военна полиция\" изпратила патрул, тъй като бащата не отишъл на работа.\r\nПървоначалната информация беше, че извършителят е военен, но от МО заявиха, че той няма правоотношения с ведомството.\r\n25-годишният бил психично болен, бягал е 2 пъти от вкъщи, като е имал намерение да се самоубие, твърдят съседи на семейството. \"Намериха го много далеч, мисля, че в Пазарджик. Момчето беше нормално, завърши \"Хладилното\" училище в София, след което превъртя. Майка му си го гледаше вкъщи, но според мен до убийствата нямаше да се стигне, ако беше настанен за лечение, разказа комшия.\n                \n                \r\nВ момента полицията извършва оглед на местопрестъплението.", "date": "2019.02.18", "title": "Задържаният за четворното убийство - син на цивилен от МО "}
{"url": "https://www.dnes.bg/sport/2019/02/18/grisho-izhvyrcha-ot-top-30-za-pyrvi-pyt-ot-2-5-godini.402393", "text": "Най-добрият български тенисист Григор Димитров изпадна от топ 30 на световната ранглиста за първи път от две години и половина.\r\nДимитров, който в момента лекува травма на рамото, има актив от 1310 точки и падна със седем позиции до 31-ата в света.\r\n \r\nЗа последно той беше извън първите 30 на 14 август 2016 година, когато беше 34-и.\r\n \r\nЗаради травмата хасковлията не участва на турнира в Ротердам през миналата седмица и не успя да защити точките си от достигнатия финал в холандския град в предишния сезон.\r\n \r\nВ топ 5 няма промени. Начело в класацията е шампионът от Откритото първенство на Австралия Новак Джокович с 10955 точки, следван от Рафаел Надал (Испания) с 8320 точки и Александър Зверев (Германия) с 6475 точки. \r\n \r\n", "date": "2019.02.18", "title": "Гришо изхвърча от Топ 30 за първи път от 2,5 години"}
{"url": "https://www.dnes.bg/notifikacii/2019/02/18/dvama-18-godishni-nabiha-pensionerka-za-da-ia-ograbiat.402407", "text": "Двама 18-годишни младежи са задържани в полицията след извършен грабеж на възрастна жена в село Динково, община Ружинци, съобщиха от Областната дирекция на МВР.\r\nИнцидентът е станал тази нощ към 4.00 часа. Жена на 69 години е съобщила в полицията, че двама маскирани проникнали в дома й и след нанесен побой й отнели пари.\r\nНападателите са задържани. В обитавани от тях имоти - в Динково и Дреновец, разследващите са открили и иззели общо 446 лева и веществени доказателства.\r\nДвамата са задържани в ареста до 24 часа, уведомена е прокуратурата. Установено е, че 18-годишният от Динково е криминално проявен и е в срок на изтърпяване на 3-годишна условна присъда за подобно престъпление, извършено на 26 декември м.г. в същото село.\r\nВ процес на установяване е участието на двамата в още един грабеж, извършен миналата седмица в селото, който не е бил заявен в полицията.", "date": "2019.02.18", "title": "Двама 18-годишни набиха пенсионерка, за да я ограбят "}
{"url": "https://www.dnes.bg/obshtestvo/2019/02/18/goliovcite-ot-kiustendil-prisydi-za-ubiistvo-svodnichestvo-napadeniia.402368", "text": "Пияни роми от клана Гольовците предизвикаха меле в центъра на Кюстендил, при което бе убит 35-годишния Валери Дъбов, петима души бяха ранени, а осем арестувани. За убийството бе обявен за издирване 19-годишен ром, по прякор Гучи, за когото се смята, че е нанесъл смъртоносния удар с нож.\n\r\nТози клан от години е в центъра на почти всички престъпления в Кюстендил. Те станаха известни след убийство на пазач в черешов масив край кюстендилското село Шишковци през 2009 г., припомня \"Труд\". Три години по-късно Върховният касационен съд потвърди присъдите за деветима роми от фамилията и те бяха осъдени на общо 92 години затвор. Асен Иванов-Коняря получи най-тежката присъда – 19 години. Съдиите постановиха 18 години за брат му – Боян Иванов-Буле и за Георги Николов-Гърбушко. Останалите получиха по 16 г., 7 г. и четири години и половина затвор.\n\n\n\n\n\nОт полицията вчера бяха категорични, че избухналата свада не е била на етническа основа, а се дължи на изпития алкохол в местната дискотека \"Иридиум\". Над 100 души обаче излязоха на протест и не скриха, че в града има напрежение заради безнаказаността на Гольовците, които живеят в квартал \"Изток\". \n                    \n                    \n                \r\n\"Тук сме, защото не сме безразлични. Искаме да покажем съпричастност към семейството на убития днес човек. Целта ни не е да предизвикваме някакво напрежение, а да покажем, че гражданското общество се интересува от това, което се случва и това, че ние имаме позиция. Такова нещо може да се случи на всеки от нас\", каза Елица Димитрова, един от организаторите на протеста.\n\r\nТарторът на Гольовците е задържан много пъти у нас и във Франция. \n\r\nСлавчо Игов има няколко присъди. След 1996 г. Гольовеца е арестуван във Франция, където е задържан от местната полиция с крупна сума долари, марки и франкове, вероятно от сводничество и търговия с крадени коли. Върнат е в България, но там е изпратен в кюстендилското психиатрично отделение с диагноза \"тежко психично разстройство\". После заминава за Франция с фалшив паспорт, като се установява в Тулуза. Там създава верига от публични домове, разбити през 2001 г. През 2002 г. заедно с брат му Стоян бяха осъдени в Тулуза на 13 години затвор за сводничество. Славчо бе експулсиран през 2006 г. в България от Франция и бе транспортиран в Бобовдолския затвор, където трябваше да доизлежи присъдата за сводничество, наложена му от френския съд. През 2008 г. бе освободен от Бобовдолския затвор. Брат му Стоян пък бе разследван за убийство във Варна.\n\r\nПрез март 2017 г. Гольовците отново вилняха в заведение в Кюстендил и намушкаха с нож охранител, който се размина само с лека рана в рамото. През октомври миналата година роми от клана пребиха трима младежи пред дискотека в града.\n\r\nХронологията на едно убийство\n\r\nСкандалът и боят започнал на разсъмване в дискотека \"Иридиум\" между две компании. След намесата на охранители най-агресивните роми били изведени навън, а през това време Гольовците се обадили да повикат подкрепления.\n\r\nКъм 7:30 часа пристигнали 10-ина роми, въоръжени с ножове, мачете и бухалки и заедно със събратята си погнали другата компания по Ларгото на града. Сблъсъците продължили и в района на джамията \"Ахмед бей\" и в подходите към кооперативния пазар. По неофициална информация близо до джамията станала и смъртоносната схватка, при която Гучи пробол с нож в сърцето Валери Дъбов и избягал. Младият мъж издъхнал на място в локва кръв. Чичото на Гучи – Ангел Игов – Гольовеца, бил откран в кюстендилската болница с черпено-мозъчна травма. Оттам той бил транспротиран до \"Пирогов\" с опасност за живота.\n\r\nБойните сцени, включително и на убийството били заснети от камери, чиито записи са иззети от полицията. \n\r\n19-годишният младеж от ромския квартал \"Изток\" има досие с три криминални прояви, две от които са за нанасяне на телесни повреди. Загиналият Вальо няма полицейски регистрации. \n\r\nЕвродепутатът Ангел Джамбазки пък призова кланът на Гольовците да бъде изселен.\n\r\n\"Този клан трябва да бъде изселен. От планетата Земя. Трите стъпки за решаване на циганския въпрос - циганската гета трябва да бъдат разрушени; бой, арест и затвор за дегенератите и спиране на всички социални помощи, връщане на парите от фалшивите ТЕЛК-ове\", написа Джамбазки във Facebook.\n\r\nСпоред него в краткосрочен план трябва да се възстанови редът. \"Защото имаме гета, които са екстериториални – те не са българска територия и там вилнее законът на джунглата\", каза Джамбазки. По думите му в средносрочен план следва да се прекратят злоупотребите с ТЕЛК и източването на здравната и социалната система, а в дългосрочен – \"въвеждането на образованието и възстановяването на трудовите навици на тези наши съграждани\".\n\r\n\"Ако не започне прилагането на национално приета стратегия за решаването на този въпрос, няма смисъл от участието на ВМРО в управление, което губи време на българските граждани, българския народ и на българската нация. ВМРО ще има и след участието в управлението. Ние нямаме проблем s министерските постове, имаме проблем с циганската престъпност\", добави евродепутатът, цитиран \"Труд\".", "date": "2019.02.18", "title": "Гольовците от Кюстендил – присъди за убийство, сводничество, нападения"}
{"url": "https://www.dnes.bg/obshtestvo/2019/02/18/po-stypkite-na-apostola-prez-tainata-kyshta-predi-besiloto.402369", "text": "\n                    \n                    \n                \r\n\"Спирам са в една тайна къщъ от 10 дек\" е записал Васил Левски в грижливо водените си сметки-отчети за разходването на народната пара. Тайната къща, отбелязана в сметката за разходи, е домът на Найден Хасъмски (Терзията) в махала Миленча срещу Троянския манастир. В началото на декември 1872 г. Левски потегля от Пазарджик и се отправя към Ловеч, откъдето трябва да прибере комитетския архив и да го занесе в Букурещ. Придружава го Никола Ръженков, с когото през Карлово и Сопот стигат до Беклемето на Троянския проход. Там ги посреща Иван Хасъмски (Комитата) – син на Найден Хасъмски и тримата се спускат към Троян.\n\r\nРъженков отива в Троян, а Левски и Хасъмски продължават през махала Попишка към Троянския манастир. Същата вечер дейците от Троянския революционен комитет са повикани в с. Колибето (Черни Осъм), където заедно с Левски провеждат комитетско събрание. Обстановката в района и особено в Ловеч, столицата на Апостола, се оказва повече от тревожна. Левски получава информация, с която не е разполагал до този момент, отдалечен от центъра на събитията. Той трябва да преосмисли всичко внимателно и да реагира. В този тежък момент той намира подслон в \"тайната къща\". Тук пише последните си писма от 12 декември 1872 г. до членовете на Голямоизворския комитет, до Пазарджик, до Христо Иванов Големия в Търново и до дейците на Ловчанския комитет, изпраща ги по куриери и изчаква да получи информация за състоянието на нещата, най-вече в Ловеч. Поради стеклите се обстоятелства Апостола е престоял в къщата на Найден Хасъмски цели две седмици, от 10-ти до 24-ти декември 1872 г., преди да се отправи към Ловеч и Къкрина, неговата Голгота.\n\r\nПроявeните съмнения от някои изследователи относно мястото на \"тайната къща\" налага въпросът да се изяснява отново и да се приведат аргументи, за това, че тя е именно къщата на Найден Хасъмски в махала Миленча до Троянския манастир.\n\r\nИзвестните български историци Димитър Страшимиров, Александър Бурмов и Иван Унджиев, изследвали задълбочено дейността на Апостола,  приемат, че тайната къща, посочена в записката на Левски, е къщата на Найден Хасъмски в махала Миленча в близост до Троянския манастир. Основание за това твърдение са спомените на игумена на манастира йеромонах Кирил Данов, мемоарите на Минко Ив Марковски, както и тълкуването на записаните сметки от Васил  Левски и от неговия спътник Никола Ръженков за периода от 1-ви до 25-ти декември 1872 г.\n\r\nНякои изследователи обаче впоследствие посочват други местоположения на \"тайната къща\". Никола Деков твърди, че в началото на декември 1872 г. Левски отива в София и престоява там до 18-ти декември 1872 г., като следи отблизо хода на следствието. Повлиян от мнението на Н. Деков, че Левски е бил в София в периода 1-ви до 18-ти декември 1872 г., Унджиев променя своето първоначално становище и във втората редакция на биографията на Васил Левски от 1967 г. пише: \"няма нищо чудно, че в началото на декември той се озовава в София почти едновременно със султанските съдии\". Това погрешно твърдение е атакувано през 1969 г. от д-р Илия Еврев, а по-късно и от М. Иконописова и П. Хаджиев. През 1975 г. Унджиев коригира погрешното си становище и отново застава на позицията, че тайната къща на Левски е къщата на Найден Хасъмски в махала Миленча.\n\r\nЛюбомир Дойчев в книгата си \"По пътеките на Апостола\" през 1971 г. също счита, че \"тайната къща\" е край Троян, но впоследствие през 1973 г. е променил подобно на Унджиев становището си и приема, че от 10-ти до 25-ти декември Левски е престоял в Ловеч в дома на Никола Сирков.\n\r\nДруг изследовател, който през 1987 г. твърди, че тайната къща на Левски не е в махала Миленча, е Васил Боянов. Той предполага, че от 10-ти до 26-ти декември 1872 г. Левски се укрива в колиба в лозята край Ловеч. Преди Боянов и Христо Джамбазов още през 1925 г. счита, че Левски е отишъл в Ловеч на 13-ти декември 1872 г. и престоял там две седмици.\n\r\nИван Лалев през 2005 г., като се позовава на статия на Дончо Дончев от 1997 г., приема, че в периода от 10-ти до 25-ти декември 1872 г. Левски се намира близо до Ловеч в село Микре. \n\r\nВ последно време, през 2017 г., Веселин Игнатов предлага нова версия за мястото на \"тайната къща\" и приема, че тя е къщата на Иван Радиля в края на махала Дръстене в Ловеч. Редица други изследователи са писали по въпроса за местоположението на \"тайната къща\" в махала Миленча край Троянския манастир и са отхвърляли предположенията и твърденията, че тя е била а друго място - Илия Еврев, Мария Иконописова, Петър Хаджиев, Жечко Попов, Дочо Дулев, Петър Чолов, Добрин Денев, Петко Еврев.\n\r\nТвърденията на Л. Дойчев, В. Боянов, Ив. Лалев и В. Игнатов, че тайната къща е в Ловеч, край Ловеч или в с.Микре - Ловешко, могат да бъдат оборени със сериозни аргументи. Тези аргументи ще представим в синтезиран вид и ще ги подкрепим с тълкуване на запазените документи, а именно - записаните сметки от Васил Левски и Н.Ръженков и писмата на Левски от 12 декември 1872 г., писани в тайната къща.\n\r\nНека първо да разгледаме записаните от Левски и Н.Ръженков сметки за периода от 1-ви до 25-ти декември 1872 г. и да се опитаме чрез тях да разберем къде са престояли те през този период.\n\r\nВ сметката на Левски е записано: (вж. Д.Т.Страшимиров, Извори, 1929 г., с.266)\n\r\n\n\r\nВ сметката на Н.Ръженков е записано: (вж. Д.Т.Страшимиров, Извори, 1929 г., с.386)\n\r\n\n\r\n\n\r\nваш Ръженков  \n\r\nОт сметките на Левски и на Ръженков разбираме следното: Първо, че двамата пътуват заедно на коне, а когато Левски спира в тайната къща, Ръженков остава някъде наблизо като негова свръзка и куриер и се грижи за двата коня. Второ, че Левски от тайната къща прави разходи - на 12 декември (45,5 гр.), за да изпрати до Търново поща (куриер) да занесе писмото до Христо Иванов Големия и на 18 декември (200 гр.), за да изпрати помощ за ловчанските затворници.\n\r\nТрето, че разходите за първите две тескерета (\"за тескерета две кифиллимета две - 24\") Левски е направил преди да потеглят от Пазарджик, а за вторите две тескерета (\"за тескерета две – 25\") – след като е отседнал в тайната къща.\n\r\nЧетвърто, че Ръженков се отчита, като праща остатъка от парите (17,25 гр.) на Левски в тайната къща по някого, (вероятно по доверен човек, член на местния революционен комитет), и че у него остава още един наполеон за следващи разходи, които също ще отчете.\n\r\nПето, че записът \"тукашни разноски\" означава разходи, които Ръженков е правил там, където подслонява конете за три вечери и полага грижи за тях, после ги докарва там, където е Левски (\"кога додох на двата си коня\"), и след това закарва единия кон някъде (\"за закарването на единя кон – 20\").\n\r\nШесто, че Ръженков е бил в Троян, защото е записал, че там прави разходи - \"в Троян за 100 драма захар - 1:35\".\n\r\nКато се позоваваме на спомените на йеромонах Кирил Данов и на Минко Марковски и на запазените документи – писмата на Левски от 12 декември 1872 г. и сметките, записани от Левски и Ръженков, можем да конструираме следния ход на събитията от 1-ви до 25-ти декември 1872 г.:\n\r\nЛевски е пристигнал в Троянско и още вечерта, когато е провел събрание с членовете на Троянския и манастирския комитети в с. Колибето, получава информация за състоянието на нещата в Ловеч и в София. Тогава Левски е получил писмото от 7 октомври 1872 г. от председателя на Ловчанския комитет, защото то е било адресирано до \"Хаджи Хасанаа Карловалъ\", което е псевдонимът на Троян, и го е очаквало дълго време там, почти два месеца. В същия или в следващия ден Левски е получил информация за софийския процес от куриера Таньо Стоянов. Още като е бил в Южна България (\"на тракийска поща до София – 40 гр\") Левски е изпратил Т. Стоянов с две писма – едното до Трайкович в София, от когото Левски иска да получи информация за следствието, другото до комитетските дейци в Голям Извор, на които Левски дава указания. В писмото до изворци Левски легитимира куриера Таньо Стоянов, като описва неговите особености и посочва неговата задача: \"Той се познава с Д. Пеев ваш. Среден на бой, червени мустаки, сиви очи, бял на лице, в говоренето си е бързорек. Той нарочно е отправен до София да разбере точно работите станали и да замине през вас да ви разкаже\".\n\r\nВ София Таньо Стоянов научава за големия мащаб на арестите във връзка с обира на Арабаконак и затова, без да се отбива в Голям Извор, идва направо при Левски с тревожните новини. В същото време Левски получава и онова писмо на Величка Хашнова за подхвърлените в двора й писма с подправен негов подпис. До тогава Левски не е имал точна представа за това, което се е случило в негово отсъствие. Всичко това му се стоварва на главата в тези дни, прекарани в \"тайната къща\". Той проявява самообладание и реагира адекватно на създалата се ситуация, въпреки че е разбрал как пред очите му се руши това, което е градил с толкова усилия и лишения. Но Левски намира морални сили да продължи напред и да вдъхне вяра и кураж на обезверените.\n\r\nТогава в тайната къща той пише писмата от 12 декември 1872 г. - писмо до Христо Иванов Големия в Търново, ново писмо до Голямоизворци, писмо до Пазарджишкия комитет и писмо до ловешките дейци. Изпраща писмата по куриери и очаква да получи обратна информация, най-вече от Ловеч, където е изпратил и отец Давид от Троянския манастир да проучи ситуацията. В своите писма Левски анализира създадената тревожна ситуация, взема отношение по получените от него писма и дава конкретни напътствия, като се стреми да вдъхне кураж на обезверените комитетски дейци.\n\r\nПисмото до голямоизворци отнася куриерът Никола Ръженков. За това не може да има съмнение, защото в писмото си Левски пише: \"Приносящият е наш брат от окружният център Юдачооглу Селиникли (Пазарджик)\". Възможно е след това Ръженков да се е придвижил до Пазарджик през София или да се е върнал при Левски в Троянско и след това през Балкана да се е прибрал в Пазарджик.\n\r\nПисмото до Христо Иванов Големия в Търново се предполага, че е отнесено от куриера Таньо Стоянов. Левски е записал разхода за това изпращане на куриера - \"на пощата за Тър(ново) 12 дек(ември) - 45,5\".\n\r\nПисмото до ловчанци е възможно да е занесено от отец Давид, когото Левски е изпратил с цел да проучи положението в Ловеч. Възможно е писмото до ловчанци да е занесъл и Н.Ръженков, който на път за Голям Извор да е минал през Ловеч. В неговата сметка записът \"за закарването на единя кон - 20\" може да означава, че е закарал коня на Левски в Ловеч.\n\r\nДали всички тези писма са стигнали до адресатите им, не е ясно. За тях съдим от черновите им, които Левски е скрил заедно с прибрания архив в Ловеч в самара на коня, с който пътуват с Никола Цвятков към Къкрина. От тези съхранени чернови на писмата, скрити в самара на коня, разбираме какво Левски е научил към датата 12 декември 1872 г., от тяхното съдържание разбираме колко тревожна е била ситуацията и как адекватно той е реагирал на нея. От тях може да се ориентираме до голяма степен и за мястото на тайната къща.\n\r\nВ писмото до ловчанци Левски пише: \"Току да тръгна за в градът ви, получих писмо...\" Това ще означава, че на 12 декември 1872 г., когато пише писмото, той не е в Ловеч, а се е канил да тръгне натам, но не е тръгнал. Той очаква от Ловеч отговор на писмото си и затова пише \"писмено да ми дадете за тия писма\". \"По тия писма лъжовни страхувам се  да до/й/да в градът ви\". Отговор на своето писмо от 12 декември той не е получил, а сигурно го е очаквал и докато е чакал, е размишлявал дали при създалата се ситуация да премине през Ловеч.\n\r\nЛевски изчаква в тайната къща дълго време, за да получи необходимата му информация за положението в Ловеч, преди да се реши да мине оттам. Той трябва да изчака и Д.Пеев от Голям Извор да занесе техния архив в Ловеч в къщата на Никола Сирков. Това не са дни на бездействие, а на напрегнато очакване, анализиране, премисляне на риска и преценяване кога и как да премине през Ловеч.\n\r\nПетър Чолов обръща внимание на факта, че в тайната къща на 20-ти декември 1872 г. Левски е допълнил текста на Упълномощение, издадено по-рано на 15-ти ноември 1872 г., като е написал, че същото се дава на 20-ти декември 1872 г. под \"№ 4-й за Ивана Муратооглу Афузаа в Тулчанско окръжие\". Чолов посочва, че по всяка вероятност Левски е преписал още два или три екземпляра от това пълномощно, щом е означил с №4 упълномощаването на споменатия Иван. ( 26 )\n\r\nПетър Чолов посочва и друг документ, който според него потвърждава, че на 19-ти декември 1872 г. Левски е бил в Троянския манастир. Това е една квитанция от 19-ти декември 1872 г. със следния текст: „ Н-ро 1759 ЧБРК в България. Приехме от г. ПД н-ро 22-й в Асанна Карловалъ гр. 2080 или две хиляда и осемдесят от л. тур. – 104. България, 1872 декемвр., 19-й\". Тази квитанция с № 1759 е издадена на ПД (Партений Дамянов, учител и монах в Троянския манастир и член на манастирския революционен комитет) под № 22-ри, за това, че той е дал 2080 гроша или 104 турски лири в Троян (Асанаа Карловалъ). Според Чолов квитанцията е издадена на ПД от Левски, който е получил сумата от Частния революционен комитет в Троянския манастир. Същото заключение прави и Жечко Попов. Веселен Игнатов оспорва това твърдение и счита, че квитанцията е издадена на въпросния ПД от частния революционен комитет в Троян. Но Игнатов не се опитва да си обясни защо член на частния манастирски революционен комитет ще внася пари в частния троянски революционен комитет. Много документи потвърждават, че събраните от частните революционни комитети суми се внасят в Централния комитет в Ловеч или се предават лично на Левски.\n\r\nНа аргументите на изследователите, които твърдят, че тайната къща не е в махала Миленча, а в Ловеч или край Ловеч, може да се дадат още контрааргументи.\n\r\nБоянов и Игнатов отбелязват, че направените разходи от Ръженков са от градско естество (подковаване и подслоняване на конете и покупка на месо, както и загубата от обмяна на жълтици) и считат, че градът, в който са направени тези разходи е Ловеч. Това, че разходите на Н.Ръженков са от градско естество не означава, че са направени в град Ловеч, защото се знае, че Ръженков е отседнал в град Троян в хана на Васил Спасов.  А освен това Н.Ръженков посочва в сметката си, че в Троян е купил и захар. Тези \"градски разходи\", както и разходите на Левски за издаване на тескерета и загубата от смяната на жълтици също са могли да бъдат осъществени в град Троян от Н.Ръженков.\n\r\nВ.Боянов посочва, че в сметката на Ръженков записът \"тукашни разходи\" е след записа на разхода за захар в Троян (“в Троян за 100 драма захар–1,35”) и счита, че \"тукашни разходи\" се отнася за друго място, посетено от него след престоя му в Троян. Това друго място според Боянов е Ловеч. Трябва да посочим, че тези „тукашни разходи“ са разходи предимно за обгрижване на конете. Ръженков престоява в Троян в хана на Васил Спасов три вечери и се грижи за двата коня (\"на двата коня кайяр по 5 гроша – 10; 3 вечера стаи на конете по 10 гр. – 30\"). През тези три дни той прави \"свои разноски – 8\" и купува \"месо 1 ока и половина и 50 драма–3,10\". След това отива с двата коня при Левски (\"онази сутрина кога додох на двата си коня - 5\") и после закарва някъде по-надалече единия кон (\"за закарването на единя кон – 20\").\n\r\nЗатова може да се твърди, че записът \"тукашни разходи\" се отнася за разходите му в мястото, където се е задържал известно време (три вечери) и през това време е бил във връзка с Левски, при когото е отишъл с двата коня. С други думи “тукашни разходи” са разходите, направени от Ръженков в Троян, а може би и в с. Колибето. След трите вечери, прекарани в Троян, Ръженков няма записани разходи за конете, защото е закарал единия кон (вероятно в Ловеч) и е отпътувал към Голям Извор с писмото на Левски.\n\r\nВ. Боянов както и В. Игнатов твърдят, че нито един от тези, които са оставили спомени за пребиваването на Левски в Троянско (Минко Марковски, Кирил Данов и Васил Бочев), не казва, че престоят му там е бил по-продължителен, а и споменават различни дати на заминаването му към Ловеч, всичките преди 25-ти декември.  Като контрааргумент Дочо Дулев посочва, че продължителността на престоя не е била известна на Минко Марковски, Кирил Данов и Васил Бочев, за да я отбележат в своите спомени. Освен това Дулев обръща внимание на голямата предпазливост на Левски, който според него, за пред членовете на троянския комитет уж е заминал, но след това се е върнал отново в тайната къща и престоява там да изчака удобен момент, за да тръгне към Ловеч.  След допълнителния престой в тайната къща според Дулев Левски „се открива на комитета чак в последните дни преди да отпътува за Ловеч\". Според Дулев така може да се обясни казаното от сина на Найден Хасъмски, Иван Найденов Хасъмски, пред Д.Кацев Бурски в 1925 г.: \"Преди да хванат Левски той още веднъж дохажда в манастиря\". \n\r\nВ сметката си Левски е  записал “на 18 дек 1872 на ловченскити затворници в София, за двама души – 200”. Възниква въпросът на кого Апостола предава парите, помощ за ловчанските затворници.  Този запис също поражда различни тълкувания и дава повод на изследователите да определят мястото на тайната къща по различен начин. Разбира се всички отхвърлят произволната версия на Н.Деков, че Левски е бил в София и там предава парите на 18-ти декември 1872 г. В.Боянов счита, че парите са предадени чрез роднини на затворниците и че това става в Ловеч, където според него се е намирал Левски след 10-ти декември 1872 г. Но Левски е могъл да изпрати парите до роднините им и без да е бил в Ловеч, като използва свръзката си Н.Ръженков или друг куриер от Троянския комитет.\n\r\nВ продължителността на престоя на Левски в тайната къща също може да се търсят аргументи за нейното местоположение. Много по-обяснимо и логично е той да е прекарал толкова дълго време някъде по-далече от Ловеч, защото знае, че там турската власт е нащрек. На твърдението на В.Боянов, че Левски е прекарал в лозята край Ловеч от 10-ти до 25-ти декември 1872 г., Дочо Дулев основателно посочва, че Левски не би престоял 15 дни в Ловеч или около Ловеч „предвид на изострената бдителност на турската полиция тогава там. На него е бил необходим престой най-много от един ден, колкото да вземе архива и час по-скоро да се измъкне оттам“. ( 19 )\n\r\nНяма съмнение, че Левски е оценил сложността на положението, но въпреки това е решил непременно да мине през Ловеч. Затова е изчакал да дойде големият християнски празник Коледа, за да може по-незабелязано да влезе и да излезе от града. Предвид ситуацията в Ловеч и активността на властта, той е решил да не се задържа много там, а да вземе архива и да продължи към Букурещ.\n\r\nВ заключение следва да отбележим с увереност, че през периода от 10-ти до 25-ти декември 1872 г. Левски е в Троянско и пребивава в тайната къща на Найден Хасъмски в махала Миленча срещу Троянския манастир. Освен това заслужава да подчертаем, че изследователите, които считат, че Левски не е бил там през посочения период, не оспорват факта, че в тази къща Апостола е отсядал многократно, както е записано на поставената на къщата паметна плоча. Друг факт, който косвено доказва престоя на Левски в района на Троянския манастир и в „Тайната къща“ е, че преди да тръгне за Ловеч, той моли Иван Найденов Хасъмски (Комитата) – човекът който го е посрещнал от Пазарджик, да го придружи отново донякъде. В наскоро откритите от наследниците на Иван Хасъмски документи с лични спомени, се споменава, че Левски е изпратен от него до „синята скала“ край с.Калейца. Въпросният факт се споменава и в книгата на Д.Кацев Бурски от 1925г.        \n\r\nТова е достатъчно основание да се направи необходимото от страна на отговорните институции за съхраняване на къщата като музейна и за обявяването й за исторически паметник с национално значение.\r\n", "date": "2019.02.18", "title": "По стъпките на Апостола: През тайната къща преди бесилото"}
{"url": "https://www.dnes.bg/notifikacii/2019/02/18/zaloviha-izdirvaniia-za-ubiistvoto-v-kiustendil-guchi.402370", "text": "Полицията залови 19-годишния ром от клана Гольовците, който е сочен за извършил на убийството на Валери Дъбов при масовото сбиване в Кюстендил. Известният с прякора Гучи е криминално проявен. Той е дошъл в полицията с майка си и се е предал, съобщава . \n\n\n\nИнцидентът стана вчера сутринта, малко след 7:00 часа.\r\nСкандалът започнал в местната дискотека \"Иридиум\", след което последвал масов бой между група роми и българи. Все още се изяснява каква е била ролята на загиналия мъж. Според една от версиите той е бил част от едната компания, според друга се е опитвал да разтърве биещите се.\n                \n                \r\nРанените са откарани в местната болница, двама са транспортирани до \"Пирогов\". Задържани са осем лица, сред които има и криминално проявени, съобщи прокуратурата. 100 служители на Жандармерията от София са командировани в Кюстендил.\r\nДнес предстои втори мирен протест на граждани.", "date": "2019.02.18", "title": "Заловиха издирвания за убийството в Кюстендил Гучи"}
{"url": "https://www.dnes.bg/obshtestvo/2019/02/18/otbeliazvame-146-godini-ot-gibelta-na-vasil-levski.402371", "text": "С гражданско поклонение пред паметника на Васил Левски в Ловеч тази вечер ще бъде почетена паметта на Апостола по повод 146-годишнината от гибелта му.\n\r\nОтбелязването на годишнината ще започне с панихида в храма \"Успение Богородично\" от 17.30 часа. След това, от 18.00 часа, е гражданското поклонение, организирано от Общината, с военен ритуал пред паметника на Васил Левски в Ловеч, съобщава БТА\n\r\nЗа 19 февруари е предвиден туристически поход \"По стъпките на Апостола\" от Ловеч до Къкринското ханче през местността \"Пази мост\". Той ще тръгне от художествената галерия в Ловеч в 7,15 часа.\n\r\nОт 10:00 часа в салона на Драматичен театър - Ловеч, е възпоменателният концерт-спектакъл \"Твой един син Българийо\" на ОУ \"Васил Левски\".\n                    \n                    \n                \r\nПаметта на Апостола ще бъде почетена и с гражданско поклонение от 11.00 часа в Къкринското ханче, където Левски е заловен.\n\r\nОт 18:00 часа в Драматичния театър ще бъде представен документалният спектакъл \"Той! Левски\".", "date": "2019.02.18", "title": "Отбелязваме 146 години от гибелта на Васил Левски"}
{"url": "https://www.dnes.bg/obshtestvo/2019/02/18/zadeliame-vse-poveche-za-zdrave-no-piem-i-pushim-poveche.402372", "text": "Българите харчат все повече за здравеопазване, но в същото време растат и разходите за алкохол и цигари. Според данните от Годишния доклад за състоянието на здравето през 2017 г. средният годишен разход на човек за здраве е 280 лева, а за алкохолни напитки и тютюневи изделия е 219 лева, съобщи Нова телевизия, цитирана от \"Монитор\".\r\nПри възрастните данните показват, че за период от 16 години - между 2001 и 2017 година, консумацията на алкохол се е увеличила с близо 11 литра на човек.\r\nБългарите пият все повече, сочи статистиката. Последните обобщени от здравните власти данни са за 2017-та. Средно едно лице от домакинство е изпило за година 22 литра бира, около 4 литра вино, близо 2 литра ракия и под литър други спиртни напитки.\r\nВ Европейския съюз пушачите намаляват, но не и в България. Според доклада дори се пушат повече цигари спрямо предходни години, въпреки увеличението на цените и забраната за пушене на закрито.\r\n ", "date": "2019.02.18", "title": "Заделяме все повече за здраве, но пием и пушим повече"}
{"url": "https://www.dnes.bg/notifikacii/2019/02/18/ruskoto-zname-na-katedrala-v-solsbyri-provokaciia.402375", "text": "Голямо руско знаме бе окачено вчера на ремонтно скеле на катедралата в британския град Солсбъри, което предизвика реакции и от двете страни.\n\r\n\"Това е изключително глупава постъпка, която омаловажава личните трагедии и вредата, нанесена на града от миналогодишното безпрецедентно нападение с нервнопаралитично вещество в Солсбъри\", каза деканът на катедралата Никълъс Пападопулос.\n\r\nРуското посолство в Лондон нарече окачването на знамето \"провокация\" и \"още един нескопосан опит да се свърже Русия с печалните събития, станали в Солсбъри през март миналата година, предаде ТАСС.\r\nЗнамето беше свалено вчера следобед.\n\r\nБившият руски двоен агент Сергей Скрипал и дъщеря му Юлия едва оцеляха, след като бе направен опит да бъдат отровени с нервнопаралитично вещество в Солсбъри в началото на март 2018 година. Великобритания установи, че покушението е било извършено от агенти на руското военно разузнаване. Русия опроверга тези твърдения.\n                \n                \r\nДвамата заподозрени за нападението дадоха интервю за руската телевизия Ар Ти, в което казаха, че са били в Солсбъи просто като туристи, защото са искали да видят известната катедрала.", "date": "2019.02.18", "title": "Руското знаме на катедрала в Солсбъри - провокация?"}
{"url": "https://www.dnes.bg/kino/2019/02/18/broeni-dni-do-oskar-ite-kakvo-shte-pohapvat-zvezdite.402374", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Броени дни остават до най-дългоочакваното събитие в света на киното – раздаването на наградите \"Оскар\". Докато всички тръпнат в очакване за най-голямото кино събитие, вече са ясни детайлите за пищния бал, който се провежда веднага след церемонията.\n\r\nБлясък, елегантност и много изискани ястия очакват гостите на бала на губернатора. За 25 път главен готвач Волфганг Пук ще приготви менюто, така че да угоди и на най-капризните.\n\r\nТо включва 240 килограма специално говеждо от Япония, 15 килограма хайвер, 250 омара и 350 килограма риба тон, предаде .\n                    \n                    \n                \r\nОстаналата храна се изпраща в център, който я разпределя за бездомници. Така че ако прекарате една нощ на улицата в Лос Анджелис, може да ядете като най-големите звезди.\n\r\nГостите ще пият вино на Франсис Форд Копола със специален етикет за церемонията. Ще има коктейли и, разбира се, шампанско. А цветовете в залата тази година ще са червено и златно – подходящи за бляскаво и стилно събитие.\n\r\n ", "date": "2019.02.18", "title": "Броени дни до \"Оскар\"-ите. Какво ще похапват звездите?"}
{"url": "https://www.dnes.bg/video-prognoza/2019/02/18/proleten-fevruari-temperaturite-stigat-18-gradusa.402377", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Хубавото време с много слънце и сравнително високи температури за сезона ще продължи още няколко дни.\n\r\nСиноптикът на  Симеон Матев обясни, че днес дори се очаква градусите да са с един или два повече от тези през уикенда.\n\r\nТой допълни, че сутрешните по-студени часове напомнят, че месецът е февруари. Матев прогнозира още, че тенденцията от последните седмици, в която работните дни са по-хладни, а уикендите са слънчеви и по-топли, ще се обърне в следващите дни.\n\r\nСиноптикът допълни, че в сряда на места у нас може да се стигне до 18 градуса, слънцето ще преобладава през деня до четвъртък, но от тогава започва и заоблачаване, което ще е придружено с понижение на температурите.\n                \n                \r\nВ петък пък те ще са още по-ниски, но тогава ще се включи и северният вятър, ще има и валежи. След края на работната седмица максималните температури ще са малко над нулата.\r\n.\n\r\n ", "date": "2019.02.18", "title": "Пролетен февруари: Температурите стигат 18 градуса"}
{"url": "https://www.dnes.bg/stranata/2019/02/18/sled-pojara-vyv-voivodinovo-mesoto-se-razvalia-ima-1000-tona.402378", "text": "Собственикът на изгорелия месокомбинат в пловдивското село Войводиново се притеснява, че скоро месото в цеха ще започне да се разваля. Седмица след големия пожар все още не са ясни причините за инцидента. \n\r\nСобственикът на месокомбината Петко Петков заяви пред bTV, че все още той и служителите нямат достъп до изгорялото предприятие.\n\r\n\"Притесняваме се, че много скоро може да настъпи сериозен проблем заради развалящото се месо, което стои вътре, ако не ни допуснат още днес. И застрахователят, и БАБХ са готови за съдействие. Моля разследващите органи да направят нещо, защото ще стане страшно за населението\", посочи той.\n\n\n\n                    \n                    \n                \r\nПетков изтъкна, че има доверие на разследващите, но трябва да се вземат спешни мерки, тъй като времето е топло. По думите му вътре има около 1000 тона стока.\n\r\nЧаст от 220-те служители остават на работа, каза собственикът. \"Това са тези, които могат да продължат търговската дейност. Колеги ни предложиха съдействие и ние работим в техните помещения\", отбеляза той.\n\r\nПо думите му към този момент става дума за 30 души. \"Ако ни дадат достъп да разчистим и ако застрахователят си свърши работата, веднага имаме работа за още 40-50 души. Това е реален план\", категоричен беше Петков.\n\r\nЗа друга част от хората работим с държавните структури, като бюрото по труда. Ще направим курсове за преквалификация. Ако вдигнем бързо предприятието, надявам се голяма част от работниците да се върнат обратно, увери той.\n\r\nВсички работници си получиха заплатите миналия ден, всички ще си ползват и ще се платят техните отпуски, каза още Петков.\n\r\nСобственикът на изгорялото предприятие отхвърля версията за умишлен пожар. \n\r\n\"Ние се ползваме с доверие и добро отношение, аз нямам конфликти с никого. Дори с такива фирми, с които сме в известен смисъл конкуренти на пазара, си помагаме взаимно. Почти всички ми се обадиха и предложиха съдействие – кой с машини, кой да приеме хора\", изтъкна Петко Петков.  \n\r\nКакви са щетите от пожара, ще каже застрахователят и нашите юристи, допълни той.", "date": "2019.02.18", "title": "След пожара във Войводиново: Месото се разваля, има 1000 тона"}
{"url": "https://www.dnes.bg/sport/2019/02/18/otboryt-na-lebron-s-nova-pobeda-v-macha-na-zvezdite.402373", "text": "Отборът на ЛеБрон Джеймс постигна втора победа в Мача на Звездите в НБА в новия формат, след като спечели срещу тима на Янис Антетокумпо със 178:164 в Шарлът. Това бе 68-ото издание на сблъсъка.  \r\nШоуто в „Спектрум Сентър” както се очакваше бе сериозно и макар и да не се получи оспорван сблъсък имаше обрат и позитивна атмосфера, а атрактивните изпълнения естествено не липсваха. \r\n \r\nФакт е, че отборите заложиха страшно много на стрелбата отдалеч, като стреляха общо 168 пъти от тройката и вкараха рекордните 62, но въпреки това се получи любопитен мач. \r\n \r\nТимът на Янис отвори сериозен аванс още в първата четвърт, като на почивката водеше с 95:82. Преднината стана 20 в третия период, след което обаче баскетболистите на ЛеБрон направиха обрат, вдъхновени от няколко тройки на Деймиън Лилард. \r\n \r\nВ последната минути те продължиха да бъдат по-точни и с по-добра защита, а бяха улеснени и от пропуските на съперника, като стрелбата на Стеф Къри бе едва 6 от 23 при 4 от 17 от тройката. \r\n \r\nТака в края интрига нямаше и победата бе селекцията на Джеймс, както впрочем и се очакваше. За МВП бе избран Кевин Дюрант, който приключи с 31 точки и за втори път взе наградата след 2012-а. \r\n \r\nШоуто по време на представянето бе на рапъра Мик Мил, а на почивката няколко песни в този стил изпя и Джей Коул. Ветераните Дуейн Уейд и Дирк Новицки пък бяха почетени по специален начин при последното си участие в мача. \r\n \r\n\r\n\r\nДюрант 31, Ленърд 19, Джеймс 19, Хардън 12, Ървинг 13 (Дейвис 5, Томпсън 20, Олдридж 2, Таунс 11, Лилард 18, Симънс 10, Бийл 11, Уейд 7)\r\n \r\n Антетокумпо 38, Джордж 20, Ембийд 10, Къри 17, Уокър 4 (Грифин 10, Мидълтън 20, Йокич 6, Вучевич 4, Ръсел 6, Лаури 3, Уестбрук 17, Новицки 9)\r\n \r\n", "date": "2019.02.18", "title": "Отборът на ЛеБрон с нова победа в Мача на звездите"}
{"url": "https://www.dnes.bg/index/2019/02/18/receptata-dnes-punsh-s-vodka-i-borovinki.402175", "text": ":\r\n \r\n:\r\n \r\nВ шейкър смесете всички съставки. Сервирайте в подходящи за мартини чаши. Добавете лед.\r\n\r\n", "date": "2019.02.18", "title": "Рецептата Dnes: Пунш с водка и боровинки "}
{"url": "https://www.dnes.bg/obshtestvo/2019/02/18/conev-sreshtu-djambazki-romskiiat-problem-ne-se-reshava-s-bageri.402382", "text": "Никой не трябва да етнизира престъпността, призова заместник-председателят на ПГ н ДПС Йордан Цонев пред Нова тв след вчерашния масов бой в Кюстендил, който завърши с убийството на 35-годишен мъж. \n\r\n\"Не може да говориш за цяла една общност като автор на престъпни деяния. Отдели членове, които са хванати, трябва да бъдат наказвани. В много от случаите ние виждаме как ВМРО се възползва от това и етнизира проблема и се питаме дали цената да вкарат един евродепутат няма да подпали етническата черга на България\", коментира депутатът.\n\n\nПо думите му за решаването на проблема с гетата са необходими комплексни мерки и политика на държавата.\n                    \n                    \n                \r\n\"Но не е добре при минус 10 градуса да изкараш багерите и да оставиш деца на улицата. Не смятам, че това е решаване на ромския проблем\", каза още той.\n\r\nСлед инцидента в Кюстендил евродепутатът Ангел Джамбазки призова кланът на Гольовците да бъде изселен.\n\r\n\"Този клан трябва да бъде изселен. От планетата Земя. Трите стъпки за решаване на циганския въпрос - циганската гета трябва да бъдат разрушени; бой, арест и затвор за дегенератите и спиране на всички социални помощи, връщане на парите от фалшивите ТЕЛК-ове\", написа той във Facebook.\n\r\nДумите му срещнаха както подкрепа, така и критика сред неговите последователи.\r\nПоредната дискусия се разпали след убийството вчера сутринта в Кюстендил. Две групи се сбиха в местна дискотека, като мелето продължило и по Ларгото на града. С нож бе наръган Валери Дъбов, който почина от раните си, а тази сутрин се е предал в полицията смятаният за извършител 19-годишен ром, с прякор Гучи. \r\n ", "date": "2019.02.18", "title": "Цонев срещу Джамбазки: Ромският проблем не се решава с багери "}
{"url": "https://www.dnes.bg/sofia/2019/02/18/14-tona-toksichni-otpadyci-do-gara-iana-izhvyrliani-sa-s-dni.402381", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n14 тона токсични отпадъци са изхвърлени в района на Гара Яна, потвърдиха пред Нова тв от Столична община. Районът е отцепен от Дирекцията за аварийна помощ и превенция към Столична община.\r\nСигналът за силна миризма в района на промишлената зона на село Яна е получен в петък вечерта в 22.00 часа. Директорът за аварийна помощ и превенция към Столична община Красимир Димитров обясни, че веднага са уведомили РИОСВ и е създаден щаб.\r\n\"По заповед на кмета на столицата г-жа Фандъкова е създаден временен щаб, в който сме привлекли служители на РИОСВ, Изпълнителната агенция по околна среда и води, \"Пожарна безопасност и защита на населението\", кметът на района е уведомен. Започнахме заедно с 5-о Районно полицейско управление да извършваме дейности по установяване на въпросното извършено деяние. Започнахме измерване на място\", каза той. \n                    \n                    \n                \r\nПо думите му замерването е установило, че мястото, където са били изхвърлени варелите, е опасно и токсично, както и че елементите са лесно запалими. \n\r\n\"Така че има опасност за живота и здравето на хората в района, непосредствено до варелите. Направихме заедно с 5-то районно полицейско управление блокада на район от около 1,5 км\", обясни Димитров, цитиран от \"Фокус\".\n\r\nТой уточни, че в събота е замерен въздухът и е отчетено, че няма вредни емисии. \n\r\n\"Остана въпросът заедно със Софийска градска прокуратура и с 5-о районно полицейско управление в неделя сутринта с лицензирана за обработка и третиране на опасност фирма към Столична община да предприеме мерки по изкарване спешно на тези варели от мястото, където са изхвърлени до площадка за третиране на отпадъците. Вчера само бяха 14 тона запонираните вещества като варели. Днес продължава работата на фирмата до изчистване на почвата. Има още останали варели\", допълни още Димитров. \n\r\nТоксичните отпадъци са изхвърлени от служители на фирма, която има разрешение за площадка за депониране на отпадъци.\n\r\n\"Това е безотговорност по три закона. Количеството е огромно,  предизвиква силна задушлива миризма в района. Действието е изключително опасно за живота и здравето на хората. Отпадъците сигурно са изхвърляни с дни\", обясни още Красимир Димитров.\r\nВарелите се извозват в района на оторизирана площадка за съхранение на отпадъци. По информация, отпадъците са извхърлени от хора с противогаз. В момента се води досъдебно производство.\n\r\n ", "date": "2019.02.18", "title": "14 тона токсични отпадъци до гара Яна. Изхвърляни са с дни!"}
{"url": "https://www.dnes.bg/obshtestvo/2019/02/18/boriat-se-za-jivota-na-edin-ot-ranenite-pri-boia-kiustendil.402380", "text": "Пациентът, който беше транспортиран от Кюстендил вчера с черепно-мозъчна травма продължава да е в изключително тежко състояние. \n\r\nТова съобщиха от пресслужбата на УМБАЛСМ \"Н. И. Пирогов“ във връзка с пострадалия при масов бой в града.\n\n\n\n\r\nМъжът е опериран. Остава под активно наблюдение и интензивно лечение в реанимация, където се борят за живота му.\n\r\nПо информация на болницата друг от пострадалите при побоя също е опериран. Ръката му е с тежки наранявания. Предстоят му поредица от операции. Той е без непосредствена опасност за живота към момента.\r\nDnes.bg припомня, че инцидентът стана вчера сутринта, малко след 7:00 часа.\n                    \n                    \n                \r\nСкандалът започнал в местната дискотека \"Иридиум\", след което последвал масов бой между група роми и българи. Един човек беше убит, а четирима други - ранени. \n\r\nВсе още се изяснява каква е била ролята на загиналия мъж. Според една от версиите той е бил част от едната компания, според друга се е опитвал да разтърве биещите се.\n\r\nРанените са откарани в местната болница, двама са транспортирани до \"Пирогов\".\n\r\nЗадържани са осем лица, сред които има и криминално проявени, съобщи прокуратурата. 100 служители на Жандармерията от София са командировани в Кюстендил.\r\n ", "date": "2019.02.18", "title": "Борят се за живота на един от ранените при боя Кюстендил"}
{"url": "https://www.dnes.bg/akoshtete-vqrvaite/2019/02/18/sedmichen-liuboven-horoskop-za-18-24-fevruari.402259", "text": "Венера, Сатурн и Плутон ще направят така, че тази седмица да има изравняване на енергиите. Всеки представител на зодиака ще се почувства по някакъв начин приобщен по въпросите свързани с любовта. Повече вижте в любовния хороскоп на Az-jenata.bg\r\n\r\nОбвързаните представители на зодията ще бъдат изправени пред две възможности. Ако половинката ви е подкрепяща, винаги до вас, то тази седмица отново ще покаже своята съпричастност. Не забравяйте да споделите колко е важна помощта му. За други, чиято връзка се е превърнала в рутина, които се чувстват сякаш захранват постоянно половинката си, а не получават нищо, ще дойде време за промяна.\r\n\r\nПълнолунието във вашия сектор на романтиката във вторник ще направи любовния ви живот по-интересен. Огледайте се, възможно е някой с когото работите да изпитва силни чувства към вас, но да не може да ги разкрие или пък изненадващо да ви даде знак. Вие ще се почувствате поласкани. Без значение дали сте обвързани или не, любовта ще ви радва по един или друг начин.\r\n                    \n                    \n                \r\nЗа обвързаните Близнаци седмицата може да се превърне в значителна игра на власт, особено ако половинката ви реши да контролира финансите ви. Но ако сте от тези двойки, които си помагате в домакинството, тогава е възможно да се възползвате от съвместна финансова инвестиция. Преминете от чувство за надмощие до осъзнаване, че заедно сте силен отбор.\r\n", "date": "2019.02.18", "title": "Седмичен любовен хороскоп за 18 – 24 февруари"}
{"url": "https://www.dnes.bg/balkanska/2019/02/18/piianiiat-shofior-udaril-kolata-na-shaban-shaulich-sys-180-km-ch.402391", "text": "Легендата на сръбската музика Шабан Шаулич загина в тежка катастрофа вчера, след като пиян шофьор ударил отзад колата, с която певецът пътувал. \n\r\nСпоред сръбските медии виновният шофьор е карал със 180 км/ч и не е имал книжка, но информацията остава непотвърдена от германската полиция за момента. От зверския удар колата на Шаулич е била смазана точно на мястото, на което е бил той.\n \n\r\nБагажникът буквално е \"влязъл\" в задната седалка на Сеат-а.\n\r\nКъсно снощи от получените травми е починал и музикантът Мирсад Керич, който е управлявал колата, съобщава сръбският Blic. Другият ранен пътник - Бобан Стоядинович, се е разминал с по-леки наранявания.\n                    \n                    \n                \r\nИзпълнителите в Сърбия изказаха своите съболезнования към семейството на Шабан Шаулич, Цеца Величкович посети и дома на легендарния певец.\n\r\nСръбският президент Александър Вучич и външният министър Ивица Дачич също поднесоха съболезнования на близките.\n\r\nТрагедията се разигра след участие на Шабан в германския град Билефелд. След концерта той и музикантите поели към летището в Дортмунд, за да хванат полет за Белград.\n\r\n ", "date": "2019.02.18", "title": "Пияният шофьор ударил колата на Шабан Шаулич със 180 км/ч?"}
{"url": "https://www.dnes.bg/stranata/2019/02/18/poreden-stroej-na-moreto-na-metri-ot-plaja-v-kraimorie.402379", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Пореденият строеж на морето ще бъде на метри от брега на плажа в Крайморие. Там се строи сграда, предаде Bulgaria ON AIR.\r\nСпоред проверка на общината нарушение няма, защото терените край брега са възстановени земеделски земи, включени в разширението на квартала.\r\nПланът е приет преди 10 години и предвижда цялата крайбрежна територия да бъде застроена. Общината е успяла да отнеме от собствениците почти 1/4 от терените, за да има въздух.\r\nИма предвидена зелена буферна ивица, която да осигури високия обществен достъп.\r\nНаемателят на плажа в Крайморие се увери на място, че строежът не попада в концесията, но попита, къде ще се залустват отпадъчните води от новите сгради.\r\nКонцесионерът се притеснява, че земните маси при изкопните работи, може да се свлекат на плажа и да унищожат ивицата.\r\n ", "date": "2019.02.18", "title": "Пореден строеж на морето, на метри от плажа в Крайморие"}
{"url": "https://www.dnes.bg/obshtestvo/2019/02/18/ne-e-iasno-kolko-tochno-sa-neimuniziranite-deca-u-nas.402384", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Расте броят на заразените с морбили у нас. В Благоевград въвеждат извънредни мерки за справяне с проблема. Заразените не са имунизирани срещу дребната шарка, въпреки че е задължително по закон.\n\n\n\n\r\nНе е ясно колко точно са неимунизираните деца у нас. Имунологът доц. Андрей Чорбанов коментира в студиото на \"България сутрин\", че локалните епидемии се дължат именно на неваксинациите и по думите му дори и сега се вижда от резултатите, че морбили се разпространява сред децата, които не са ваксинирани или са само с една ваксина.\n\r\n\"Тази ваксина е изключително ефективна и се смята, че след втората имунизация, която е в малко по-късна детска възраст, организмът е пожизнено покрит, няма как да се разболее\", категоричен беше имунологът.\n                    \n                    \n                \r\nПред  хомеопатът д-р Атанас Михайлов пък каза, че не смята, че ще има сериозен бум на морбили у нас и допълни, че трябва освен да се слагат ваксини, за имунитета на децата трябва да се изпълняват и други неща. Сред тях са правилното хранене и много движение.\n\r\n\"Апелирам за каляване, правилно хранене с жива храна, разходки, движение\", обясни той и посочи, че ваксинирането може да бъде и компрометирано от неправилен подход.\n\r\n ", "date": "2019.02.18", "title": "Не е ясно колко точно са неимунизираните деца у нас"}
{"url": "https://www.dnes.bg/football/2019/02/18/problemite-v-cska-predi-vechnoto-derbi-s-levski-se-uvelichavat.402376", "text": "Проблемите в ЦСКА преди големия мач с Левски се увеличават с всеки изминал ден. Медицинският щаб на \"червените\" прави всичко възможно да вдигне левия бек Жеферсон за вечното дерби, но шансовете му да играе в неделя са минимални, пише \"Меридиан мач\".\r\nБразилецът все още не може да тренира пълноценно, след като се прибра от лагера в Испания с контузия на левия крак. Жеферсон дори носеше шина при кацането в София. На този етап той не е подновил пълноценни тренировки с отбора. Ако това не се случи до петък, южноамериканецът ще отпадне за мача с Левски.\r\n \r\nВъпреки че Жеферсон не блестеше с изявите си през есента, той остава най-надеждната опция за лявата зона. Наскоро бранителят е бил обсъждан от треньорския щаб на Атлетико Минейро, но клубът е решил да не прави постъпки за привличането му. Жеферсон има договор с армейците до лятото на 2020 година.\r\n \r\nПрипомняме, че вечното дерби може да пропусне и Кристиян Малинов, ако утре получи жълт картон при домакинството на Ботев Враца. Същото е и положението с друг ляв защитник - Ангел Лясков. Иначе мач №1 на България ще се играе в неделя от 13.00 часа и може да се проследи на живо в .  \r\n \r\n", "date": "2019.02.18", "title": "Проблемите в ЦСКА преди вечното дерби с Левски се увеличават"}
{"url": "https://www.dnes.bg/notifikacii/2019/02/18/bulkata-na-idil-rodi-zavryshtaneto-i-v-rodinata-podkrepeno-ot-shepa-hora.402392", "text": "Шамима Бегум, тийнейджърката, която избяга от Великобритания, за да стане съпруга в Сирия е родила момченце. Това съобщи адвокатът на семейството в своя Twitter акаунт. Новината бе потвърдена и от репортер на Sky News, който е присъствал на момента, в който 19-годишното момиче е започнало да ражда. \n\n\r\nТой успял да поговори с Шамима малко след това, а думите й пред него едва ли ще й помогнат да се върне у дома заедно с детето си.\r\n\"Не съжалявам, че дойдох в Сирия“, категорично е момичето. Тя твърди, че това приключение я променило изцяло като човек и я направило много по-силна личност.\r\n\"Ако не бях дошла тук, нямаше да се омъжа за съпруга си. Едва ли щях да срещна подобен човек във Великобритания. Нямаше да ги има децата ми, обяснява тя. - Всъщност, прекарах си добре там. Само накрая нещата станаха малко по-сложни и не успях да издържа.“\r\n                \n                Борбата й да се върне обратно на Острова продължава, но изглежда само шепа хора я искат у дома. Британците не желаят тя да стъпва на родна земя, тъй като би представлявала заплаха за тях.\r\n\"Надявам се, за мое добро и за доброто на детето ми, да ми помогнат да се прибера. Не мога да живея в този лагер завинаги“, споделя Шамима пред журналиста.\r\nМомичето все още не знае, дали няма да й отнемат сина: \"Напуснах ИДИЛ заради него. Исках да му дам по-добър живот, а не да ми го вземат.“\r\nТова е третото дете на Шамима. Първите две обаче се разболяват и умират. Точно от тази съдба иска да предпази сина си тийнейджърката.\r\n\"Хората са длъжни да изпитват симпатия към мен и всичко, през което съм преминала. Не знаех с какво се захващам, когато дойдох тук“, допълва тя.\r\nПо думите й, за четири години рамо до рамо с войник на ИДИЛ не е извършила никакво престъпление и доказателства срещу нея няма. Родителите й също настояват дъщеря им да се върне за да поемат попечителството върху детето, докато властите я разследват за да докажат, че е невинна.\r\nВъпреки всичко, Шамима не съжалява и за секунда, че се е присъединила към ИДИЛ. Именно тези нейни думи влудиха британците и вместо симпатия, тя пробуди единствено гняв към себе си.\r\nЗасега единственото, което се знае за момичето и нейното дете е, че и двамата са в отлично здраве.\r\nПодобно на Бегум, друга булка на ИДИЛ иска да се завърне в родината си. Американката Хода Мутана е била на 19 години, когато напуска дома си в Алабама. Сега живее с 18-месечният си син в същия лагер, в който е и Шамима.\r\nНо за разлика от нея, Мутана съжалява, че се е присъединила към терористичната организация.\r\n\"Ако ме пуснат да се върна, ще им кажа, че съжалявам, че бях толкова глупава. Бях млада, само на 19, когато реших да напусна Америка. Вярвам, че родината ще ми даде втори шанс. Искам да се върна и никога да не се връщам обратно в Сирия. Властите могат да вземат паспорта ми, няма да се възпротивя“, казва Мутана пред The Guardian.\r\nНейната съдба също остава неясна. \r\n \r\n", "date": "2019.02.18", "title": "Булката на ИДИЛ роди, завръщането й в родината подкрепено от шепа хора"}
{"url": "https://www.dnes.bg/sofia/2019/02/18/shum-ot-4-sutrin-do-23-chasa-vecher-tramvaiat-po-skobelev-vs-jivushtite.402388", "text": "\nКолективен иск срещу Столичната община са подали живеещите в района на бул. \"Скобелев\" в София заради трамвайното трасе, което беше преместено под прозорците на хората. Обещанието беше то да бъде върнато до НДК, но това така и не се случи.\n\r\nЖителите на квартала се притесняват, че уж временното трасе и шумът от него ще останат за постоянно.\n\r\nГражданите споделиха пред , че шумът започва от 4 часа сутринта, когато минава първият трамвай и продължава до 11 вечерта - така никой от тях не може да си почине.\n\r\nСпоред живущите там, линията не отговаря на нито една регулация в квартала, защото е построена като временна.\n                    \n                    \n                \r\nИменно поради тази причина те са внесли колективен иск срещу Столичната община. Обясниха, че разбират, че трамваят е нужен на хората, но искат животът им да бъде облекчен.\n\r\nВ \"България сутрин\" жителите на квартала заявиха, че се готвят за протест през април. От Столичната община отказаха да коментират случая.                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.02.18", "title": "Шум от 4 сутрин до 23 часа вечер: Трамваят по \"Скобелев\" vs. живущите"}
{"url": "https://www.dnes.bg/stranata/2019/02/18/19-godishniiat-ubiec-ot-kiustendil-krimka-s-dva-aresta.402395", "text": "Задържан е 19-годишният Алекс Анков, издирван за смъртта на 35-годишен мъж след масов бой в Кюстендил, потвърдиха от полицията, съобщава bTV.\n\n\n\r\nОтишъл е сам в полицията вчера вечерта към 23:30 ч. с майка си и се е предал, съобщи шефът на полицията в Кюстендил Елиан Стамболийски.\r\nЛицето е криминално проявено, има две престъпления, свързани с телесни повреди, уточни Стамболийски.\r\nПри сбиването пред дискотека в Кюстендил пострадаха още петима души. Двама са в по-тежко състояние и са в „Пирогов”.\r\nТази сутрин отново има протест в града срещу насилието, продължава да има и засилено полицейско присъствие.\r\n8 души са в ареста за масовия бой.\r\nОт полицията и прокуратурата са категорични, че конфликтът не е заради етническо напрежение, а заради много изпит алкохол.", "date": "2019.02.18", "title": "19-годишният убиец от Кюстендил – кримка с два ареста"}
{"url": "https://www.dnes.bg/sofia/2019/02/18/chasti-ot-stolicata-ostavat-bez-voda-vyv-vtornik-vijte-kyde.402406", "text": "\"Софийска вода” временно ще прекъсне водоснабдяването в някои части на столицата\n\r\nНа 19 февруари 2019 г. (вторник), във връзка с подмяна на сградно водопроводно отклонение до бл.1 в жк. \"Банишора\", се налага спиране на водоподаването от 09:00 до 19:00 часа на клиентите на \"Софийска вода”, живеещи в района на: ул. \"Алдомировска\" от бул. \"Ген. Николай Столетов\" до ул. \"Габър\"\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"\"Алдомировска \" ъгъла с бул. \"Ген. Николай Столетов\".\n                    \n                    \n                \r\nНа 19 февруари 2019 г. (вторник), във връзка с подмяна на сградно водопроводно отклонение на ул.\"3-ти март\" гр. Бухово, се налага спиране на водоподаването от 09:00 до 16:00 часа на клиентите на \"Софийска вода”, живеещи в района на: ул. \"Чавдар войвода\" от ул. \"3-ти март\" до ул. \"Шипка\"\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"3-ти март \" ъгъла с ул. \"Чавдар войвода\".\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на \"Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n\"Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.02.18", "title": "Части от столицата остават без вода във вторник – вижте къде"}
{"url": "https://www.dnes.bg/politika/2019/02/18/glas-naroden-promenite-v-ik-unishtojavat-malkite-partii.402408", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Политическа партия \"Глас народен\" също се възпротиви срещу промените в Изборния кодекс, които бяха гласувани миналата седмица и които предизвикаха сериозни спорове в парламента и обществото.\n\r\nОбщинските съветници от \"Глас народен\" Светослав Витков и Венци Мицов коментираха темата в \"България сутрин\" и бяха категорични, че сега се вижда отново задкулисно споразумение между партии, които трябва да са опозиция една на друга, както и че отново всички се съобразяват с ДПС.\n\n\n\n\n\r\nОбщинските съветници смятат, че сега на практика в Изборния кодекс преференциите са премахнати, което пък ще затрудни реденето на листите за по-малките партии, а при големите и лидерски такива, отново листата ще зависи само от ръководството.\n                    \n                    \n                \r\n\"В България масовото гласуване е при държавната администрация, при пенсионерите и ромското население. Това са трите групи, които гласуват, останалите не гласуват масово. Ние имаме непредставителна демокрация. Парламентът има толкова ниско одобрение, защото демокрацията е непредставителна\", категоричен беше Венци Мицов пред \n\r\nПо думите му след премахването на преференциите гласоподавателите ще са още по-малко.\n\r\n\"Никой няма желание да прави изборите такива, каквито са\", допълни Светльо Витков.\r\n ", "date": "2019.02.18", "title": "\"Глас народен\": Промените в ИК унищожават малките партии"}
{"url": "https://www.dnes.bg/akoshtete-vqrvaite/2019/02/18/rak-bliznaci-4-zodii-koito-sa-kato-obsebeni-ot-polovinkata.402404", "text": "Когато са във връзка, някои хора стават напълно зависими от партньора. Не могат да правят почти нищо без него, не ходят никъде без него, постоянно трябва да знаят къде е той, как се чувства, какво прави. Това не е много здравословно, защото изпитват зависимост, подобна на наркотичната, към един човек, не ценят достатъчно себе си и постоянно имат нужда от одобрението на партньора и неговата оценка. Ето и кои са тези зодии.\r\n\r\n \r\nТе винаги искат да знаят какво мисли половинката им и какво прави, когато не са с нея. Затова и стават като зависими. Партньорът на Рака често си мисли, че бива задушаван и че е контролиран. Раците се опитват да накарат половинката си да мисли като тях, да действа като тях, да харесва същите неща. Чувствителни зодии са. Когато любимият им не се чувства добре и е разстроен, веднага и Раците стават такива. Те приемат лошото настроение лично и винаги смятат, че те са отговорни за това.\r\n\r\n\r\n \r\nБлизнаците започват да се занимават с проблемите на партньора, да се опитват да ги решат, да му помогнат. Те се запалват по същите неща, които харесва половинката им, а и започват да подкрепят същите каузи. Стават като адвокати на партньора, понякога забравят какво е важно за самите тях и какво ценят те. Често се променят заради половинката, оставят своите нужди и разбирания настрана, което е много вредно.\r\n\r\n", "date": "2019.02.18", "title": "Рак, Близнаци... 4 зодии, които са като обсебени от половинката"}
{"url": "https://www.dnes.bg/stranata/2019/02/18/oshte-tri-sluchai-na-morbili-zabolelite-deca.402421", "text": "Три нови случая на морбили са потвърдени, съобщи Министерството на здравеопазването. \r\n \r\nЗаболелите са деца на 1, 2 и 3 години. Две от децата са от Разлог, а третото е от Добринище. Всички заболели са имали контакт с болен от морбили. \n\n\r\nДве от децата са хоспитализирани в МБАЛ – Гоце Делчев и едно в УМБАЛ „Св. Анна“ гр. София.\r\nДецата не са имунизирани срещу заболяването, поради ненавършена възраст или отказ на родителите.\r\nВзети са клинични проби за лабораторни изследвания, които са изпратени в Националната референтна лаборатория към НЦЗПБ. Очакват се резултати. \r\nОбщо регистрираните към момента случаи на морбили в страната са 24.", "date": "2019.02.18", "title": "Още три случаи на морбили, заболелите – деца"}
{"url": "https://www.dnes.bg/stranata/2019/02/18/pojar-v-tiutiunev-sklad-zad-avtogara-iug-v-plovdiv.402414", "text": "Пожар избухна малко след 10:00 часа в необитаем тютюнев склад зад пловдивската автогара Юг, предаде БНР.\n\n\r\nПламъците са загасени бързо от пристигналите на мястото екипи на пожарната. Не е имало опасност от разрастване на огъня. Няма пострадали хора, каза говорителят на пловдивската пожарна Цвятко Дешев.\r\n„Локализиран е, има само една кола на място останала. Оказа се, че на първия етаж е имало запалени боклуци“, заяви Дешев.", "date": "2019.02.18", "title": "Пожар в тютюнев склад зад автогара Юг в Пловдив"}
{"url": "https://www.dnes.bg/eu/2019/02/18/naprejenie-mejdu-ispaniia-i-velikobritaniia-v-gibraltar.402419", "text": "Испански военен кораб с приведени в бойна готовност оръдия нареди вчера на търговски кораби да напуснат района на Гибралтар, предаде ДПА.\n\n\n\n\r\nОт аудиозапис на екипажа на испанския кораб се чува как испанските моряци призовават корабите да напуснат \"испанските териториални води\", пише британският вестник \"Гардиън\".\n\r\nВ отговор на инцидента бяха разположени кораби на британския флот, а плавателните съдове, на които бе наредено да напуснат Гибралтар, останаха на пристанището по заповед на британските власти.\n\r\n\"Само неприятности могат да възникнат от глупавите игри на тези, които не приемат неизменния британски суверенитет върху водите на Гибралтар, признат от целия свят в конвенцията на ООН по морско право\", заяви говорител на британските власти в Гибралтар.\r\nГибралтар - малко парче земя в южната част на Испания, което от 300 години е под британски контрол - е сериозен източник на спорове между Лондон и Мадрид.\n                    \n                    \n                \r\n\"Изглежда все още има хора в испанския флот, които си мислят, че могат да се подиграват с международното право. Това вероятно е признак за екстремизма на част от испанската политическа сцена напоследък\", посочи британският говорител.\n\r\nГибралтарските власти \"проверяват всички аспекти на инцидента, за да гарантират възможно най-скоро взимането на подходящи мерки\", пише БТА.", "date": "2019.02.18", "title": "Напрежение между Испания и Великобритания в Гибралтар"}
{"url": "https://www.dnes.bg/business/2019/02/18/vila-iambol-organizira-nai-golemiia-praznik-na-vinoto-v-iujna-bylgariia.402427", "text": "За четвърта поредна година \"Вила Ямбол\" организира един от най-мащабните празници, посветени на виното в родния си град. Събитието събра хиляди хора в Ямбол в неделя през деня. Специално за него избата отвори над 250 бутилки от най-добрите си вина и актуални реколти и още десетки бъчви, с които почерпи феновете на божествената напитка. Празникът се превърна в традиция в културния календар на града и е своеобразна прелюдия към Международния маскараден фестивал \"Кукерландия\". По този начин се подчертава връзката между традициите на кукерските игри с древните Дионисиеви празници и славата на Ямболския край като отколешен винарски район и Земя на кукерите.\r\nТази година Празникът на виното събра рекорден брой посетители – над 10 000. Събитието включваше музикални изпълнения на народни песни и кулинарно шоу, водено от Ути Бъчваров. Емблематичната ямболска певица Славка Калчева успя да вдигне на дълго и цветно хоро́ присъстващите, а кукерската група при Младежки дом \"Георги Братанов\" – Ямбол представи маскарадни ритуали, с които се слага край на зимата.\r\n                    \n                    Официалният старт на празника \"Пазим духа на виното\" дадоха изпълнителният директор на избата Красимир Аврамов и кметът Георги Славов. \"Хубаво е, когато всички се събираме, за да отпразнуваме заедно нашите съхранени традиции, включително и във винопроизводството. Горд съм, че славата на Ямбол се разнася на цели четири континента\", каза в обръщението си кметът на града.\r\n\"Хубавата храна и качественото вино са двете най-важни съставки за празника на българина. Затова и неотменно те вървят заедно\", коментира Ути по време на готвенето.\r\nОсобеностите на тероара, традициите и богатото наследство на региона в правенето на вино са вдъхновение за екипа на родния производител, който е сред най-големите на национално ниво. \r\n\"Вината ни от реколта 2018 година се получиха много пивки и вкусни. Природата беше на наша страна, реколтата 2018 бе с добро качество, а екипът ни от агрономи и технолози дадоха всичко от себе си, за да произведат страхотни напитки,\" сподели Красимир Аврамов.\r\n\"Инвестициите в модерна техника, навременните агротехнически мероприятия още на лозето и прилагането както на класически, така и на най-модерните практики, които сме видели по света, днес дават възможност да правим вина на световно качество и с отлично съотношение спрямо цената си. Неслучайно нашите bag-in-box разфасовки са най-продаваните у нас. Зад това стои много труд и усилия\", допълни изпълнителния директор на компанията Красимир Аврамов.\r\nПроизводителят планира да лансира на пазара до края на тази година и три нови тероарни вина, произведени от микрорайони. Те ще бъдат в най-високия ценови клас и ще представят богатата комбинация от географски и климатични особености на микрорайоните, които придават специфичен вкус на виното.\r\n\"Вила Ямбол\" е сред най-старите изби в Южна България с традиции във винопроизводството от 1924 година насам. Днес произвежда едни от най-търсените и харесвани ракии и вина на пазара: ракиите \"Ямболска\" и \"Стралджанска\", вината Villa Yambol и Kabile. \r\n ", "date": "2019.02.18", "title": "\"Вила Ямбол\" организира най-големия празник на виното в Южна България"}
{"url": "https://www.dnes.bg/obshtestvo/2019/02/18/shte-go-pratia-v-ludnica-vaikala-se-maikata-na-ubieca-ot-novi-iskyr.402428", "text": "25-годишният Георги, който е заподозрян за четворното убийство в град Нови Искър е имал психични проблеми. Това твърдят съседите на семейството пред . \n\n\r\n\"Не мога повече, ще пратя Гошко в лудница“, вайкала се майка му Пепи пред съседите. Тя признала, че постоянно се биел с малкия си брат Сашко за лаптопа.\r\nСпоред тях документите на момчето за прием в клиниката били готови, защото това бил единственият изход за майка му Рени. Георги трябвало да влезе в лечебното заведение до дни, но това не се случило.\r\nВместо това, колеги на баща му Иван от \"Военна полиция“ открили четири трупа, когато отишли да търсят мъжа, който вече втори ден не се появявал на работа.  Телата били с удари, причинени от брадва, в областта на главата. Момчето ги прибрало под матраците на леглата и ги завило с чаршафи.\r\n                    \n                    \n                Според разследващите, убийствата са извършени още в петък. Жертвите са бащата на Георги – Иван, майка му Рени, брат му Александър и баба му Славка. \r\n ", "date": "2019.02.18", "title": "Ще го пратя в лудница, вайкала се майката на убиеца от Нови Искър"}
{"url": "https://www.dnes.bg/zvezdi/2019/02/18/tita-pohvali-gadjeto-bil-nai-prekrasniiat-chovek.402403", "text": "Тита избра романтичния празник - Свети Валентин, за да се обясни в любов на гаджето си чрез публикация в Instagram. Тийн сензацията рядко поства снимки с любимия, но сега тя показа приятеля си - Виктор. Говори се, че той все още живее в града, в който живееше и учеше Тита - Силистра, въпреки че певицата от няколко години се премести в София.\r\nСега тя е на турне в САЩ и Канада с продуцента си - рапъра Криско и явно съжалява, че не е била с любимия си на Деня на Влюбените. Изпълнителката на \"Photoshop\" написа: \"Честит Свети Валентин на най-прекрасния човек, който познавам. Липсваш ми и те обичам\".\r\n \r\n", "date": "2019.02.18", "title": "Тита похвали гаджето, бил най-прекрасният човек"}
{"url": "https://www.dnes.bg/obshtestvo/2019/02/18/masovo-nad-10-lekari-arestuvani-za-falshivi-telk.402430", "text": "Над 10 лекари са арестувани във Варна при операция на ГДБОП и прокуратурата. \nТе са били задържани заради участие в схеми за издаване на решения на ТЕЛК на хора, които не са били реално болни, предаде БНР.\r\nСред задържаните има лекари от комисии на ТЕЛК в морския град, както и такива от болници в града. \r\nАкцията на ГДБОП и прокуратурата продължава.\r\n ", "date": "2019.02.18", "title": "Масово! Над 10 лекари арестувани за фалшиви ТЕЛК"}
{"url": "https://www.dnes.bg/sofia/2019/02/18/karakachanov-kym-dps-dyrjite-ciganite-kato-zalojnici.402424", "text": "Красимир Каракачанов, лидер на ВМРО, взе отношение по повод думите на депутатa от ДПС Йордан Цонев за масовия бой в Кюстендил, завършил с множество ранени и един убит. \n\n\r\n\"Днес депутатът от ДПС г-н Йордан Цонев след поредното шокиращо и дръзко убийство в Кюстендил на невинен българин, станал жертва на циганската престъпност, си позволи да говори, че \"ВМРО се възползва и етнизира проблема\".\n\r\nВМРО повече от 10 години предупреждава, че ДПС са тези, които от началото на прехода затвърждават модела на циганските гета, за да се възползват електорално от този порочен модел.\n\r\nВМРО повече от 10 години предупреждава, че ДПС са тези, които превръщат едно огромно мнозинство от българските цигани като заложници на своята партия, само за да се възползват от гласовете им.\n                    \n                    \n                \r\nВМРО повече от 10 години предупреждава, че ДПС системно насърчават усещането за безнаказаност на престъпниците в циганските кланове и с това спомогнаха и спомагат да се развие такава дръзка престъпност в циганските гета. Тази престъпност тормози и превръща в жертви и много от циганите, като ги кара да просят, да проституират, да продават дрога, да раждат и да продават децата си. ВМРО отдавна предупреждава за вилнееща циганска престъпност, на която стават жертва жени и деца, мъже и възрастни хора от различни етноси.\n\r\nВ последните месеци, въпреки всичките ни предупреждения и опити да предотвратим такова развитие се стигна до серия от дръзки престъпления, като това във Войводиново, както и до дръзки убийства, като това в Русе и в Кюстендил, извършени с нечовешка злоба и жестокост от млади цигани.\n\r\nКой възпита манталитет на безнаказаност в съзнанието на тези убийци?\n\r\nНе го ли възпитаха тези, които им обещаваха ток без пари за сметка на всички останали граждани?\n\r\nНе го ли възпитаха тези, които държаха натикани в гетата хора така, както робовладелци държат роби?\n\r\nНе го ли възпитаха тези, които им пееха приспивни песни за права и свободи, но никога не казаха и една дума за отговорност към държавата и за дълг към род и Родина?\n\r\nДПС се изгради като комбинация между деспотичен ориенталски пашалък и \"розов\" европейски либерализъм.\n\r\nТази ориенталско-либерална комбинация и днес продължава да прехвърля проблема от болната глава на здравата.\n\r\nДПС заедно с цялата кохорта от уж правозащитни организации като Българския хелзинкски комитет и други подобни са сред преките виновници за окаяното състояние на циганския етнос у нас и за етническото напрежение.\n\r\nКазвал съм го, ще го кажа отново – държавата започва да се руши тогава, когато изчезне чувството за справедливост\", категоричен е в становището си Красимир Каракачанов.", "date": "2019.02.18", "title": "Каракачанов към ДПС: Държите циганите като заложници "}
{"url": "https://www.dnes.bg/notifikacii/2019/02/18/na-terminal-2-hvanaha-bejanec-s-27-760-v-rychniia-bagaj.402431", "text": "27 760 евро задържаха гранични полицаи и митничари на Терминал 2. Валутата е открита при съвместна проверка, поискана от служители на Гранична полиция, съобщиха от МВР.\r\n42-годишен мъж от Йемен с белгийски документ за пътуване на бежанец пристигнал с полет от Париж през Белград. При паспортния контрол граничният полицай поискал да му бъде направена допълнителна проверка.\r\nТя била извършена съвместно с митничари, когато пътникът преминал през \"зелен коридор\" и заявил, че не носи нищо, подлежащо на деклариране.\r\nУстановено е, че в джобовете и в ръчния багаж мъжът носи голяма сума валута, предимно в банкноти от по 50 евро. Откритите общо 27 760 евро надвишават лимита от 10 000 евро, които могат да бъдат внесени, без да бъде подадена валутна декларация.\r\nНедекларираната валута е иззета, на 42-годишния мъж е съставен акт за административно нарушение.", "date": "2019.02.18", "title": "На Терминал 2: Хванаха бежанец с €27 760 в ръчния багаж"}
{"url": "https://www.dnes.bg/notifikacii/2019/02/18/policiiata-tyrsi-svidetel-na-katastrofa-s-dve-jertvi.402413", "text": "ОДМВР - София търси свидетели и очевидци, които могат да окажат помощ при разследването на тежък пътен инцидент, възникнал около 11.55 часа на 12 февруари на пътя София - Петрохан, в района на Бучин проход.\r\nСблъсъкът е бил между леки автомобили \"Ауди 80“ и \"Фолксваген Голф“, при който са загинали двама души, съобщават от МВР.\r\nУмолява се водачът на микробуса, заснет в района на инцидента, да се свърже с най-близкото управление на МВР за  съдействие на разследващите органи при ОДМВР – София.", "date": "2019.02.18", "title": "Полицията търси свидетел на катастрофа с две жертви "}
{"url": "https://www.dnes.bg/teatar/2019/02/18/izrael-horovic-obicham-da-pytuvam-interesuvat-me-horata.402412", "text": "Казват, че да кажеш истината и да разплачеш някого е много по-добре от това да го излъжеш и да го накараш да се усмихне. \n\r\nСветовноизвестният холивудски драматург и сценарист Израел Хоровиц умее еднакво добре да разказва истини, докосващи емоциите в двата спектъра. Доказателство за това са неговите близо 70 пиеси, преведени на повече от 30 езика.\n\r\nТой пристигна у нас преди дни за премиерата \"Моята скъпа лейди\" в Народния театър \"Иван Вазов\".\n\r\nСпектакълът с участието на Мария Стефанова, Емануела Шкодрева и Михаил Билалов се игра за първи път пред публика вчера (17 февруари) на сцена \"Апостол Карамитев\". Режисурата е на Стилиян Петров.\n                    \n                    \n                \r\n\"Едно от големите удоволствия в живота ми е да пътувам и да гледам пиесите по света. Не съм много добър турист и не ме интересуват катедрали, но ме интересуват хората. И когато пътувам някъде, ми харесва да се срещам с актьорите и хората в театъра\", сподели пред  Израел Хоровиц.\n\r\nПиесата \"Моята скъпа лейди\" ще бъде играна още на 19 февруари, 12, 19 и 26 март, 3, 7 и 30 април\r\n ", "date": "2019.02.18", "title": "Израел Хоровиц: Обичам да пътувам, интересуват ме хората"}
