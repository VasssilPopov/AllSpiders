{"url": "https://www.dnes.bg/temida/2018/11/21/prokuraturata-protestira-prisydata-po-alabin.394297", "text": "Прокуратурата е протестирала на втора инстанция оправдателната присъда по делото \"Алабин\" с искане за постановяване на нова, осъдителна присъда, съобщиха от държавното обвинение.\r\nНа 14 ноември Софийският градски съд оправда подсъдимите по делото за срутилата се сграда - паметник на културата на ул.\"Алабин\" в София през 2006 г., която уби две млади жени. Подсъдими по делото са четирима души. То тръгна в съда през октомври 2016 г.\n\n\n\n\r\nВ съобщението на прокуратурата се казва още, че според административните ръководители на прокурора по делото Милко Момчев няма каквито и да е основания за образуване на дисциплинарно производство срещу него. Той не е нарушил по никакъв начин професионални задължения или етични правила с изказване пред медиите след присъдата.\r\n                    \n                    \n                Сигнал срещу прокурора е бил подаден на 19 ноември от адвокат Ина Лулчева, която защитава един от подсъдимите по делото. Според сигнала изразената публично позиция от Милко Момчев, че вероятна причина за оправдаването на подсъдимите е настъпила при съдебното следствие \"промяна\" на показанията на основен свидетел, представлява \"заблуждаване на обществото и уронване на авторитета на правосъдието, за да се избегне лична професионална отговорност и да се оправдае поддържането на явно необосновани обвинения\".\r\nОт прокуратурата заявяват, че предявяването на сигнал, визиращ основание за дисциплинарно освобождаване от длъжност на магистрат и публичното му оповестяване, се разглежда като опит за влияние върху наблюдаващия прокурор, осъществен в срока за протестиране на постановената оправдателна присъда, с оглед на решението му дали да протестира същата.", "date": "2018.11.21", "title": "Прокуратурата протестира присъдата по \"Алабин\""}
{"url": "https://www.dnes.bg/stranata/2018/11/21/za-oktomvri-90-000-razvaleni-iaica-i-2-t-opasno-meso.394289", "text": "През октомври 90 000 броя яйца и 2 254 кг храни от животински и неживотински произход са изтеглени и насочени за унищожаване от инспекторите на Дирекция \"Контрол на храните\" към Българската агенция по безопасност на храните.\r\nКоличеството е конфискувано от производствени обекти, от складове, магазини и заведения за обществено хранене.\r\nЧаст от иззетите храни са били неправилно съхранявани, некоректно етикетирани и с изтекъл срок на годност, а други - без здравна и идентификационна маркировка.\r\nДирекция \"Контрол на храните\" също така е насочила за унищожаване 73 литра сурово мляко и безалкохолни напитки.\r\nПрез октомври в страната са извършени общо 12 484 проверки. За установени нарушения са издадени 806 предписания и са съставени 163 акта.\r\nЗатворените обекти в страната с временно преустановена дейност са седем. \r\n ", "date": "2018.11.21", "title": "За октомври: 90 000 развалени яйца и 2 т опасно месо"}
{"url": "https://www.dnes.bg/usa/2018/11/21/plamycite-sraziha-kaliforniia-no-ne-i-duha-otbori-si-podavat-ryka.394272", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЖертвите от опустошителните пожари в Калифорния вече са 81, а броят на изчезналите ту скача, ту намалява. Към момента обявени за издирване са близо 900 души.\r\nСлед ужаса на огнената стихия в социалните мрежи различни знаменитости изказаха своите съболезнования и отправиха молитви към хората, пострадали при пожарите, докато техните имения остават непокътнати... И докато едни богати хора наемат частни пожарникарски екипи, които да вардят имотите им от пламъците, то други решиха да направят жест на благородство и да върнат усмивките по лицата на оцелелите.\n\n\n\r\nПреди пожарите да изравнят със земята райското градче Парадайз, местният футболен отбор \"Рисовете\" достига до плейофите в колежанското първенство. Спортните съоръжения, обаче, не са пожалени от пламъците.\r\n                    \n                    \n                Щом разбират, че съперниците им са принудени да се откажат от състезанието, учениците от друг училищен отбор - \"Овните\", запретват ръкави и решават да помогнат. \n\r\nТе вече са събрали 25 хиляди долара от дарения. И днес пристигат в Парадайз, за да доставят дрехи и храна на оцелелите, разказва .\r\nВъпреки че много от местните вероятно ще посрещнат Коледа в палатки и временни убежища, подадената ръка сгрява сърцата и напомня за чудото на добрината.\r\n ", "date": "2018.11.21", "title": "Пламъците сразиха Калифорния, но не и духа: Отбори си подават ръка"}
{"url": "https://www.dnes.bg/notifikacii/2018/11/21/100-kuli-za-hiliadi-evro-v-ungarskite-polia-pametnik-na-korupciiata.394280", "text": "\r\nУнгарците искат европейски прокурор, затова и организацията \"Алианс срещу корупцията\" събира подписи за идването му. Будапеща обаче е против разследвания, водени от независим прокурор, назначен от Брюксел.\r\nАндраш Хорват от организацията \"Алианс срещу корупцията\" обяснява, че в Унгария много от европейските средства, които идват, се крадат, а в страната няма институция, която да се заеме с този проблем.\r\n                \n                \"Подкрепям назначаването на европейски прокурор в Унгария, защото ако нищо не се случи, крадците ще си останат на свобода\", казва друга жена пред \"\".\r\nОЛАФ вече разследва проект в унгарското село Тюкод. Има подозрения, че проект за насърчаване на туризма е бил сериозно оскъпен. Тук са издигнати 11 дървени кули, всяка от които на стойност 70 000 евро.\r\nСкъпите дървени кули би трябвало да насърчават туризма в района, но наоколо няма нито ходел, нито ресторанти. В селото това е тема табу.\r\n\"За хората тук няма никаква полза от тези кули. От тях са спечелили само хората, заети с проекта\", казва един жител на Тюкод, който крие лицето си.\r\nТези кули се оказват доста популярни в Унгария. В цялата страна има над 100. Журналистът, който е разкрил случая, е бил добавен в черен списък на унгарското правителство.\r\nКорупцията става все по-сериозен проблем в Унгария. Според последната класация Унгария е на 66-о място в списъка на \"Transparency International\", наравно със Сенегал.\r\nСпоред някои европейските фондове са още по-голяма предпоставка за корупция. Но дали е така?\r\n", "date": "2018.11.21", "title": "100 кули за хиляди евро в унгарските поля – паметник на корупцията?"}
{"url": "https://www.dnes.bg/stranata/2018/11/21/nai-nakraia-iztegliha-katastrofiraliia-vlak.394314", "text": "Локомотивът, който преди два дни се вряза в паднала скала по трасето на ЖП линията Петрич - Благоевград вече е изтеглен до гара \"Черниче\". Очаква се утре да бъде възстановено движението по трасето.\r\nСпециалисти ще правят огледи на трасето, за да се изчислят нанесените щети по засегнатия 100 - метров участък от релсовия път. През целия ден екипите опитваха да разрушат огромния гранитен къс затиснал локомотива. Цялото трасе в района на Кресненското дефиле е проблемно според хидрогеолози, тъй като има много скални блокове, който са потенциално опасни от срутване. \r\nЛазар Беров, който специалист по хидрогеология и инженерна геология заяви пред БНТ, че особено в участъка на Кресненското ханче има надвиснали горе-долу два големи участъка, които могат да се получат тежки срутища, които да доведат до пътни инциденти. \n\n                    \n                    \n                \r\nОт Национална компания \"Железопътна инфраструктура\" ще правят допълнителни огледи на железопътните линии.\n\r\nБисер Минчев от НКЖИ уточни, че ако се наложи и геодезисти ще бъдат наети, но ще се направи оглед на цялата железопътна мрежа там, където тя преминава през дефилетата. \"Иначе ние си знаем местата, регистрирани са, постоянно се наблюдават, но това просто никога не е давало симптоми и тръгна изведнъж\", допълни той.\n\r\nОще една скала над падналата пред локомотива е напукана и също трябва да се обезопаси, казаха специалисти.\r\n ", "date": "2018.11.21", "title": "Най-накрая: Изтеглиха катастрофиралия влак!"}
{"url": "https://www.dnes.bg/eu/2018/11/21/tereza-mei-vse-oshte-se-vodiat-pregovori-s-es-za-brexit.394295", "text": "Британската министър-председателка Тереза Мей каза днес, че все още се водят преговори за политическа декларация за бъдещите отношения на Великобритания с Европейския съюз, предаде Ройтерс.\n\n\n\r\nМей заяви, че ако до края на планирания преходен период през 2020 г. няма цялостна сделка за бъдещите отношения на Великобритания с ЕС, има три варианта за избягване на \"твърда\" граница в Северна Ирландия: т.нар. предпазен механизъм, удължаване на преходния период или \"алтернативни договорености\", предаде БТА.\n\r\n\"Продължаваме да преговаряме за тези бъдещи отношения, за да постигнем добрата сделка, която смятаме, че е правилна за Обединеното кралство\", каза тя пред парламента.\n                    \n                    \n                \r\nМей заяви, че ако парламентът отхвърли нейното проектоспоразумение за Brexit, тогава Великобритания може въобще да не напусне ЕС, посочва Асошиейтед прес.\n\r\nСделката за Brexit среща силна съпротива от британски депутати, според които споразумението ще остави страната обвързана с правилата на ЕС, без тя да има думата по тях.\n\r\nДепутатът Андрю Росиндел от Консервативната партия на Мей призова министър-председателката да промени курса и да пререже \"пипалата на ЕС върху нашата скъпа островна държава\".\n\r\nМей заяви пред парламента, че иска \"близки търговски отношения с ЕС\" след Brexit.\n\r\nТя предупреди, че ако парламентът отхвърли нейната сделка, това може да означава \"още несигурност, още разделение или може да има риск въобще да няма Брекзит\".\n\r\n/БТА/", "date": "2018.11.21", "title": "Тереза Мей: Все още се водят преговори с ЕС за Brexit"}
{"url": "https://www.dnes.bg/muzika/2018/11/21/liubovta-ne-pita-dj-geta-zabi-mlado-gadje.394304", "text": "Дейвид Гета има ново гадже. Френският диджей е забелязан с екзотична красавица на плажа в Маями. По-късно таблоидите обявиха, че това е 24-годишната Джесика Ледон. \r\nГета и приятелката му са засечени от папараци как се забавляват припичайки се на два шезлонга. На една от снимките диджеят я целува.\r\n \r\nПреди няколко дни музикантът качи видео в Instagram, с което благодари на всичките си приятели за страхотната изненада по случай рождения му ден. Въпреки че той не е потвърдил официално, че излиза с Джесика, в клипа се вижда, че тя го посреща в апартамента нает за партито, после го целува на масата и пляска докато той духа свещите на тортата.\r\n \r\nПо всичко личи, че диджеят, който стана на 51 години, е купонясвал до ранни зори с най-близките си хора. На клипа се виждат и танцьорки на ориенталски танци, които подгряват градуса на настроението им.\r\n \r\nДокато французинът не публикува снимки с изкусителката, тя не се стърпя и го поздрави в Instagram за рождения ден. Посланието ѝ гласи: „Честит рожден ден, любов моя! Ти си любовта и светлината в живота на всички, особено в моя. Обичам те толкова много“.\r\n \r\nДейвид Гета е един от най-добре платените диджеи в света. Той живее в къща на плажа във Флорида, която струва 9,5 млн. долара. През 2014 г. той се разведе със съпругата си Кати, с която имаше 22-годишен брак. Двамата имат две деца – момиче и момче.\r\n\r\n\r\n ", "date": "2018.11.21", "title": "Любовта не пита: DJ Гета заби младо гадже"}
{"url": "https://www.dnes.bg/notifikacii/2018/11/21/kradecyt-krokodila-s-desetki-jalbi-sreshtu-prokurorite.394298", "text": "Само за година крадецът Емил Милев - Крокодила е успял да подаде 33 жалби срещу прокурори, съдии и охранители в специализираните съдилища и прокуратури.\n\r\nВсичките жалби са по повод делото срещу него и още двама души за организиране и участие в организирана престъпна група и кражба на 193 024 лева. Жалбите са придружени с искове за образуване на досъдебно производство срещу магистратите. Милев подавал жалби и срещу други институции, уточниха от спецпрокуратурата.\n\r\nДнес спецсъдът на разпоредително заседание реши делото срещу Крокодила и двамата участници в ръководената от него група да тръгне по същество на 26 ноември, пише \"\".\n                \n                \r\nМилев първо бе задържан през 2013 г. заради друго дело. На 11 януари бе пуснат от спецсъда, но веднага пак бе арестуван заради делото за грабеж.\n\n\n\r\nОбвинителният акт срещу него и още двама бе внесен в съда на 24 октомври 2018 г. Освен за участие в организирана престъпна група, те бяха предадени на съд и за извършване на въоръжен грабеж на 30 декември 2008 г. в магазин \"Била\" в столичния кв. \"Лагера\".\n\r\nТогава, точно в 23 часа вечерта, атакували хипермаркета през служебен вход, облечени в тъмни дрехи, с маски на лицата, бронежилетки с надпис \"Полиция\" и въоръжени с автомат \"Калашников\" и пистолети. Симулирали полицейска акция, за да избегнат евентуална съпротива на охранителите и на двайсетината служители, намиращи се в магазина след края на работния ден.\n\r\nГрупата разчитала на солидна плячка заради очаквания висок оборот в предновогодишния ден.\n\r\nУчастниците пристигнали пред рампата за зареждане със стоки с черен джип. Вързали с белезници охранителите, които ги посрещнали, събрали всички служители в едно от помещенията и прибрали от трезора на магазина наличния оборот - 193 024 лева. Служителите в магазина разбрали, че става дума не за полицейска операция, а за грабеж, едва когато чули звъна от падащите на земята изпразнени касети в трезора, където се съхранявали оборотните средства.\n\r\nНа десетата минута от влизането в магазина тримата напуснали хипермаркета през главния вход. Стъклената врата за посетители в този час била заключена и се наложило да бъде срината с автоматичен откос от Милев. Грабителите се качили на черния джип и заминали в неизвестна посока.\n\r\nРазследването по случая установило, че подготовката за \"удара\" е продължила цели осем месеца. Милев организирал групата си през февруари 2008 г., като привлякъл двама доверени познати. По-късно дал вид, че включва в нея още двама, които разполагали с пълна информация за работата на магазина, охраната, разположението на офисите и трезора за съхраненине на оборотните средства.\n\r\nВажно за него било, че имали и идеи как да приберат огромна сума. Милев им обяснил, че ще действат заедно с други \"двама негови човека\", убедил ги да дадат пари за купуването на мощна кола, с която да се оттеглят. Насрочил дори дата и час за грабежа, но тогава на уреченото място не се появили нито той, нито \"неговите двама човека\". Дни по-късно двамата \"нови\" в групата разбрали, че грабежът е извършен без тяхното участие и че са използвани от Милев за събиране на информация.", "date": "2018.11.21", "title": "Крадецът Крокодила с десетки жалби срещу... прокурорите!"}
{"url": "https://www.dnes.bg/notifikacii/2018/11/21/putin-i-erdogan-dadoha-start-na-turski-potok-kyde-sme-nie.394317", "text": "Руският президент Владимир Путин и турският му колега Реджеп Ердоган откриха преди броени дни първата морска тръба от газопровода \"Турски поток\" на церемония в Истанбул. По думите на Путин проектът ще помогне за развитието на целия черноморски регион.\n\r\nРуската компания \"Газпром\" започна строителството на морския участък от тръбата през май 2017 година. Той минава по дъното на Черно море до крайбрежието на Турция.\n\n\n\r\nОт там газопроводът ще се разклони на две. Първата тръба е за турския пазар, а втората ще доставя газ за Южна и Югоизточна Европа. Предвижда се доставките да започнат от първи януари 2020 година.\n                \n                \r\nБившият генерален консул на България в Одрин Георги Димов припомни, че този проект първоначално бе предложен на нашата страна под името \"Южен поток\", но той така и не бе реализиран.\n\r\n\"Идеята е руският природен газ да задоволява нуждите на 15 милиона турски домакинства. Ще има и транспортиране на този газ до Европа. Нас ни интересува пък откъде ще минава този газопровод към Европа\", обясни той пред .\n\r\nМеждународният експерт е категоричен, че в момента отношенията между Ердоган и Борисов са доста топли, но реално голямата дума откъде да мине тръбата за Европа е именно на Москва.\n\r\n\"Отношенията между Русия и Турция постоянно се променят. Двете страни имат доста допирни точки, защото постоянно биват критикувани от Западна Европа. Това определено ги обединява\", сигурен е Димов.\n\r\nНа 3-и ноември всъщност се отбелязаха 16 години от управлението на Реджеп Ердоган в Турция. Според бившия консул в Одрин нещата в южната ни съседка са се влошили: \"В момента в Турция обществото е ангажирано с политическия ислям. Има доста голямо разслоение в обществото\".\r\n ", "date": "2018.11.21", "title": "Путин и Ердоган дадоха старт на \"Турски поток\". Къде сме ние?"}
{"url": "https://www.dnes.bg/blizak-iztok/2018/11/21/za-3-g-85-000-deca-v-iemen-izmreli-ot-glad.394285", "text": "Предполага се, че около 85 000 деца под петгодишна възраст може би са умрели от глад и болести след избухването на гражданската война в Йемен през 2015 г., заяви международната хуманитарна организация \"Спасете децата\", цитирана от Асошиейтед прес.\n\r\nТази \"консервативна\" оценка се основава на средната смъртност при т.нар. тежко остро недохранване, което според ООН е засегнало повече от 1,3 милиона деца, откакто водената от Саудитска Арабия коалиция започна военни действия срещу йеменските бунтовници хуси през март 2015 г.\n\r\n\"На всяко дете, убито от бомбите и куршумите, се падат десетки, които умират от глад, а това е напълно предотвратимо\", заявидиректорът за Йемен на \"Спасете децата\" Тамер Киролос, като добави, че \"децата, които умират по този начин са подложени на неописуеми страдания\".\n                    \n                    \n                \r\nВойната в Йемен и предприетата от Саудитска Арабия блокада причиниха най-тежката хуманитарна криза в света, с повече от 8 милиона души са изложени на риска да гладуват, отбелязва АП.\r\nООН също така алармира, че 14 млн. души в страната са на ръба на оцеляването.\n\r\n/БТА/\r\n ", "date": "2018.11.21", "title": "За 3 г.: 85 000 деца в Йемен измрели от глад!"}
{"url": "https://www.dnes.bg/eu/2018/11/21/poziciiata-ni-pred-briuksel-podkrepiame-brexit.394305", "text": "България подкрепя споразумението за оттегляне на Обединеното кралство от Европейския съюз.\r\nТова е позицията, която Министерският съвет одобри днес за предстоящия на 25 ноември в Брюксел Европейски съвет.\r\nБългария подкрепя постигането на споразумение за регулирано оттегляне с преходен период, което да гарантира максимално възможна последователност и приемственост в редица важни за страната ни области.\r\nВ позицията се обявяваме и за \"постигането на възможно най-всеобхватно и тясно сътрудничество на ЕС с Обединеното кралство след Брекзит, отчитащо значимостта на страната за Европа\".", "date": "2018.11.21", "title": "Позицията ни пред Брюксел: Подкрепяме Brexit!"}
{"url": "https://www.dnes.bg/obshtestvo/2018/11/21/rabota-do-pripadyk-niski-zaplati-napuskashti-shivachki-bylgariia.394257", "text": "Шивашкото производство в България е Made in Europe, но изобщо не е по-хуманно, отколкото в Азия, пише германският \"Ди Цайт\". В началото на статията си авторката Каролин Ванбек разказва за фабриката \"Пирин-Текс\" край Гоце Делчев, където 2000 работници на две смени шият, гладят, почистват и опаковат продукция за известни марки като \"Хуго Бос\".\r\nОттам всяка седмица потеглят около 12 000 готови облекла, предимно за Германия. \"Тази фабрика едва ли щеше да я има, ако заплатите в България не бяха сред най-ниските в ЕС\", констатира авторката.\r\n\"Изненадващо е колко много международни производители на дрехи са избрали България. Независимо дали става дума H&M, \"Адидас\", \"Хуго Бос\" или \"Бърбъри\" - редица международни модни концерни произвеждат продуктите си в еврочленката България. В сравнение с разходите за живот, заплатите са дори по-ниски, отколкото в Азия\", казва Бетина Музиолек от Clean Clothes Campaign (CCC), неправителствена организация, която се бори за по-добри условия на труд в текстилната промишленост по цял свят\", цитирана от \r\n                    \n                    \n                \n\r\nАвторката посочва, че повечето работници в българската текстилна индустрия остават на минималната работна заплата от 260 евро и уточнява: \"А разходите за живот в България са само два пъти по-ниски от тези в Германия. Някои стоки в България са дори по-скъпи. Дискаунтърът \"Лидъл\" има филиал в Гоце Делчев. Там килограм банани струва 1,22 евро, а пакетче масло 2,80 евро - повече, отколкото в Германия. (…) Шивашкото производство в България е Made in Europe, но изобщо не е по-хуманно, отколкото в Далечния изток. Когато човек пообиколи няколко текстилни фабрики в България, бързо разбира защо това е така.\"\n\r\nПо-нататък авторката разказва за фабриката \"Куш Мода\" в село Трънак, близо до Черноморското крайбрежие, където работят 340 души - предимно жени, предимно от турското малцинство. \"Сутрин започваш работа в 8, но не знаеш кога ще си тръгнеш\", казва пред \"Ди Цайт\" една от работничките, която не иска да се споменава името ѝ, понеже се бои за работното си място. По-нататък в статията става дума за онова, което са научили представителите на ССС от работнички във фабриката:\n\r\n\"Според техните проучвания, в \"Куш Мода\" масово се полага извънреден труд: вместо законоустановените осем часа, работниците често се трудели по 12 часа, и то седем дни седмично. Автобусите докарвали работниците в 8 часа сутринта и ги откарвали в 20 часа. Според ССС някои от работничките във фабриката изкарвали до 459 евро, но с много извънреден труд. А онези, които не упражнявали извънреден труд, понякога не стигали дори до минималната работна заплата. Камо ли пък да изкарат онези 1200 евро, които според синдиката КНСБ биха задоволили месечните им нужди.\"\n\r\nСлед като уточнява, че от \"Куш Мода\" отхвърлили упреците на активистите, авторката отново се връща към българските синдикати: \"В България рядко има работническо представителство. А когато го има, то не е особено влиятелно. Ето защо положението на много текстилни работници си остава драматично. На очи се набиват и многобройните надомници, които често пъти шият от вкъщи за фабриките, дори без договор. Други пък работят само на половин трудов договор, но изпълняват норма за пълно работно време. В редица фабрики няма прозрачност, те не поддържат уебстраници, не отговарят на журналистически запитвания и не допускат посетители. Във фабриката \"Аполо\" в Гоце Делчев например, където се произвеждат униформи и ловджийски облекла, се работи дори на един празничен ден. Собственикът на фабриката връща репортерката още от вратата: \"Нямам какво да кажа. Освен че българската текстилна индустрия се срива.\"\n\r\nНа фона на всичко това условията на труд във фабриката \"Пирин-Текс\" на германския предприемач Бертрам Ролман изглеждат направо добри. Но за да запази международната конкурентоспособност на своята българска фабрика, Ролман иска да повиши производителността на труда. В отговор на журналистическо запитване от \"Хуго Бос\" са съобщили, че през последните три години са одобрили повишаване на възнагражденията в \"Пирин-Текс\" с по 6% годишно. През настоящата година обаче Ролман обвързал възнаграждението още по-тясно с изпълнението на нормата и орязал някои твърди елементи от заплащането, пише авторката и дава думата на синдикалиста Драгинов, който казва: \"Ролман иска все повече да ни експлоатира. В \"Пирин-Текс\" нормата успяват да изпълнят едва петима работници\". Самият Ролман коментира това твърдение с думите, че именно тези работници доказвали изпълнимостта на нормата.\n\r\nПо-нататък в статията четем: \"Собственикът на фабриката не разбира критиката и препраща към общото икономическо развитие. \"Скоро вече няма да бъде възможно тук да се поддържат толкова големи производствени мощности\", казва той. И може би е прав. Десетилетия наред текстилната индустрия даваше сериозен принос към българското стопанство. Стотици хиляди евтини работници шиеха облекла, за които - независимо от машините - има нужда и от много човешки ръце. \"Българската текстилна индустрия предлага добро съотношение между цена и качество\", казва Георги Милев от агенция \"Тексар\", която събира чуждестранни модни концерни с български производители.\"\n\r\nПред германската журналистка Милев разказва за силните традиции на българската текстилна промишленост, която преди 1990 година е разполагала с модерно оборудване и е обслужвала клиенти както на Запад, така и на Изток. При това не само с продукти на ишлеме (както днес), но и с дизайн, с платове и собствена конфекция. Авторката обобщава, че от предимствата на България е останало единствено географското - близостта до пазарите в Германия, Великобритания и Италия. Плюс плоският данък. По-нататък авторката отбелязва, че много неща са се променили през последните десетилетия:\n\r\n\"През 1993 година, когато Ролман открива фабриката си в Гоце Делчев, на опашка за работа са чакали 2000 души, както твърди самият той. Днес обаче имало недостиг на работна ръка: \"Принуден съм дори да отказвам поръчки\". За последните три години само в \"Пирин-Текс\" са напуснали 1500 от общо 3500 работници. Ролман очаква, че скоро персоналът ще се стабилизира на равнище 1500 души. А при спадащ капацитет, казва Ролман, трябва да се повиши производителността на труда. По този начин Ролман се опитва да се бори срещу кризата, но може би всъщност я задълбочава. Защото причина за нея е точно това: ниските заплати. Вярно е, че благодарение на тях текстилната промишленост остана в страната, но пък хората започнаха да бягат.\"\n\r\n\n\r\nВ статията е цитиран и проф. Ганчо Ганчев от Югозападния университет в Благоевград, който пояснява, че със свободата на придвижване в ЕС българите могат да си търсят работа и другаде - и да изкарват до пет пъти повече като чистачи или строителни работници във Великобритания и Германия. Ролман коментира този факт така: Ако се повишат заплатите, България вече няма да е толкова привлекателна за фирмите, които съответно ще изнесат производството другаде - в Турция или в Камбоджа например.\n\r\nКъм края на статията си авторката пише: \"И наистина, след 1990 година 1,5 милиона души напуснаха България, населението на страната се сви от близо 9 на малко над 7 милиона. В Германия например от 2007 година насам броят на българите е нараснал с цели 563%, както съобщава Федералната статистическа служба. Само през миналата година в Германия са пристигнали 45 000 българи. В резултат: в България липсват работници. Да използваш ниските заплати за осигуряване на икономическо предимство - този модел няма да работи още дълго. Защото ще останат само онези, които не могат да напуснат. Единствено по-високите заплати могат да спрат бягството на хората, казва икономистът Ганчев: \"Това е единственият икономически инструмент за стабилизиране на пазара\".\r\nНо индустрията се развива в друга посока, твърди текстилният посредник Милев: \"Много фирми вече се интересуват от едно-единствено нещо: да свалят цените\". Някъде по средата между тези два полюса са приклещени текстилните работници, които все още остават в България. \"Тук едно погребение струва 400 евро\", казва синдикалистът Драгинов. \"А такива спестявания никой няма. Тук човек не може да си позволи дори да умре\", добавя той\".\r\n \r\n \r\n", "date": "2018.11.21", "title": "Работа до припадък, ниски заплати, напускащи шивачки... България"}
{"url": "https://www.dnes.bg/akoshtete-vqrvaite/2018/11/21/kakvi-roditeli-shte-sme-spored-zodiiata.394250", "text": "Всеки родител има и положителни и отрицателни страни. Но някои са много отдадени на децата си, знаят как да се грижат за тях и по какъв начин е най-добре да ги възпитат. Ето и какви родители са или ще бъдат зодиите. \r\n\r\n \r\nОвните са независими и амбициозни, затова децата им също от малки се справят сами и са решени да постигнат много. Тези знаци са модел за подражание за наследниците си.\r\n \r\n\r\n \r\nМного стабилни и сериозни. Може да се разчита на тях, винаги помагат, но и знаят как да поддържат реда в семейството. Стриктни са и не позволяват волности на децата.\r\n \r\n\r\n \r\nТе винаги остават млади по душа. Имат много енергия, затова винаги измислят интересни занимания за малките. Жизнени са и са като приятели за децата си.\r\n \r\n\r\n \r\nОтлични домакини. Приготвят най-вкусните ястия, държат децата да хапват домашна храна, подреждат дома. Те помагат много на децата с домашните.\r\n \r\n\r\n \r\nГорделиви са. Децата са им слабост, затова обичат да ги глезят, когато могат. Хвалят се с постиженията на наследниците си и искат детето им да стане уверено, каквито са те.\r\n \r\n\r\n \r\nМного организирани. Държат всичко да е подредено и чисто, грижат се много за дома. Държат и на добрата хигиена и редовно водят малките на профилактични прегледи. Бързо решават проблемите.\r\n \r\n", "date": "2018.11.21", "title": "Какви родители (ще) сме според зодията?"}
{"url": "https://www.dnes.bg/akoshtete-vqrvaite/2018/11/21/domino-xxl-rabotnik-v-sklad-buta-raft-sys-stoki-i.394262", "text": "Кое е най-лошото нещо, което може да се случи на един голям търговец дни преди Черния петък?\r\nПочти цялата му стока да рухне като домино рафт по рафт...\r\nИменно този ужас за началниците показва видео от охранителни камери в склад на голяма верига. Кадрите показват как оператор на мотокар маневрира между огромните рафтове със стоки.\r\nПространството, обаче, е тясно, а машината се управлява трудно. Тогава работникът леко се бута в една от лавиците и всичко тръгва надолу като домино – рафт по рафт.  Не е ясен размерът на загубите, както и какви стоки са били повредени. \n\r\n Клипът е заснет през юли миналата година, но не е известно кой точно търговски гигант е използвал склада.\r\n                    \n                    \n                Кадрите са споделяни над 10 000 пъти в социалните мрежи и са преглеждани над 512 000 пъти.\r\nПотребителите в социалните мрежи, до които достига видеото, обаче, не спират да се чудят как може всичко да се срине като домино.\r\nОт кадрите се вижда, че пакетите по рафтовете са достатъчно тежки и за секунди всичко рухва, а работникът и машината остават затрупани под кашоните. При опита се да се измъкне, работникът избутва падналите стоки и така бута още един от големите рафтове в склада, които падат по същия начин. И така докато не падат почти всички.\r\nЕдно е сигурно: На началниците вероятно им е прилошало при гледката... ", "date": "2018.11.21", "title": "Домино XXL: Работник в склад бута рафт със стоки и..."}
{"url": "https://www.dnes.bg/notifikacii/2018/11/21/rumynec-opita-da-vnese-5-konia-nelegano.394312", "text": "Румънец се е опитал да внесе нелегално в България 5 коня рано тази сутрин.\r\n64-годишният румънец спрял с камион със софийска регистрация на ГКПП \"Дунав мост\". Пред граничарите заявил, че не превозва товар. При проверката обаче се оказало, че транспортира 5 коня. За тях той не представил документи за произход, нямал и лиценз за превоза им, пише \"\". Обяснил, че щял да ги продава в България.\r\nКонете не са породисти като най-вероятно мъжът ги внася у нас, за да бъдат използвани за месо.\r\nЗа случая е уведомена ОАБХ-Русе. Директорът и д-р Георги Дяков обясни, че конете са поставени под възбрана.\r\nДаден е 24-часов срок, за да се предоставят документи за произход. В противе случай конете ще бъдат умъртвени по хуманен начин. На шофьора ще бъдат съставени актове за извършените нарушения.", "date": "2018.11.21", "title": "Румънец опита да внесе... 5 коня нелегано"}
{"url": "https://www.dnes.bg/akoshtete-vqrvaite/2018/11/21/rapyryt-neli-pak-na-syd-pak-za-seksualen-tormoz.394247", "text": "Рапърът Нели е даден под съд, заради обвиненията на анонимна жена, че той е мастурбирал пред нея няколко пъти, след концерта му в Есекс, Източна Англия, миналия декември. Нели отрича тези твърдения.\r\n \r\nАнонимната жена обвинявала и гаджето на Нели, Шантел Джаксън. Написала е в социалните мрежи, че Шантел е лъжкиня.\r\n \r\nА рапърът се ядосал и казал, че няма право да замесва и гаджето му.\r\n \r\n\"Мълчах известно време. Но тези безпочвени обвинения не нараняват само мен. Истината ще излезе наяве. Такъв тип фалшиви обвинения подкопават истинските случаи на сексуални злоупотреби/сексуален тормоз, където има истински жертви. Да бъде обвинена и приятелката ми е несправедливо и прекалено. Шантел преживя достатъчно. Баща съм на красива, силна жена. Отгледан съм от силна, необвързана жена. Обичам ги много\", написа Нели.\r\n \r\n", "date": "2018.11.21", "title": "Рапърът Нели пак на съд, пак за сексуален тормоз"}
{"url": "https://www.dnes.bg/zvezdi/2018/11/21/dimo-aleksiev-stana-tatko-za-vtori-pyt-chestito.394302", "text": "Актьорът Димо Алексиев и половинката му - Анжела Медзикян, са станали родители по-рано този месец. \r\nОт поздравленията на приятелите им личи, че Димо е станал за втори път татко на момиченце, тъй като . Той има по-голяма дъщеря - Лора, от брака си с актрисата Анна Топалова, пише dir.bg.\r\n \r\nАнжела преподава испански език и се занимава с фотография. Именно по време на снимки става и запознанството й с Димо, след като което пламва и любовта помежду им. Екзотичната красавица е от арменски произход.\r\n \r\nПрез лятото те откриха фотографска изложба във Велико Търново и тогава стана ясно за широката общественост, че двойката е в очакване на първото си общо дете.\r\n \r\nДимо се превъплъщаваше успешно в ролята на д-р Генадиев в хитовия сериал \"Откраднат живот\", но в момента героят му не участва. \r\n \r\n\r\n ", "date": "2018.11.21", "title": "Димо Алексиев стана татко за втори път. Честито!"}
{"url": "https://www.dnes.bg/eu/2018/11/21/neveroiatno-iavlenie-vodno-tornado-udari-italiia.394284", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОгромно водно торнадо удари италианския курортен град в Салерно. То е било достатъчно силно, за да вдигне във въздуха няколко контейнера от пристанището на града. За момента няма данни за пострадали хора, съобщи .\r\n \n                    \n                \r\nРедкият феномен е бил забелязан вчера следобед. Очевидци описаха гледката на водното торнадо като \"невероятно\". Явлението се образува, когато водна струя и интензивен вятър се срещнат над голяма водна повърхност, но то бързо се разпада, докато достигне сушата.\r\n \r\n \r\nМеждувременно буреносните ветрове в Южна Италия продължават. Към момента стихиите са нанесли само материални щети. \r\nТорнадо удари и град Тауризано в югоизточната част на страната. Изкоренени са няколко дървета и са съборени тухлени зидове. Отнесени са и покриви на няколко къщи. \r\nГрад Кутро също беше ударен от стихията, но щети не са нанесени. Потребители в социалните мрежи споделиха кадри на страховитата гледка. ", "date": "2018.11.21", "title": "Невероятно явление: Водно торнадо удари Италия! "}
{"url": "https://www.dnes.bg/obshtestvo/2018/11/21/bolnica-lozenec-pyrvata-za-kompleksno-lechenie-na-deca.394294", "text": "Болница \"Лозенец\" може да стане първото многопрофилно лечебно заведение за болнична помощ, осигуряващо комплексно лечение на деца.\r\nТова става възможно с промяна в Закона за лечебните заведения, одобрена днес от правителството.\r\n \r\nПромяната предвижда отмяна на параграф 5 от преходните и заключителните разпоредби на закона, съгласно който болница \"Лозенец\" е лечебно заведение към Министерския съвет и е второстепенен разпоредител с бюджет по бюджета на МС.\r\nБолницата е единственото лечебно заведение, на което статутът е определен на законово ниво.\r\nОтмяната на параграфа ще създаде възможност за правителството да вземе решение по отношение на статута на болницата, превръщайки я в първото многопрофилно лечебно заведение за болнична помощ, осигуряващо комплексно лечение на деца.", "date": "2018.11.21", "title": "Болница \"Лозенец\" – първата за комплексно лечение на деца"}
{"url": "https://www.dnes.bg/notifikacii/2018/11/21/sled-refugees-welcome-le-pen-go-home-72-chasa-arest.394287", "text": "22-годишният студент по биология, който преди посещението на френската националистка Марин льо Пен надраска Паметника на съветската армия, призна, че е избрал монумента заради централното му място.\r\nТочно този паметник редовно става жертва на посегателства, което винаги предизвиква острата реакция на Москва към нашите власти.\n\r\nЗа разлика от повечето пъти обаче сега осквернителят, който на 15 ноември драска по монумента, е заловен. Той остана в ареста за 72 часа, а в неделя районният съд го освободи с най-леката мярка за неотклонение - подписка. Мотивите бяха, че младежът е с чисто съдебно минало и няма данни нито за извършване на ново престъпление, нито за укриване.\r\n                \n                Прокуратурата обаче настоява младият мъж да бъде вкаран в затвора и държи на обвинение по по-тежка хипотеза от обикновено хулиганство. Това предвижда до 5 години лишаване от свобода, но в случай, че обвиняемият е оказал съпротива при задържането.\r\nВ конкретната ситуация арестантът не е оказал никаква съпротива при задържането си и се е предал доброволно. Той е държал спрея, с който е написал: \"Refugees welcome, Le Pen go home\" - \"Мигранти добре дошли, Льо Пен прибирай се\".\r\n\"Написах този графит, за да изразя несъгласието си с посещението на Марин льо Пен, както и да изразя несъгласието си с нейните политики, както и политиките на мислещите като нея хора в България и по света\", коментира студентът, пожелал анонимност пред БНР. \r\n\"Избрах Паметника на Съветската армия не заради някакво неодобрение към Съветската армия, а заради ключовото му местоположение в града. В ретроспекция това е очевидна грешка\", каза още той.\r\n\"Деянието по характер си е такова, че се отличава от обикновеното хулиганство по своя механизъм на извършване\", обясни говорителят на Софийската районна прокуратура Невена Зартова, както и уточни, че би могло да бъде постигнато споразумение между двете страни.\r\n\"Той не е осъждан, но самият механизъм на извършване на деянието е мотивирал наблюдаващият прокурор да поиска най-тежката мярка за неотклонение\", добави Зартова за студента.\r\nУтре или в други ден ще стане ясно дали 22-годишния студент, ще бъде върнат в ареста.\r\nТой посочи, че е обсъждал с адвокатите си възможността за споразумение с прокуратурата.\r\n\"Аз съм с напълно ясното съзнание, че това, което съм извършил е сравнително нередно както от законова, така и от морална гледна точка, защото паметникът не е паметник на някоя политическа фигура, а на хора, загинали в борбата с фашизма и малко или много за свободата на нашата страна. Така че разбирам ясно, че действието ми не е от най-правилните, но за мен моралът е понятие, което може да се степенува и далеч не е толкова неморално колкото някои неща, които се случват\", каза още студентът.", "date": "2018.11.21", "title": "След \"Refugees welcome, Le Pen go home\" – 72 часа арест"}
{"url": "https://www.dnes.bg/obshtestvo/2018/11/21/krs-ima-nov-predsedatel-dovyrshva-mandata-na-stariia.394290", "text": "Правителството определи Иван Димитров за председател на Комисията за регулиране на съобщенията. Той заема поста, след като предишният председател Росен Желязков беше освободен от длъжността поради избирането му за министър на транспорта, информационните технологии и съобщенията.\r\nДимитров ще довърши изтичащия през януари 2023 г. 5-годишен мандат, съобщиха от правителствената пресслужба.\r\nИван Димитров е магистър по право във Великотърновския университет \"Св. Св. Кирил и Методий\" и инженер по съобщителна и осигурителна техника в Техническия университет – София.\r\nДо момента заема длъжността директор на дирекция \"Информационни системи и аналитична дейност\" в Агенция \"Митници\". Работил е в Министерството на вътрешните работи и в Министерството на съобщенията.", "date": "2018.11.21", "title": "КРС има нов председател, довършва мандата на стария"}
{"url": "https://www.dnes.bg/eu/2018/11/21/bydeshteto-v-deistvie-plashtame-s-pryst-i-selfi.394281", "text": "\"До 5-6 години оторизиране на плащане с биометрични данни като пръстови отпечатъци или лицево разпознаване вместо с ПИН код ще е стандартна процедура за повечето потребители\".\r\nТова заяви българският евродепутат от ГЕРБ/ЕНП Ева Майдел по време на откриващата си реч на Третия годишен форум на Европейската федерация на платежните институции на 21 ноември 2018 г. в Брюксел.\n\n\r\n\"Желанието ми е лидерите в сферата на финансовите технологии да са европейски компании. Затова е нужно огромно усилие както от бизнеса, така и от законодателите, които имаме отговорната задача да създадем нужните условия за лесен достъп до финансиране, стимулиране на иновациите и високи стандарти за защита на плащанията\", допълни Майдел.\r\n                    \n                    \n                \"Ако доскоро се оглеждахме само на запад към САЩ, за да видим как се развиват технологиите и конкуренцията във финансовите услуги, вече трябва да го правим и на изток. Само за 1 ден, на 11 ноември 2018 г., китайската платформа за онлайн търговия Алибаба регистрира транзакции на стойност 30 милиарда долара, 60% от които са били платени със сканиране на пръстов отпечатък или заснемане на селфи с телефона\", допълни Майдел, която работи в комисиите на Европарламента за Икономически и финансови въпроси и за Вътрешен пазар и защита на потребителите.\r\n ", "date": "2018.11.21", "title": "Бъдещето в действие! Плащаме с пръст и селфи"}
{"url": "https://www.dnes.bg/usa/2018/11/21/sasht-smiatat-iztrebitelite-f-16-idealni-za-bylgarskata-armiia.394265", "text": "Ако България реши да купи изтребители F-16, това ще е най-добрата инвестиция, не само за въоръжените сили, но и за страната като цяло, заяви американският посланик Ерик Рубин на бизнес-среща на тема \"САЩ и България: укрепване на стратегическото партньорство\", организирана от Американската търговска камара в България.\r\n\"Правителството на САЩ изразява подкрепата си за участието на Локхийд Мартин в конкурса за избор на  многоцелеви изтребител, който се провежда в България. Новият модел F-16  Block 70, произвеждан от компанията, е най-доброто решение за  Военновъздушните сили на България\",  каза посланик Рубин, цитиран от Американската търговска камара.\r\nТой поясни, че \"Локхийд Мартин\" е световноизвестна  компания от САЩ, която е лидер в областите на сигурността, авиацията и  космонавтиката.\r\n                    \n                    \n                Новият F-16 Block 70 предлага непосредствена оперативна съвместимост с редица  съюзници от НАТО – в т.ч. и съседните на България държави Гърция,  Румъния и Турция, както и с Хърватия, Полша и Словакия.\r\n\"Придобиването на  F-16 ще подобри значително способностите на България в отбранителното  сътрудничество, както и в ангажиментите на страната и ученията, в които  страната участва със САЩ, други съюзници в НАТО и партньори\", посочи още  Рубин.\n\n\n\n\r\n\"С около 700 самолета F-16 на въоръжение във военновъздушните сили на  НАТО в Европа, самолетът е водещ пример за изтребител и е стожер на  отбраната, както на национално ниво, така и в рамките на НАТО и Европа.“  – посочи на свой ред Джеймс Робинсън, директор \"Международно бизнес развитие на  програмата на F-16. Той посочи, че F-16 Block 70 представлява  най-усъвършенствания изтребител F-16 до днес.\r\nПрипомняме ви, че в0 началото на октомври Министерството на отбраната официално отвори  четири оферти от три държави за нови изтребители за модернизация на  родните ВВС - за F-16 Viper и F/A-18 Super Hornet от САЩ, за JAS 39  Gripen C/D от Швеция и за Eurofighter Tranche 1 от Италия.\r\nОдобреният проект за инвестиционен разход предвижда придобиване на 16  самолета на два етапа по 8 самолета за цена 1,8 млрд. лева с ДДС на  разсрочено плащане за 10 години.\r\nПървите 3 години ще плащаме по 100 млн. лв от бюджета, а в следващите години тежестта се увеличава.\r\nПреди отварянето на офертитет президентът Румен Радев настоя да се  запази \"радиомълчание\". Премиерът Бойко Борисов постави условие  изтребителите да са нови, а не втора ръка.\r\nБившият държавен глава Росен Плевнелиев пък видя геополитика в решенията и изрази опасенията си пред  че ако държавата купи Gripen ще вземем \"бутикова система\".\r\nПосланик Ерик Рубин направи и ретроспекция на развитието на бизнес отношенията и индустриалното сътрудничество между България и САЩ, като подчерта, че сътрудничеството във военната област датира от 1990 г.\r\nТой изрази задоволство от решението на страната ни да предостави домакинство на 4 военни бази за нуждите на НАТО на своя територия и посочи, че те засилват позициите на блока в Балканския регион. Припомни също, че България е била домакин на големи учения на Алианса.", "date": "2018.11.21", "title": "САЩ смятат: Изтребителите F-16 – идеални за българската армия!"}
{"url": "https://www.dnes.bg/politika/2018/11/21/s-pushka-na-ramo-prez-polia-i-gori-novoto-vice-lovec.394296", "text": "В кабинета си Бойко Борисов от днес вече има и жена... ловец.\r\nНовата вицепремиерка Марияна Николова е в управителния съвет на първият Български женски ловен клуб \"Бендида\".\n\n\n\r\nПрез април 20165 г. тя дори е получила сребърен медал на проведената тогава 62-ра Генерална асамблея на Световния съвет по лова и опазване на дивеча в Правец. \r\nОтличието е явно доказателство на страстта на Николова по лова. \r\nА иначе на сайта на женската ловна дружинка е посочено, че мисията на клуба е да съдейства на жените – ловци и да подкрепя младите ловджийки.\r\nПървият български ловен женски клуб е член на Националното ловно-рибарско сдружение \"Съюз на ловците и риболовците в България\", и като такъв участва активно във всички събития на национално ниво – ловни изложения, чествания на годишнини, ловни паради и шествия.\r\n                    \n                    \n                \"Много от дейностите на дамите-ловци са посветени на съхраняване културата и етиката в лова на дивеч и българските ловни традиции. БЛЖК \"Бендида\" създава контакти със сродни организации и сдружения в страната и чужбина за повишаване нивото на подготовка на своите членове и получаване на знания и умения\", анонсират още за себе от клуба. \r\n\"Te ca oт paзлични кpaищa нa cтpaнaтa, c paзлични пpoфecии, coциaлeн cтaтyc и нa paзличнa възpacт. Обeдинявa ги тoвa, чe ca жeни. Пpи тoвa кpacиви. Пpи тoвa cмeли. Te ca дaмитe, пoдвлacтни нa лoвнaтa cтpacт – члeнки нa пъpвия y нac жeнcки лoвeн клyб \"Бeндидa\", пише в публикация, която дружинката е избрала за своето представяне.\r\n\"Сpeд тях имa aдвoкaти, гoтвaчи, дизaйнepи и дp. Зaтoвa нe e никaк cлyчaйнo, чe cмeлo нaлaгaт нoвa мoдa в oблeклoтo нa лoвeцa, и измиcлят нeвepoятни кyлинapни изкyшeния c мeнютa oт дивeч, пpигoтвeни пo вcички изиcквaния нa здpaвocлoвнoтo хpaнeнe. И нe caмo тoвa. Дaмитe лoвджийки пpилaгaт нoв мoдeл и oтнoшeниe към дивeчa, кoйтo тpябвa нe caмo дa бъдe oтcтpeлвaн, нo и oтглeждaн и oпaзвaн\", пише още в публикацията. ", "date": "2018.11.21", "title": "С пушка на рамо, през поля и гори... новото вице – ловец!"}
{"url": "https://www.dnes.bg/balkani/2018/11/21/kosovo-vdiga-mitata-za-srybski-stoki-sys-100.394308", "text": "Косовското правителство реши днес да увеличи митата върху стоките от Сърбия със сто процента, предаде Танюг.\n\n\n\r\nМинистърът на търговията и индустрията Ендрит Шаля предложи увеличението, а премиерът Рамуш Харадинай го подкрепи.\r\nВ анализ на министерството, което предложи увеличението на митата върху стоки от Сърбия със 100 процента се посочва, че косовските производители се изправят пред различни \"немитнически бариери в Сърбия\", тоест косовските продукти не могат да отидат на сръбския пазар. \r\nДобавя се, че \"търговските бариери\" с Босна са същите като със Сърбия.\r\nНикой не може да продава свои продукти на косовския пазар като същевременно предотвратява продажбата на косовски стоки на своя пазар, изтъква министерството в предложението за увеличение на митата със 100 процента.\r\n/БТА/", "date": "2018.11.21", "title": "Косово вдига митата за сръбски стоки със 100%"}
{"url": "https://www.dnes.bg/obshtestvo/2018/11/21/ministerstvoto-na-finansite-bez-sait.394311", "text": "Сайтът на Министерството на финансите не работи, предаде \"Фокус\".\r\nОт пресцентъра на Министерството уточниха, че има технически проблем със сайта и в момента се работи по отстраняването му.\r\nПовредата е от преди около половин час.\r\n ", "date": "2018.11.21", "title": "Министерството на финансите – без сайт!"}
{"url": "https://www.dnes.bg/cars/2018/11/21/audi-s-krosouvyr-za-kitai-elektricheskiia-q2-l-e-tron.394309", "text": "Компанията Audi отбеляза със специално събитие 30-годишнината от партньорството си с китайския производител First Automotive Works (FAW), като на него беше показана първо официално снимка на електрически кросоувър Q2 L e-tron. Това е и първият модел на ток на немската марка, създаден за пазара в Китай, като продажбите му ще стартират догодина.\n\r\nЛюбопитното е, че по-големият електрически кросоувър Audi e-tron, чиято премиера беше тази есен, ще се появи в Китай едва през 2020 г. И ако той вече е добре познат, то официални подробности за компактния SUV-модел Q2 L e-tron липсват.\n\r\nНеофициално се твърди, че в основата на електромобила е платфомата MQB, като пробегът на модела с едно зареждане е около 500 км. Дизайнът на кросоувъра е напълно традиционен, за да може да се хареса на местните купувачи. Като цяло той до голяма степен повтаря този на e-tron.\n                    \n                    \n                \r\nБъдещият Q2 L e-tron е част от стратегията та Audi за „локализация” на различните модели, като се взимат предвид специфичните изисквания на китайските клиенти. Основна роля в случая играе и предлагането на специални цифрови сервизи. Компанията стана първият производител, който предложи в Китай специално разработени 3D-карти и система за разпознаване на йероглифи.\n\r\nПървият електромобил на Audi – кросоувърът e-tron (на снимката), беше показан през септември. Машината разполага с два асинхронни електромотора със съвкупна мощност 360 к.с. и 561 Нм въртящ момент. Капацитетът на батериите е 95 кВт/ч, което осигурява пробег от едно зареждане от 500 км според новия цикъл за измерване WLTP.\n\r\n", "date": "2018.11.21", "title": "Audi с кросоувър за Китай: Електрическия Q2 L e-tron"}
{"url": "https://www.dnes.bg/obrazovanie/2018/11/21/uchiteli-zovat-da-se-vyvede-ocenka-za-disciplina.394310", "text": "Синдикатът на учителите към КТ \"Подкрепа\" настоява за въвеждането на оценка за дисциплина и възпитание в училищата, съобщи Юлиян Петров, председател на синдикат \"Образование\".\n\r\nТой уточни, че се водят разговори с Министерството на образованието задължителната оценка да бъде част от Стратегията за възпитанието в българското училище, която експерти от министерството разработват. По думите му до месец се очаква стратегията да влезе в сила, но от синдиката смятат, че е важно тя да стане реална политика. \n\n\n\n\r\nОценката трябва да участва в балообразуването, за да има тежест и да изпълни превантивната си функция за предотвратяване на агресията в училище, казаха специалистите от синдиката. Те уточниха, че подобна оценка, наречена по различен начин, съществува в европейските образователни системи, с изключение на Финландия, предаде Dariknews.\n                    \n                    \n                \r\nСред приоритетите, според него, трябва да бъде подобряването на състоянието на физкултурните салони и на специализираните кабинети и лаборатории, трябва да бъде въведен едносменен режим и качествена целодневна организация на учебния процес, както и да се минимализират административните задачи на учителите, за да имат повече време за работа с децата.\n\r\nОт синдиката ще продължат да настояват за промени в Закона за образованието, които предвиждат мандатност на училищните директори.\r\n ", "date": "2018.11.21", "title": "Учители зоват: Да се въведе оценка за дисциплина!"}
{"url": "https://www.dnes.bg/obshtestvo/2018/11/21/rumen-radev-da-si-advokat-ne-e-profesiia-a-misiia.394313", "text": "\n\r\n\"В днешното сложно време, в което законността е поставена на изпитание, все повече нараства ролята на адвокатурата в утвърждаване на закона, на справедливостта и отстояването на правата. Затова и да си адвокат не е просто свободна професия, а обществена мисия, която се отстоява от хора със свобода на мисълта и на духа.\" Това заяви в приветственото си слово държавният глава Румен Радев, който бе гост на тържественото отбелязване на 130-ата годишнина от приемането на първия Закон за адвокатите в България.\r\n \r\nПрезидентът Радев подчерта, че само три години след своето Съединение България полага основите на модерното законодателство в своята съдебна система, и по-важно - поставя човека във фокуса на общественото развитие. \n                    \n                    \n                \r\n\"Историческият път на страната ни съвсем не е гладък, той преминава през различни по интензитет турбулентни периоди. Много е важно днес да отчитаме всичко това, защото, ако трябва България да продължи достойно по този път, то трябва да следваме и безкористния стремеж на нашите предци в утвърждаването на правото не като буква, а като дух на закона, работещо в интерес на справедливостта на гражданите\", каза държавният глава.\r\n \r\nСпоред президента Радев, в сухата и често трудно разбираема адвокатска професия има огромно място за творчество и за красота, стига те да бъдат подчинени на важния принцип на почтеност и отчетност - към правата на личността и към интересите на обществото.\r\n \r\nРумен Радев се обърна към адвокатската общност с пожелание за здраве, енергия, и отговорна гражданска позиция. \n\r\n\"Вашият професионализъм и вашата съвест често са последната преграда пред беззаконието\", добави президентът пред присъстващите, като пожела по този път да вървим в общите ни усилия към една по-справедлива, модерна и демократична България, в която виждат бъдещето си достойни и свободни граждани.\r\n \r\nНа тържественото събитие в Народния театър \"Иван Вазов\" присъстваха Ралица Негенцова – председател на Висшия адвокатски съвет, народни представители, юристи и магистрати.", "date": "2018.11.21", "title": "Румен Радев: Да си адвокат не е професия, а мисия!"}
{"url": "https://www.dnes.bg/akoshtete-vqrvaite/2018/11/21/serial-na-netflix-podtikva-kym-samoubiistvo.394283", "text": "Изследователи от Мичиганския университет съобщават, че половината от самоубийствено настроените тийнейджъри показват, че спорното телевизионно шоу \"13 reasons why\" на Netflix е допринесло за техните самоубийствени симптоми.\r\nХитовата драма, широко разпространена сред по-младите, създаде противоречия с нейното изобразяване на самоубийството. Нейната история се съсредоточава около 17-годишна ученичка, която преди смъртта си е записала касети, които подробно описват 13 причини, поради които отнема живота си.\r\nШоуто предизвика тревога сред експертите по психично здраве за потенциалното отрицателно въздействие върху уязвимите младежи.\r\nЕто защо изследователите от \"Мичиганска медицина\" попитаха самоубийствено-настроените юноши дали шоуто е допринесло за симптоми, свързани със самоубийството.\r\n                    \n                    \n                От 87-те младежи, участвали в анкетата между 2017 и 2018, половината са гледали поне един епизод от шоуто, като това са предимно тийнейджъри между 13 и 17 години. Сред 43-те, които са го наблюдавали, около половината (21) са казали, че усещат повишено чувство за риск от самоубийство.\r\n\"Нашето проучване не потвърждава, че шоуто увеличава риска от самоубийство, но потвърждава и че определено трябва да се тревожим за въздействието му върху чувствителната и уязвима младеж\", казва един от авторите на изследването.\r\nКонстатациите са в конфликт с предишен доклад, зададен от Netflix, който откри, че 71% от младежите в САЩ, които гледат сериала го обсъждат с родителите си.\r\nАвторите на изследването препоръчват сериала да се гледа с по-възрастни, с родители, а ако ли не, то поне да се обсъжда с тях след като бъде изгледан.\r\n\"Данните от нашата извадка показаха, че децата, които са изложени на висок риск от самоубийство, не споделят опита си от сериала с възрастни. Най-предразположените към самоубийство тинейджъри са гледали шоуто сами или с приятели, но не с родители, учители или училищни съветници\", костатират още изследващите.\r\nАвторите на изследването твърдят, че са необходими по-нататъшни изследвания, за да се прецени правилно как медийно съдържание, което се фокусира по някакъв начин върху самоубийството, може да повлияе на психичното здраве и риска от самоубийство на зрителите си.", "date": "2018.11.21", "title": "Сериал на Netflix подтиква към самоубийство?"}
{"url": "https://www.dnes.bg/balkani/2018/11/21/vuchich-ni-napadna-bylgariia-vinagi-e-protiv-syrbiia.394279", "text": "Сръбският президент Александър Вучич коментира гласуването вчера в Дубай за приемане на Косово в Интерпол и заяви, че не е изненадан от гласуването на Македония, Черна гора, Хърватия, Словения, България, които гласуваха за приемане на Прищина, и Унгария, която се въздържа, предава БТА.\n\r\nПо отношение на региона нямаше изненади. Черна гора, Македония, Хърватия, Словения, България винаги са против нас, каза Вучич за ТВ Пинк.\r\nТой напомни, че Сърбия е признала Република Македония с конституционното й име, а Скопие е признало независимостта на Косово.\r\n\"И Скопие, и Подгорица имат свои приятели в Прищина. На тях албанците са им искрени приятели. На нас изпратиха ясно послание - вие сте ни второкласни приятели, по-малко важни приятели. Нашият отговор на това е, че ще имаме възможно най-добро сътрудничество, но добре разбрахме тяхното послание и добре разбрахме кой им е по-близък и по-важен\", каза Вучич.\r\n                    \n                    \n                След коментара на Вучич със свое съобщение излезе и министърът на отбраната на Сърбия Александър Вулин. \r\n\"Призовавам президента да преразгледа отношенията с Черна гора и Македония и да им покаже, че приятелските отношения със Сърбия трябва да се заслужат\", каза Вулин\r\nТой добави, че \"Черна гора и Северна Македония подкрепиха приемането на косовските наркокартели в полицейската организация. Застанаха на страната на Косово, осъзнавайки, че с това обиждат Сърбия\".\n\r\n\"Ако не им е стигала смелост да гласуват против, можеха да се въздържат и така да покажат, че не им е безразлично какво мисли и чувства Сърбия\", каза още Вулин.\r\n ", "date": "2018.11.21", "title": "Вучич ни нападна: България винаги е против Сърбия!"}
{"url": "https://www.dnes.bg/notifikacii/2018/11/21/pushish-djoint-vednyj-i-nasa-razsledva-spacex.394248", "text": "НАСА ще започне разследване за използване на наркотици в компаниите SpaceX  и Боинг, съобщава австралийското списание \"Космос\". Причината? Космическата организация е притеснена за безопасността на работниците, след като Илон Мъск демонстративно пуши марихуана в национален ефир.\r\nДвете компании са избрани от НАСА за транспортиране на астронавти към Международната космическа станция. Шефът на организацията Бил Герстънмейър заяви пред в. \"Вашингтон пост\", че разследването ще се интересуват от всичко, което би могло да повлияе върху сигурността.\r\nТо ще започне другата година и ще трае няколко месеца, за да е уверена правителствената организация, че нейните частни партньори спазват критериите за сигурност на работното място и най-вече, дали служителите не са под влияние на наркотици.\r\n                \n                \"Когато видя нещо нередно, главното ми притеснение е какво е довело до него и НАСА замесена ли е в това? - коментира Герстънмейър. - Трябва да покажем на американците, че когато качим някого в ракетата, той е в безопасност\".\r\nШефът на правителствената организация допълни, че има пълна вярна на екипа на SpaceX, но всичко, което предизвиква съмнение, трябва да бъде проверено.", "date": "2018.11.21", "title": "Пушиш джойнт веднъж и НАСА разследва... SpaceX  "}
{"url": "https://www.dnes.bg/eu/2018/11/21/minimalnata-zaplata-v-chehiia-se-vdiga-stava-584.394254", "text": "Чешкото правителство на малцинството одобри плановете за увеличение на минималната работна заплата с 9,4 процента до 13,350 крони (584 долара) от началото на следващата година, съобщи ДПА. \n\n\r\nКабинетът, съставен от популистката партия \"Действие на недоволните граждани 2011\" (АНО) и Чешката социалдемократическа партия (ЧСДП), одобри мерките, които ще засегнат около 150 000 служители.\n\r\nМинистърът на труда и социалните грижи Яна Малачова написа в Туитър, че мерките целят да подложат на натиск работодателите, за да увеличат заплатите.\n\r\nЧешката търговска камара обвини правителството, че не е реагирало достатъчно на легитимните опасения на работодателите, че увеличението на минималната работна заплата ще засегне най-вече малките и средни компании в селските райони с пропорционално голям брой служители.\n                    \n                    \n                \r\nСредният брутен доход в Чехия е около 1200 евро (1,366 долара) на месец, според чешкия статистически институт. Нивото на безработицата през септември е било 2,3 процента, което е най-ниското в ЕС, по данни на Европейската статистическа служба Евростат.\n\r\n/БТА/", "date": "2018.11.21", "title": "Минималната заплата в Чехия се вдига – става $584"}
{"url": "https://www.dnes.bg/obshtestvo/2018/11/21/po-10-kucheta-na-sedmica-se-izsipvat-v-pazardjik.394238", "text": "Над 15 случая за отровени кучета има в Пазарджик, като спасените са едва 4, съобщават защитници на животните пред \"Фокус\".\n\r\nПо думите им отравянето на кучетата е целенасочено, за да се разчисти града от бездомните животни.\r\n\"Това не е решението на проблема. Всяка седмица се изсипват буквално от бус по 10 кучета в крайните квартали на града и въпреки, че има очевидци, няма подадени сигнали към полицията, за да може адекватно да се постъпи в такива ситуации\", казаха природозащитниците и допълниха, че съществуващата Зоополиция реално не изпълнява до край функцията на такава.\r\n\"Липсва изцяло контрол върху домашното развъждане, липса на желание за задължителна кастрация и чипиране на любимците. Всички знаем, че бездомните животни не са родени на улицата, а са изхвърлени от недобросъвестни стопани, за това е нужен контрол именно на домашните животни, за тяхното правилно отглеждане\", посочиха те.\r\n                    \n                    \n                Друг основен проблем е липсата на приют в региона, за който от години се говори, но да бъде изграден по европейски тип, а не като някои съществуващите в страната, които не отговарят на изискванията, добавиха защитниците.\r\nДоброволците в града се стремят да помагат на бездомните животни, категорични са екоактивистите.", "date": "2018.11.21", "title": "По 10 кучета на седмица се \"изсипват\" в Пазарджик"}
{"url": "https://www.dnes.bg/stranata/2018/11/21/dobrata-novina-da-darish-50-hil-leva-za-hram-bez-da-afishirash.394228", "text": "Църковното настоятелство на строящия се храм \"Св. Пантелеймон и Св. Седмочисленици\" в град Каспичан получи лично дарение от местен жител в размер на 50 000 лв. \n\n\n\r\nЩедростта на Стойчо Стойчев не е афиширана от него, а стана известна от публично оповестено благодарствено писмо от общината.\r\n\"Това е най-голямото лично дарение, постъпвало по сметката за градеж на църквата. Много сме благодарни. В днешните все по-материални времена един благороден жест, като този, връща надеждата, че добротата съществува\", казва кметът Милена Недева.\r\n\"Възхитени сме от постъпката на този сърцат човек. Средствата му ще послужат за завършване на дълго строения храм\", обясни пред \"Труд\" адвокат Ралица Тодорова, член на настоятелството.\n                    \n                    \n                \r\nГолемият дарител е известен в малкия Каспичан като бай Стойчо. Пенсионер на 84 г. с 404 лв. пенсия и до скоро собственик на малък цех за производство на керамика.\r\n\"Обикновен човек, среден българин съм. Обичам хората и да съм сред хората, искам да оставя нещо хубаво след себе си. Казвам ви, че парите не са важни, а какво ще направиш с тях. Никой не е взел нищо от този свят със себе си. Нито съпругата ми, нито синът ми, които починаха…\", обяснява пенсионерът.\r\nПрави дарението за църквата точно в памет на сина си Пламен Иванов. Мъжът е най-дълго преживелият българин у нас с диагноза таласемия (заболяване на кръвта) до 49-годишна възраст. Издъхнал от инсулт в ръцете на Стойчо на 18 февруари тази година.\r\n\"И какво като имах пари? Не можах да го спася!\", споделя бащата. Приживе синът често казвал, че ако стане нещо с него, иска татко му да продаде негово жилище във Варна и да направи дарение за дълго строената църква в Каспичан.\r\nПреди дни Стойчо изпълнил желанието му и казва, че ще бъде най-щастлив, когато види църквата завършена. Ако е нужно ще дари и още пари.\r\n\"Това е напълно възможно. Ще използваме средствата му за довършителни дейности. В момента майстори работят по иконостаса на храма, зограф рисува иконите, краят на строителството се вижда\", уверява адвокат Тодорова.\r\nА бай Стойчо обяснява, че е християнин – като се взели със съпругата му се венчали в църква, после свещеник кръстил и двамата му сина.", "date": "2018.11.21", "title": "Добрата новина: Да дариш 50 хил. лева за храм, без да афишираш!"}
{"url": "https://www.dnes.bg/obshtestvo/2018/11/21/pochina-ekspravosydniiat-ministyr-vasil-gocev-poklon.394259", "text": "Внезапно почина видният български юрист и политик Васил Стоянов Гоцев, съобщиха за БТА неговите близки.\r\nПанихидата ще се състои на 23 ноември в храм \"Света София\", от 12 часа.\r\nВасил Гоцев е роден на 21 юли 1929 година в София. Завършва право в Софийския университет \"Климент Охридски\" през 1951 година, след което работи като адвокат в Перник и София. \r\nОт 1986 година преподава гражданско право в Софийския университет.\r\nГоцев става член на възстановената Демократическа партия, част от Съюза на демократичните сили, и от 1991 година е избиран три пъти за народен представител. \r\nОт 1997 до 1999 година e министър на правосъдието и правната евроинтеграция в правителството на Иван Костов. \r\nОт 2001 до 2011 година Васил Гоцев е съдия в Конституционния съд от квотата на Народното събрание.\r\nПоклон пред паметта му!\r\n ", "date": "2018.11.21", "title": "Почина експравосъдният министър Васил Гоцев. Поклон!"}
{"url": "https://www.dnes.bg/obshtestvo/2018/11/21/atanasova-kym-ninova-ns-ne-e-ninovalend-pokajete-si-fisha-ot-zaplatata.394260", "text": "Политическите престрелки между управляващи и опозиция продължават на различни фронтове. Този път главна тема е депутатската заплата. \r\nПоводът е вчерашното изказване на лидера на БСП Корнелия Нинова, която заяви, че левицата ще внесе предложение за намаляване заплатата на депутатите с 543 лв. \r\nСпоред нея това е увеличението, натрупано през последните 2 години, а сегашният размер на депутатската заплата е неморално и е \"несправедливост\", която се случва във време на протести срещу стандарта на живот, високите сметки и ниските доходи. \r\n каза още Корнлелия Нинова през изминалия ден. \n                    \n                    \n                \r\n \r\n\", написа още лидерката на левицата.\n\n\n\r\nВ отговор на нейните атаки, Десислава Атанасова от ГЕРБ представи фиш от заплатата си като народен представител през 2013 г., когато сегашните управляващи бойкотираха кабинета на Пламен Орешарски. \r\n, написа Атанасова във своя личен профил във Facebook. \r\nАтанасова написа още, че по време на бойкота на политическа партия ГЕРБ срещу кабинета Орешарски, депутатите са се отказали от 70% от своите възнаграждения, лишили са се съзнателно от пътуването в командировки и ползването на служебни автомобили.  \r\nКато резултат от това, пише още депутатът от ГЕРБ, през 2013 г., Атанасова е получила 489 лв. възнаграждение при заплата 2196 лв.\r\n\r\n, написа още Десислава Атанасова.", "date": "2018.11.21", "title": "Атанасова към Нинова: НС не е Ниноваленд! Покажете си фиша от заплатата!"}
{"url": "https://www.dnes.bg/politika/2018/11/21/kreslivite-maiki-s-uj-bolni-deca-vzeha-glavata-na-simeonov.394216", "text": "Депутатите освободиха от поста вицето Валери Симеонов, който хвърли оставка в петък след 26 дни на протести  на майките на деца с увреждания, които той нарече \"кресливи\",а децата им уж \"болни\".\n\n\n\r\n\"За\" оставката му бяха 116 народни представители от мнозинството, против нея - 62 от БСП и ДПС.\r\nСамият Симеонов не присъства в пленарната зала, за да види лично как ще гласуват законотворците, въпреки че беше в сградата на парламента. Симеонов предпочете да следи дебата от кабинета на зам.-шефа на НС Емил Христов.\r\nПремиерът Бойко Борисов пък изобщо не дойде в парламента, за да присъства на гласуването, въпреки от БСП поискаха лично той да обясни защо вицето напуска поста.\r\n                    \n                    \n                \"Мотивите за отстраняването на Валери Симеонов трябва да бъдат чути от министър-председателя. Ние така и не разбрахме защо си даде оставката Валери Симеонов. Неидването на Борисов е неуважение към конституцията\", кипна червеният Валери Жаблянов.\r\nСимеонов изненадващо обяви, че подава оставка, защото не може да тежи като воденичен камък на сегашното управление, което било едно от най-успешните, като с присъствието си в изпълнителната власт създава \"предпоставки за протести, атаки от опозицията и извънпарламентарни партии и части от обществото\".\r\n\"Давам си сметка, че е медийна кампания, от която се възползват и определени политически сили. Тази медийна кампания удря върху рейтинга на правителството и се превръща в пречка за нормалното функциониране на сегашното управление. Това аз не мога да си го позволя,\" каза Симеонов.\r\nОставка му заради определението му за недоволните майки беше поискана от лидера на коалиционния му партньор в малката коалиция \"Атака\" Волен Сидеров, от ДПС, от БСП.\r\nНе само като вицепремиер Симеонов направи непремерени и крайни изказвания.\r\nКато депутат през 2014 г. от парламентарната трибуна той избухна по адрес на ромския етност: \"...нагли, самонадеяни и озверели човекоподобни, изискващи право на заплати, без да полагат труд, изискващи помощи по болест, без да са болни, детски за деца, които играят с прасетата на улицата, и майчински помощи за жени с инстинкти на улични кучки...\" и \"...нагли, самонадеяни и озверели човекоподобни, готови на убийство, за да ограбят няколко лева...\".\r\nПрез февруари тази година Симеонов и неговата партия директно атакуваха евродепутата от \"Зелените\" Ска Келер, която подкрепи протестите срещу строителството в Пирин. Изявите ѝ разгневиха Валери Симеонов и партията му НФСБ, която излезе с позиция срещу Ска Келер в позиция озаглавена \"Да намажем ските на Ска Келер\". Тя бе наречена \"нагла и самонадеяна особа\", \"покрила се с позорна слава зелена активистка\", а в допълнение НФСБ поиска МВнР да я обяви за персона нон грата и тя да бъде експулсирана.\r\nПрез лятото Симеонов пък сам хукна на проверки дали се спазват ограниченията за шума в заведенията, защото според него разделянето на курортите на \"тихи\" и \"шумни\" било \"глупотевините на министър Ангелкова\".\r\nПолитическата кариера на Валери Симеонов тръгна от партия \"Атака\", която създаде заедно с Волен Сидеров, на когото е кум. \n\r\nКраят на общият им път обаче дойде през 2009 г. \n\r\nДве години по-късно Симеонов учреди своята партия Национален фронт за спасение н България. \n\r\nОт 2014 г. и 2017 г. беше депутат от Патриотичния фронт. \n\r\nНа 10 юни 2016 г., след седем години пауза, Валери Симеонов се срещна с Волен Сидеров за сближаване на позициите. \n\r\nТака се стигна до коалицията Обединени патриоти с участието и на ВМРО, която стана малкият партьор на ГЕРБ във властта и прати Симеонов за вице на Борисов.", "date": "2018.11.21", "title": "\"Кресливите\" майки с \"уж болни\" деца взеха главата на Симеонов "}
{"url": "https://www.dnes.bg/obshtestvo/2018/11/21/zaradi-epidemiiata-ot-diabet-10-miliona-bez-insulin.394246", "text": "На 14 ноември отбелязахме Световния ден за борба с диабета. Болестта поразява хиляди хора годишно, а последно проучване сочи, че глобалната епидемия от болестта подклажда и рекордно търсене на инсулин. \n\r\nОпасенията са, че ако не се подобри значително достъпът до медикамента, това може да остави 10 милиона души без нужните им инжекции. \n\r\nУчени заявиха, че количеството инсулин, нужно за ефикасното лечение на засегнатите от диабет тип 2, ще се увеличи с над 20% през следващите 12 години.\r\nДо инсулин обаче няма да имат достъп половината от онези 79 милиона диабетици, за които се предвижда, че ще се нуждаят от него през 2030 г. \n\r\nНедостигът ще е най-остър в Африка, където изследователският екип под ръководството на д-р Санджай Басу от Станфордския университет смята, че доставката на инсулин трябва да се увеличи 7 пъти, за да се лекуват пациенти от рисковата група, пишат от БТА.\r\n                    \n                    \n                От диабет, който води до слепота, бъбречна недостатъчност, сърдечни проблеми, невропатична болка и ампутации, сега са засегнати 9 процента от възрастните хора по света, при 5 процента от тях през 1980 г. Повечето диабетици са засегнати от диабет тип 2, който е свързан със затлъстяване и недостиг на физическа активност.\r\nДиабет тип 2 се разпространява особено бързо в развиващите се страни, чиито жители възприемат западния начин на живот. \n\r\n\r\n ", "date": "2018.11.21", "title": "Заради епидемията от диабет: 10 милиона без инсулин?!"}
{"url": "https://www.dnes.bg/politika/2018/11/21/mariiana-se-zakle-vyv-vsichkite-si-deistviia-da-se-rykovodi-ot-naroda.394263", "text": "\r\nМарияна Николова е новият вицепремиер по икономическата и демографската политика.\r\nТя седна в стола на хвърлилия оставка Валери Симеонов с подкрепата на 116 депутати от мнозинството. 62 от БСП и ДПС бяха против, въздържали се нямаше.\r\nНиколова се закле в парламента и обеща да се ръководи във всичките си действия от интересите на народа.\n\r\nТя е вторият вице от квотата на Обединени патриоти наред с Красимир Каракачанов, но нито един от депутатите от малката коалиция в управлението не се изказа за нея.\n\n\n\n\n\n\r\nПремиерът Бойко Борисов пък не дойде в парламента, за да я представи, а остави това на Каракачанов.\n                    \n                    \n                \r\nОще в началото на дебата, който продължи над четири часа, за оставката на Симеонов и избора на наследничката му, червеният Драгомир Стойнев призова Николова да не става вицепремиер.\n\r\n\"Откажете се от поста, няма да имате нужната подкрепа\", призова той и настоя с Валери Симеонов да си тръгне цялото правителство.\n\r\n\"Симеонов си отива, но и остава. На негово място идва поредният заместител\", скочи Стойнев.\n\r\nСоцлидерката Корнелия Нинова пък се оплака, че премиерът се е отнесъл неуважително към законотворците.\n\r\n\"Тук е най-важната институция на България, а премиерът унижи парламента, 10 години в управлението той налага този стил, няма държавност, няма институции, един човек налага еднолично управление\", настоя тя.\n\r\nСпоред нея оставката на Симеонов не решавала нито един проблем, защото управляващата коалиция не е за политики, а за власт, пари и постове.\r\n\"Две години скандали и нестабилност в управлението, две години спорят за това кой какъв пост да заеме, кой какви лобистки интереси защитава, караници за постове, за влияние, за власт\", обвини тя.\n\r\nНинова смята, че властта си живее в собствен свят, който не кореспондира с реалността и заради нейното високомерие и арогантност хиляди хора са на улиците.\n\r\nТака че тя отново призова от парламентарната трибуна за нови избори.\n\r\nШефът на депутатите от ГЕРБ Цветан Цветанов не й остана длъжен и обвини левицата в популизъм.\n\r\n\"Уважаеми колеги от ляво, това не са политики\", скочи той и настоя, че ГЕРБ има програма за целия си мандат и до момента управляващите не са отстъпили от заложеното в нея.\n\r\nВежди Рашидов от ГЕРБ пък се обиди от думите на Нинова за лобизма и скочи, че той като министър не е лобирал за никого и не е честно така да се говори за неговите колеги.\n\r\nМного олигарси обаче били ходили при него, докато беше министър и заради това и се обърна към левицата: \"Ако напиша книга ще ви стане лошо, молете се да не живея дълго, защото и аз съм решил да напиша книга като Бербатов\".\n\r\nСпоред Тома Биков от ГЕРБ пък БСП пак говори за смяна на модела, но не казва какъв е той.\n\r\nЗа Рамадан Аталай от ДПС нещата в коалицията не вървят добре.\n\r\n\"Скандали всяка сутрин, а на премиера вече не му е удобно да дойде да седне тук до Каракачанов, защото Вие, г-н Каракачанов, със синята каска целите да помирите, тези които търсят единствено личен интерес\", коментира той.\n\r\nСпоред него кабинетът \"Борисов\" 3 е порочно заченато управление, а оставката на Валери Симеонов толкова закъсня, че вече и политиците нямат идея как ще се справят с бунта на протестиращите.\n\r\nНакрая думата взе и вицето Красимир Каракачанов, за да порицае депутатите, че не са обсъдили по същество оставката на Валери Симеонов и не е имало нито един въпрос към предложената за поста му Марияна Николова.\n\r\nСпоред него явно целта на този театър, който разиграха от БСП, е била да се превърне дебата във вот на недоверие срещу правителството.\n\r\nКаракачанов похвали кабинета и обяви, че от миналата година се вдигат парите за армията, за полицаите, скачат и доходите.\n\r\nТой обвини левицата, че се опитва да си решава вътрешните проблеми, \"клатейки държавата\".\n\r\n\"Най-масови и най-озверелите протести бяха, когато БСП управлява държавата\", скочи вицето.", "date": "2018.11.21", "title": "Марияна се закле във всичките си действия да се ръководи от... народа"}
{"url": "https://www.dnes.bg/notifikacii/2018/11/21/gdbop-alarmira-kuhi-saitove-reklamirat-golemi-otstypki.394253", "text": "ГДБОП предупреждава за измамни сайтове по време на \"черния петък\" и предстоящите коледни и новогодишни празници. Сайтове с големи отстъпки, които често рекламират и популяризират своята дейност дори чрез Facebook, са най-честите капани, на които стават жертва онлайн потребителите, уточняват от МВР.\r\nПо статистика на специализирания отдел \"Киберпрестъпност\" при ГДБОП броят на измамните сайтове нараства над 10 пъти преди големи празници, каквито са и предстоящите.\r\nОсновен белег на фалшивите сайтове, че са регистрирани наскоро. От МВР допълват, че за историята на всеки сайт лесно може да бъде направена проверка чрез откритите източници на Интернет. Пример за такъв източник, в който може да проверите от кога съществува даден сайт е www.centralops.net.\r\n                \n                Потребителите на онлайн търговията трябва да внимават и за сайтове, които продават фалшификати на световно известни защитени търговски марки на облекла, устройства, екипировка за зимните и други спортове и т.н.\r\nПри \"кухите\" сайтове, които представляват една \"гола\" интернет страница /липсва реален търговец, склад, дейност/, която е рекламирана на много места, имат доста къс живот - за около месец, два. През този период за този вид страници киберпрестъпниците създават широка рекламна кампания - чрез банери в други сайтове и реклами в социални медии.\r\nВъв фейк сайта обикновено за високите отстъпки често има поле с пояснение, че ниските цени се дължат на дългия период на доставка - над 40-50 дни. С това пояснение киберпрестъпниците въвеждат в заблуждение и успокояват жертвите си.\r\nПо този начин, след като \"кухата\" страница събере финансовите средства от извършените към нея \"покупки\" и рекламната й кампания приключи, страницата бива изтрита и повече не може да бъде намерена.\r\nФинансовите средства за мнимите покупки на жертвите обикновено постъпват в банкови сметки в Китай и други континенти, което силно затруднява тяхното възстановяване.", "date": "2018.11.21", "title": "ГДБОП алармира: Кухи сайтове рекламират големи отстъпки"}
{"url": "https://www.dnes.bg/snimka-na-denia/2018/11/21/chetvyrtyk-na-iztok-dyjd-na-sever-sniag.394249", "text": "През нощта валежите ще са повсеместни, значителни в източната половина от България, а в северозападните райони дъждът ще преминава в сняг.\n\r\nУтре от запад валежите ще започнат да отслабват, след обяд и да спират, най-късно в югоизточните райони. Ще духа умерен вятър от север-североизток, сочи  на НИМХ. \n\r\nВ Северозападна България температурите ще бъдат без съществен дневен ход и ще бъдат около 0 градуса. В останалата част от страната минималните температури ще бъдат предимно между 1 и 5 градуса, а максималните - между 5 и 10 градуса.\n\r\nНад Черноморието ще бъде облачно, дъждовно и ветровито. По-значителни ще бъдат валежите по южното крайбрежие. Ще духа умерен до силен вятър от север-североизточен вятър. Максималните температури ще бъдат 9-12 градуса. Температурата на морската вода ще бъде 13-14 градуса. Вълнението на морето ще бъде 3-4 бала.\n                \n                \r\nВ планините ще бъде облачно с валежи от дъжд, над 1700-1800 м - от сняг. Ще духа умерен източен вятър. Максималната температура на височина 1200 м ще бъде около 6 градуса, на 2000 м-около 0 градуса.", "date": "2018.11.21", "title": "Четвъртък: На изток дъжд, на север – сняг!"}
{"url": "https://www.dnes.bg/notifikacii/2018/11/21/rusnacite-ne-uspiaha-da-slojat-ryka-vyrhu-interpol.394230", "text": "Ким Чен Ян е новият президент на \"Интерпол\", побеждавайки в надпреварата фаворитът Александър Прокопчук. Кореецът отвя руснака с 194 гласа на годишния конгрес в Дубай.\r\nМакар всички да мислеха, че Прокопчук ще заеме поста, в последните дни преди вота САЩ се обяви твърдо против генералът да застане начело на полицейската организация.\r\nСпоред тях руснакът щял да превърне \"Интерпол\" в инструмент на президента Владимир Путин, а кандидатурата му била \"недопустимо политизиране\".\r\nОт друга страна, Ким Чен Ян, който временно изпълняваше длъжността след изненадващата \"оставка\" на китаеца Мън Хунвей е перфектния избор за Америка.\r\n\"Интерпол\" трябваше да избира нов президент след като съпругата на Хунвей алармира, че мъжът й е изчезнал. Той последно е забелязан на летището в Стотхолм където се качил на самолет към родината си.\r\n                \n                По-късно Китай обяви, че разследва Мън Хунвей за взимане на подкупи. Мистериозно, изчезналият мъж все пак успя да подаде оставка като глава на \"Интерпол\", но така и не се появи.", "date": "2018.11.21", "title": "Руснаците не успяха да сложат ръка върху \"Интерпол\""}
{"url": "https://www.dnes.bg/stranata/2018/11/21/mvr-niama-hvyrlena-otrova-za-kucheta-iz-pazardjik.394255", "text": "Полицията в Пазарджик опроверга информацията във Facebook, че по детските площадки на Пазарджик има разхвърляна отрова за кучета. \r\nНе отговарят на истината и информациите в социалните мрежи, че са открити 14 умъртвени кучета в града. \n\r\nПрез миналата седмица е открит труп на едно улично куче. Има сигнал за друго починало домашно куче. Все още няма резултати от аутопсията, която трябва да каже точната причина за смъртта им. \r\nПо повод информацията за разпространената отрова в града е направена обстойна проверка, каза пред БНР говорителят на полицията Мирослав Стоянов.\r\n\"Изпратихме колеги. Не се потвърди тази въпросна информация, но тук по-скоро да използваме факта да апелираме към гражданите, когато нещо се случва, официалният канал за общуване с полицията е или телефон 112, или телефоните на дежурните части, а не чрез Facebook групи, защото няма как или аз, или колегите да следим Facebook групите при положение, че някои от тях са и затворени и ние трябва постоянно да следим във Facebook кой какво публикува и какво пише и да се самосезираме и да правим проверки, без да сме официално сигнализирани\", посочи той.", "date": "2018.11.21", "title": "МВР: Няма хвърлена отрова за кучета из Пазарджик"}
{"url": "https://www.dnes.bg/politika/2018/11/21/viceto-nikolova-obeshta-shte-otgovariam-za-dumite-si.394270", "text": "\n\r\nПрясно избраният вицепремиер Марияна Николова заяви, че кандидатурата й е излъчена от \"Обединените патриоти\" и ще търси диалог с всеки депутат.\r\nНиколова каза пред журналисти в Министерския съвет, че разбира майките на деца с увреждания, които по думите й \"са преживели много\".\n\n\n\r\n\"Аз също съм майка. Един от моите приоритети ще бъде българското дете, каквото и да е то, принципно подкрепям децата\", каза Николова. Тя изрази готовност и за среща с майките, ако те поискат или дори да ги покани на среща.\r\nНиколова не се притеснява от \"наследството\" на Валери Симеонов, чиято оставка взеха именно думите му, че това са \"кресливи жени с уж болни деца\" и обясни, че ще отговаря за своите изявления.\r\n                    \n                    \n                \"За мен това е висока отговорност, голяма чест, не бих отказала такова конкретно предложение“, коментира тя новия си пост. \"Всичко стана много бързо\", отговори Николова на въпрос колко време й е трябвало да го приеме.\r\nНовият вицепремиер очаква да види каква отговорност ще й възложи премиерът Бойко Борисов, за да конкретизира какви действия ще предприеме.", "date": "2018.11.21", "title": "Вицето Николова обеща: Ще отговарям за думите си!"}
{"url": "https://www.dnes.bg/akoshtete-vqrvaite/2018/11/21/liubov-prysten-za-paris-a-nakraia-niama-svatba.394242", "text": "Парис Хилтън и Крис Зилка са се разделили, твърдят източници на \"People\". Двамата бяха сгодени в продължение на 11 месеца и се очакваше скоро да има сватба. \r\n\"Те скъсаха преди няколко месеца. Връзката им се задълбочаваше прекалено бързо и Парис осъзна, че това не е правилно за нея\", казали са източниците.\r\n \r\nОт JustJared твърдят, че Парис и Крис са се разделили в началото на ноември, защото връзката им се изчерпала, след двете години, прекарани заедно.\r\n \r\nКрис Зилка предложи брак на богатата наследница в навечерието на миналата Нова година. Той ѝ е дал диамантен годежен пръстен, който струвал 2 млн. долара.\r\n \r\n", "date": "2018.11.21", "title": "Любов, пръстен за Парис, а накрая – няма сватба!"}
{"url": "https://www.dnes.bg/stranata/2018/11/21/myj-zagina-pri-pyten-ad-s-tir-na-pytia-krai-varna.394273", "text": "Тежка катастрофа между ТИР и микробус, при която загина млад мъж, затвори напълно пътя Варна-Бургас и в двете посоки в района на Старо Оряхово, съобщи \"\". \r\nИнцидентът е станал по обед, на прав участък, при мокър асфалт и намалена видимост. \r\nТоварният автомобил и микробуса са обърнати в канавката. \r\nЗагиналият мъж е на 27 години. При удара са пострадали още двама души - мъж и жена, които са откарани с линейка в болница. По първоначални данни и двамата са контактни.\r\nНа място текат действия по разследване на детайли и обстоятелства около инцидента. \r\nПридвижването се осъществява по обходни маршрути.", "date": "2018.11.21", "title": "Мъж загина при пътен ад с ТИР на пътя край Варна"}
{"url": "https://www.dnes.bg/sofia/2018/11/21/biznesyt-za-protestite-ne-moje-ulicata-da-diktuva-na-dyrjavata.394267", "text": "Протестите са недопустими, не може улицата да диктува какво трябва да става в държавата. С тези остри думи шефът на КРИБ Кирил Домусчиев поиска правителството да вземе мерки, за да не пречат митингите на фирмите. \n\r\nВъпросът е бил обсъден на среща при премиера Бойко Борисов в тристранен формат – работодатели, синдикати и правителство.\r\nНа нея са били засегнати още редица актуални икономически и социални теми – за доходите, работната сила, условията за бизнес, за енергетиката.\r\n\"Не може да блокират магистралите, да спират ТИР-ове с нашата продукция, да спират хората да се приберат у дома си\", каза Домусчиев, който подчерта, че реално протестират малък брой хора.\r\n                    \n                    \n                \"И аз мога да изляза със своите секретарки, счетоводителки, чистачки, сигурно ще събера повече от 200 човека и мога да направя и по-голям митинг пред Министерския съвет, ако съм недоволен, това не е нормално\", настоя още той.\r\nПо думите му на държавата е нужна стабилност, а предсрочни избори няма да помогнат за увеличаване на доходите на хората и за ръст на икономиката, точно обратното.\r\nБизнесът призова и партиите да спрат с популистките изказвания, давайки предложения, които не са реалистични.\r\nСпоред Димитър Манолов от КТ \"Подкрепа\" преди години са били положени успешни усилия идеята за граждански протест да бъде дискредитирана.\r\n\"В това, което днес виждаме, има всичко – и автентична гражданска енергия, има и политически провокирани участия. Прави впечатление, че мащабът не е чак толкова голям, колкото на някой му се иска\", каза Манолов.\r\nТой напомни и че между протестиращите има различни мнения какво точно искат.\r\nИкономическият министър Емил Караниколов заяви, че сме демократична държава и всеки има възможност да изразява своето мнение.\r\n\"Не трябва обаче да се пречи на другите, които не искат да протестират\", изтъкна той. Караниколов не коментира трябва ли държавата да вземе някакви мерки, както поиска бизнесът.", "date": "2018.11.21", "title": "Бизнесът за протестите: Не може улицата да диктува на държавата!"}
{"url": "https://www.dnes.bg/index/2018/11/21/receptata-dnes-rula-s-kanela-i-kafiava-zahar.394141", "text": "\r\n1 кубче мая\r\n¼ чаша топла вода\r\n1 и ½ чаша пълномаслено мляко\r\n½ чаша олио\r\n4 и ½ чаши брашно\r\n1 чаена лъжичка сол\r\n½ чаена лъжичка сода за хляб\r\n½ чаша масло, разтопено\r\n1 и ¼ чаши кафява захар\r\n1 и ½ чаени лъжички канела\r\n\r\n\r\n \r\nВ голяма купа размийте маята в топлата вода. Оставете я за 10 минути да стане кремообразна. Загрейте млякото в малък тиган или касерола, докато се стопли. Добавете млякото и олиото към маята. Разбъркайте добре.\r\n \r\nСмесете брашното, солта, содата заедно. Може да ги пресеете. Бавно смесете сухите и течните съставки и разбърквайте, докато се получи меко тесто. Омесете го с ръце. Оставете да почине и да втаса 20 минути.\r\n \r\nВ малка купа смесете кафявата захар, канелата и разтопеното масло.\r\n \r\nРазточете тестото. Намажете го с канелената смес. След това го нарежете на отделни рула с дебелина около 3 сантиметра. Подредете рулата в намазнена тавичка за печене. Печете в загрята на 200 градуса фурна.\r\n\r\n", "date": "2018.11.21", "title": "Рецептата Dnes: Рула с канела и кафява захар"}
{"url": "https://www.dnes.bg/notifikacii/2018/11/21/izsledvane-rodnoto-fermerskoto-sirene-s-bakterii.394213", "text": "Сирена и прясно мляко от фермерските пазари не отговарят нито на европейското, нито на българското законодателство за хигиена при храните. В част от продукцията се намира опасната бактерия ешерихия коли, която може да предизвиква диария, а в някои случаи дори смърт. \n\r\nТревожните резултати за съдържанието на фермерските продукти бяха установени при лабораторно изследване, направено от Центъра по биология на храните по поръчка на \"Телеграф\".\n\r\nОказва се, че не само бактерията ешерихия коли е проблемът в сирената и млякото. Два от фермерските продукти съдържат и антибиотици. \n\r\nЗакупени са били 8 проби млечни продукта - сирена, извара и прясно мляко. Четири от тях - от фермерските пазари пред Министерството на земеделието, храните и горите и пазара \"Римска стена\". Отделно са били купени продукти и от биомагазини – два вида краве сирене, козе сирене и натрошено козе сирене.\n                \n                \r\nСлед направения микробиологичен анализ е станало ясно, че само два биопродукта отговарят както на българските, така и на европейските норми. В останалите шест – два био и всичките четири фермерски, има колиформи или ешерихия коли над нормите. Или и двете.\n\r\nПри някои от продуктите превишението на нормите стига до 10 000 пъти!\n\r\nВ изварата от краве мляко, купена от „Римската стена“, в двете фермерски сирена и във фермерското прясно мляко, купени от пазара пред МЗХГ, коли формите са над 10 000 клетки на грам при норма според родното законодателство една на грам. В двете биосирена колиформите са по-малко, но отново извън нормите – в натрошеното козе сирене са 2500 на грам, а в кравето сирене са 4000 на грам.\n\r\nНо най-притеснителното е, че в три от фермерските продукти се установява опасната бактерия ешерихия коли, сочат още резултатите. \n\r\nСъгласно европейския регламент допустими са до 1000 на грам. В двете фермерски сирена те обаче са 1000 на грам. А в прясното мляко – цели 9500 на грам!", "date": "2018.11.21", "title": "Изследване: Родното фермерското сирене – с бактерии!"}
{"url": "https://www.dnes.bg/notifikacii/2018/11/21/sriadata-3-stypki-za-poveche-energiia-prez-denia.394189", "text": "Знаете ли какво е общото между мака на прах, чай сенча и матча, йербамате? \r\nВсички те не само имат редица ползи за здравето, но могат да ви помогнат да повишите енергийните си нива в онези дни, в които не се чувствате съвсем във форма.\r\nПриродата ни е дарила с толкова много естествени източници, които могат да изместят енергийните напитки, които сме свикнали да приемаме.\r\n\r\n\r\nЧай масала е с произход от Индия. В превод „масала“ означава комбинация от подправки – канела, карамфил, джинджифил, черен пипер, кардамон и листа от черен чай. Как да си го приготвите?\r\n                \n                В литър вряща вода прибавете 7 пъпки карамфил, 10 зърна черен пипер, 1-2 пръчки канела, 10 шушулки кардамон, леко разпукани, около половин сантиметър обелен корен от джинджифил.\r\nВсичко трябва да ври на тих огън около 20-30 минути. След това снемете тенджерата от котлона и прибавете ½ с. л. черен чай. Запарете го няколко минути. Прибавете млякото и отново кипнете сместа. Прецедете, сервирайте в чаша и подсладете с мед.\r\nЧай масала ще помогне да повишите енергийните си нива, също така намалява възпалението в организма, тъй като е богат на антиоксиданти, благоприятства храносмилането. Тази приятна напитка ще ви достави калий, калций, магнезий, манган, желязо, витамини А, В, С, D, Е и К.\r\n", "date": "2018.11.21", "title": "Срядата... 3 стъпки за повече енергия през деня"}
{"url": "https://www.dnes.bg/cars/2018/11/21/sofiiska-mygla-li-lazeri-shte-ia-razbivat-skoro.394214", "text": "Лазери, които ще бъдат поставени на стълбовете за улично осветление, ще осветяват софийските улици при мъгла. Това предвижда пилотен проект за демоверсия на лазери против мъгла на Столичната община, по който в момента се работи, пише \"Монитор\".\n\r\nНовите устройства ще помагат на шофьорите при понижената видимост в лошо време така, че да не се стресират и да не се стига до неприятни инциденти при рязкото влизане от ясен участък в мъгла. \n\r\nОт общината коментираха, че правят всичко възможно, за да осигурят по-безопасно предвижване в града, а идеята за новия проект ще бъде представена до няколко седмици. \n\r\nВ момента столицата разполага с 330 повдигнати пешеходни пътеки, които убиват скоростта на шофьорите. 220 са зебрите с допълнително осветление. Около училищата и детските градини пък има над 1000 изкуствени неравности.\n                    \n                    \n                \r\nМеждувременно кметът на София Йорданка Фандъкова съобщи, че общината ще продължи да изгражда и интерактивни площадки по пътна безопасност в столичните детски градини и училища, като в момента има създадени 84. \n\r\n\"Нашата задача е да направим средата по-безопасна, за да гарантираме живота и здравето на най-ценното, което имаме, нашите деца, както и да ги обучим и да им създадем навици за безопасно придвижване в града\", заяви Фандъкова.\n\r\nВ четвъртък пък Столичния общински съвет ще гласува къде и колко зарядни станции за електрически автомобили да бъдат поставени в града. \n\r\nЗам.-кметът по транспорт Евгени Крусев предлага в София да има 25 места за зареждане на е-коли.", "date": "2018.11.21", "title": "Софийска мъгла ли? Лазери ще я разбиват, скоро!"}
{"url": "https://www.dnes.bg/akoshtete-vqrvaite/2018/11/21/dylgoletieto-102-g-e-kysmet-airiin-i-filis-go-znaiat.394215", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДълголетието е късмет – категорични са най-възрастните близначки във Великобритания.\n\r\nАйрийн и Филис навършиха достолепните 102 години и отпразнуваха заедно празника си с емоционално парти. \n\r\nБалони, парти шапки, торта и всичко това в нежно розово – цветът, присъщ за две истински принцеси. Така Айрийн и Филис Джоунс отпразнуваха рождения се ден. Въпреки достолепната възраст, дамите заложиха на парти, което много наподобява детски рожден ден, разказва . \n\r\nНяма нищо случайно в това – двете сестри са в страхотна форма, а по дух не отстъпват и на най-малките. Щастието да отбележат 102 години определят като добър повод за празненство с приятели. \n                    \n                    \n                \r\nБлизначките са родени по време на Първата световна война. Като млади работят упорито и преследват целите в живота си. Споделят, че тайната за дълголетието се крие в добрата храна.\n\r\nСемейството и приятелите им се присъединиха към техния празник и заедно похапнаха сандвичи и торта. И всички са единодушни - едно истинско парти не може да мине без хубава напитка.\r\n ", "date": "2018.11.21", "title": "Дълголетието (102 г.) е късмет! Айрийн и Филис го знаят "}
{"url": "https://www.dnes.bg/health/2018/11/21/8-polzi-za-zdraveto-ot-sminduha.394190", "text": "Сминдухът е многогодишно растение от семейство Бобови, което има много полезни свойства. Използва се като подправка, но също и в народната медицина заради неговите здравословни съставки, оказващи благотворно влияние върху организма.\r\nРодината на сминдуха е Близкия Изток. Разпространен е по целия свят, включително и у нас. Използва се широко и в Азия, най-вече в Индия. Семена от сминдух са открити дори в гробниците на египетските фараони, което говори, че древните египтяни са били добре запознати с лечебните свойства на това растение.\r\n\r\nСемената на това растение са богати на полезни хранителни вещества, включително желязо, магнезий, манган, мед, витамин В6, растителни протеини и диетични фибри. Съдържа още антиоксиданти, борещи се с възпалителните процеси, причинени от свободни радикали в тялото.\r\n                    \n                    \n                \r\n\r\nОтварата от сминдух помага за увеличаване на кърмата при кърмещи майки. Това свойство сминдухът дължи на веществото диосгенин в състава си, който представлява мощен антиоксидант, стимулиращ секрецията на кърма от млечните жлези.\r\n\r\nСминдухът облекчава спазмите, болките, възпалението в тъканите по време на менструация, както и при предменструален синдром. Действието си дължи на комбинацията от витамини, минерали и антиоксиданти.\r\n", "date": "2018.11.21", "title": "8 ползи за здравето от сминдуха"}
{"url": "https://www.dnes.bg/politika/2018/11/21/trend-ovete-gerb-vodi-na-bsp-s-1-3-podkrepata-za-op-se-topi.394217", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nАко изборите се провеждаха днес, българите биха гласували така:\n\r\nГЕРБ – 21,2%\r\nБСП – 19,9 на сто\r\nДПС – 6,5%\r\nОП – 4,2%\n\r\nЗад парламентарния борд остават \"Демократична България\", които събират 1,9 на сто подкрепа сред избирателите, и \"Воля\", които се сриват до 1,4 на сто подкрепа.\n\r\nТова отбеляза пред  политологът от Агенция \"Тренд\" Димитър Ганев.\r\nПо думите му скандалите около \"Обединени патриоти\" в последния месец оказват влияние върху електоралните стойности на коалицията, като те свиват своята подкрепа от 5,5% през октомври до 4,2% през ноември.\r\n                    \n                    \n                По думите му ерозията към формациите, съставляващи управляващата коалиция (ГЕРБ+ Патриоти – бел.ред.), не се прелива към опозиционните партии, а само увеличава дела на деклариращите, че няма да гласуват.\r\n\"Сред всички институции най-ниско е доверието в парламента, защото той е еманация на целия политически елит. А хроничното недоверие към него няма нужда да бъде коментирано\", отбеляза още Ганев.\r\nЕдна пета от всички запитани оценяват положително парламента, докато 71% са на обратното мнение.\r\nСравнително по-добри са оценките за правителството, като 28% го оценяват положително срещу 62%, които дават отрицателна оценка.\r\n\"Отчетеното през месец ноември всъщност е една продължаваща тенденция, която се наблюдава от началото на септември насам. А именно - постепенна лека ерозия на положителните оценки за работата на основните институции\", заключи политологът.", "date": "2018.11.21", "title": "\"Тренд\"-овете: ГЕРБ води на БСП с 1,3%, подкрепата за ОП се топи!"}
{"url": "https://www.dnes.bg/politika/2018/11/21/rano-rano-ot-zarana-parlamentyt-prie-mariiana-pi-kafe-i-chaka.394222", "text": "\n\r\nБъдещият вицепремиер Марияна Николова дойде в 8:20 ч. в сградата на парламента и веднага влезе в стаята на парламентарната група на \"Обединени патриоти\".\n\r\nТам пи кафе с тях, а след това заедно с депутатите от НФСБ Валентин Касабов, Георги Колев и Християн Митев се отделиха, за да разговарят.\r\nОфициалното предложение Николова на наследи поста на хвърлилия оставка в петък Валери Симеонов беше направено вчера.\r\nДосега тя беше началник на политическия му кабинет. Марияна Николова е адвокат по професия, вписана е в Софийската адвокатска колегия. Била е и държавен служител - заемала е различни експертни длъжности в администрацията.\r\n                    \n                    \n                Завършила е и Публична администрация и административни практики в СУ \"Свети Климент Охридски\", а също и Право на ЕС. Владее свободно френски и английски език.\r\nПрофесионалният си път започва като адвокат. След това става юрисконсулт на \"Топлофикация\" АД. Работи на експертни длъжности в Министерството на държавната администрация и реформа. От 2009 година е главен юрисконсулт в Министерството на земеделието.\r\nОт 2014 година е член на Управителният съвет на Държавен фонд \"Земеделие\". През 2015 година работи като държавен експерт в Държавна агенция за метрологичен и технически надзор.\r\nОт 2015 до 2017 година е ръководител на отдел \"Договорно-правен и правна защита\" в НЕК.", "date": "2018.11.21", "title": "Рано-рано от зарана, парламентът прие Марияна. Пи кафе и чака!"}
{"url": "https://www.dnes.bg/politika/2018/11/21/mariiana-edna-dama-za-vice-dali-shte-e-dialogichna.394219", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДнес окончателно трябва да бъде гласувана оставката на Валери Семиенов, а на негово място, като виципремиер без партфейл, отговаряща за демографията, е посочена Марияна Николова – бивш началник на кабинета на Валери Симеонов, юрист по професия.\n\n\r\nЗаместник-председателят на ВМРО доц. Милен Михов обясни пред , че именно НФСБ са единствените, които са могли да излъчат кандидат за този пост по силата на коалиционното споразумение и подчерта, че се приема тази номинация. \n\r\nТой изрази надеждите си, че Марияна Николова щe бъде по-диалогична и ще вдъхва доверие.\n                    \n                    \n                \r\n\"Мисля, че влизането на една дама в управлението на страната и в отношенията на коалиционните партньори е положително\", настоя Михов.\n\r\nЛидерът на НФСБ Валери Симеонов се очаква да се върне в Народното събрание като депутат от групата на \"Обединени патриоти\", а по този въпрос заместник-председателят на ВМРО коментира, че Симеонов има качества, които да бъдат използвани в парламента.\n\r\n\"Възстановява се онова отношение, което избирателите на изборите определиха\", каза още депутатът от \"Обединени патриоти\" по въпроса за това дали \"Атака\" ще останат с човек по-малко в парламента, след връщането на Валери Симеонов там.\r\n ", "date": "2018.11.21", "title": "Марияна, една дама за вице: Дали ще е диалогична?"}
{"url": "https://www.dnes.bg/rusia/2018/11/21/putin-rusiia-se-prevyoryjava-udarno.394223", "text": "Мащабното преекипиране на руските въоръжени сили ще осигури запазване на стратегическия паритет и ще защити Русия от външни заплахи. Това заяви президентът Владимир Путин, цитиран от електронния вестник \"Лента\".\n\n\r\n\"До 2021 г. делът на модерните оръжия и техника в армията и флота трябва да достигне най-малко 70 на сто\", каза Путин пред участниците в съвещание по военни въпроси в Сочи. По думите му това мащабно превъоръжаване ще даде възможност да бъдат решени всички задачи, поставени на войските.\n\r\nЗа създаване и серийно производство на въоръжения и военна техника през 2018 г. бяха отпуснати общо почти 1,5 трилиона рубли. Превъоръжаването на армията като цяло следва зададеното темпо. Специално внимание се отделя на разработването на перспективни системи, които ще определят бъдещето на руските въоръжени сили за години напред, отбеляза президентът, цитиран от ТАСС.\n                    \n                    \n                \r\nНа 26 октомври Путин нареди да бъде повишено нивото на бойната и оперативната подготовка на руските въоръжени сили. Върховният главнокомандващ прикани армейското ръководство \"да се съобразява изцяло с опита от военните операции в Сирия\".\n\r\nМиналия ноември той заяви, че Русия ще увеличи производството на военна продукция. Путин изтъкна, че за целта трябва да се готвят всички големи частни и държавни предприятия. По думите му способността на икономиката бързо да вдига при нужда обема на отбранителната продукция е сред най-важните условия, гарантиращи сигурността на всяка държава, напомня \"Лента\".\n\r\n/БТА/", "date": "2018.11.21", "title": "Путин: Русия се превъоръжава ударно! "}
{"url": "https://www.dnes.bg/stranata/2018/11/21/razklateno-doverie-v-parlament-pravitelstvo-kakvo-sledva.394225", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПроучване на \"Тренд\" от последните дни показа спад в общественото доверие спрямо правителството. Регистрирани са повече отрицателни, отколкото положителни оценки, а всичко това се случва на фона на вълна от протести, оставки и политически пререкания между управляващи и опозиция.\n\n\n\n\n\n\r\n\"При БСП няма отлив към настоящия момент. Ние трябва да търсим как да разширим своето влияние. Разбира се, че искаме предсрочни избори. Всяка опозиция, която казва, че трябва те да са в неидващото бъдеще, не е опозиция. Факт е, че това е единственият възможен начин да се придобие нова политическа легитимност\", заяви депутатът от БСП Александър Симов пред . \r\n                    \n                    \n                По думите му доверието към момента е напълно изчерпано, а единственият начин то да се върне отново е чрез избори. \r\nСпоред него думата \"разклатено\" не описва сегашната ситуация, в която се намира правителството. По негови думи от лятото властта преминава от скандал в скандал и коментира, че всяко важно решение на кабинета се превръща в криза.\r\nЖурналистът Кристина Кръстева смята, че през последните дни се случва \"наместване\" около премиера Бойко Борисов.\r\n\"Предсрочно прекратяване на мандата не е изключено. Мисля, че е нормално да има протести, този марш на протестиращите не е обезпокоителен. По-обезпокоителен е маршът на малките хора в политиката, които искат винаги да се показват като някакви колоси\", коментира Кръстева.\r\nПо думите й след оставката си Валери Симеонов ще остане косвено в политиката – чрез човека, когото посочва да заеме поста.", "date": "2018.11.21", "title": "\"Разклатено\" доверие в парламент, правителство... Какво следва?"}
{"url": "https://www.dnes.bg/notifikacii/2018/11/21/kakvi-opasnosti-ni-debnat-v-magazinite-po-koleda.394221", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗа да са щастливи на потребителите, Комисията за защита на потребителите и Държавната агенция за метрологичен и технически надзор отново стартират кампанията \"Безопасна Коледа\".\r\nЗа седма поредна година целта й е да предпази гражданите от опасните продукти, които заливат пазара по това време на годината.\r\nПред  директорът на \"Надзор на пазара\" в ДАМТН Мирослав Йотов предупреди за какви стоки трябва да се внимава: \"Агенцията все повече се фокусира върху по-новите продукти, които се пускат на пазара. Например антистрес играчка, която децата използват, за да се успокояват - играчка с магнитче, което много лесно се отделя от нея. При поглъщане може да причини фатален изход\".\r\n                \n                Децата имат и лесен достъп до батериите на спинърите, които също влизат в графата опасни. Дори и безобидно изглеждащите гумени свирещи играчки също представляват заплаха. Първо, заради нивото на звуковото налягане, което не трябва да надвишава 65 децибела и второ, заради уреда, който излъчва звука.\r\nНо не само детските играчки могат да бъдат опасни. Здравето на потребителите е застрашено от пиротехниката и електрическите гирлянди.\r\n\"Както за играчките, така и за всички останали продукти имаме незабавни действия. Спира се на първо място при търговеца, след което се продължава и към вносителя\", сподели директорът на \"Надзор на пазара\" в ДАМТН.\r\nМирослав Йотов отбеляза, че през последните години данните все по-малко сочат за инциденти с пиротехника.\r\nСпоред него се повишават потребителската култура и превенцията, която се провежда. Производителите също се стараят да отстраняват повредите.", "date": "2018.11.21", "title": "Какви опасности ни дебнат в магазините по Коледа?"}
{"url": "https://www.dnes.bg/pop/2018/11/21/koi-nashi-chitateli-shte-gledat-na-jivo-grafa.394227", "text": "На 27 и 28 ноември Владимир Ампов - Графа ще представи новото си музикално шоу в зала 1 на НДК. Новата концепция за сцена, осветление и мултимедиа е разработена от екип от професионални сценографи, озвучители и осветители. Специално за шоуто са поръчани ново поколение мултимедиини конструкции от Италия, които зрителите на концерта ще видят вплетени в сценографията.\r\nС него на сцената ще бъдат Борислав Бояджиев, Краси Тодоров, Мирослав Иванов, Венци Трифонов, Александър Обретенов, Васил Крумов и LaTiDa. В програмата на концерта са включени актуалните му песни и най-големите му хитове. \r\nМонте Мюзик и Dnes.bg ви дадоха възможност да спечелите две двойни покани за събитието на 27 ноември. Правилен отговор са дали 674-ма наши читатели. На томболен принцип бяха изтеглени и печелившите: \r\nРедакцията ще се свърже с победителите, а на останалите благодарим за участието и късмет в следващите ни игри.\r\n ", "date": "2018.11.21", "title": "Кои наши читатели ще гледат на живо Графа?"}
{"url": "https://www.dnes.bg/televizia/2018/11/21/lizi-kaplan-ot-gadnoto-momiche-do-frenskata-syprotiva.394218", "text": "\n\r\nНа малкия екран, Каплан играе с Майкъл Шийн във високо оценения от критиката сериал на Showtime - Master of Sex, за който е номинирана за Emmy Award и Critics‘ Choice за главна роля. Има телевизионни участия и в Ill Behaviour, в Party Down, както и в \"Истинска кръв\", The Class, за който реномираното сп. Variety я определя за един от \"10-те актьора, които трява да гледате\".\n                    \n                    \n                \r\nНа любовния фронт също е \"взела скалпа\" на популярни секс символи. От 2006 до 2012 г. има връзка с колегата си Матю Пери, а на нейния чар не е устоял и Брад Пит.\n\r\nВ момента живее и разделя времето си между Лос Анджелис и Лондон.\n\r\nЛизи ще я видим в новия сериал \"Подводницата\", който тръгва в ефира на Epic Drama от 26 ноември.\n\r\nКаплан разказва пред Dnes.bg за героинята си \r\n\n\r\nКарла е американка, но е член на френската Съпротива. Сражавала се е в Испанската гражданска война на страната на Съпротивата. Била е в концентрационнен лагер, това се е случило преди да я срещнем в \"Подводницата\", има травми и решава да използва оставащото й време живот, за да се бие за тази кауза.\n\r\nКогато аудиторията се среща с Карла за пръв път, тя прави това, което умее най-добре – да се разпорежда с френските си момчета. В първите два епизода (на 26 ноември от 22:00 часа по Epic Drama - б.р.) остава обвита в мистерия и чак след това постепенно започвате да я опознавате. И най-вече какво прави там.\n\r\n\n\r\nКогато снимаш историческа драма на автентичен терен като този, най-трудно е да изобразиш малките човешки моменти по правилен начин. Имало ги е и даже са били по-важни тогава, когато залогът е бил толкова висок. Хората не са можели да се затворят в килерите си и да чакат да мине, трябвало е да продължат да живеят живота си.\n\r\nПо всякакви начини. Например на момчетата на подводницата такъв им е бил късметът, че се оказват на такава възраст, че трябва да заминат да се бият, дори и да не вярват сърцато в каузата. Просто е бил техен дълг. През 1942 г. нещата започват драстично да се влошават за тях и да се явиш, за да изпълниш дълга си е най-животозастрашаващото нещо, което можеш да направиш. Идеята за безсмислието на войната изпъква на преден план от само себе си.\n\r\nТова е валидно за доста държави и в момента. Аз лично съм пацифист. Да си едновременно пацифист и патриот, особено в условията на война, ми е огромно предизвикателство да си представя. За Карла, която е ранена и на практика умира, е възможно да остави зад гърба си семейството си в Америка и да се отдаде изцяло на каузата.\n\r\nСтрува ми се, че ако не беше срещнала Симон (в ролята Вики Крипс), щеше да посвети цялото си съществуване на битката за тази кауза, но ситуацията със Симон я разсейва. Освен всичко друго я кара да се замисли какво наследство оставя, дали са имали смисъл всички битки, които е водила във всички тези години.\n\r\n\n\r\nТози проект е абсурдно амбициозен, което си е вълнуващо само по себе си. Много ми хареса идеята да снимам в няколко държави. Освен всичко друго, това значи, че се прави с голям замах!\n\r\nРазбира се, дори като зрител, аз винаги искам да науча повече за героите. Тази история е чудесна за мини-сериал. Един вид, вместо 4-часов филм, можеш да направиш 8-часов филм. Така можеш да покажеш характерите не само на момчетата на подводницата, но и на членовете на Съпротивата на сушата, на германските войници, на жителите на Ла Рошел... много пъстра картина!\n\r\n\n\r\nМного е хубаво, че това не е от онези продукции, в които всички говорят с британски акцент, само защото филмът е европейски. В днешно време зрителите са много по-претенциозни и мисля, че това, че имаме истински германци, които говорят на автентичен немски, например, ще им направи добро впечатление.\r\n\r\n\n\r\nНякои локации не можеш да ги направиш на декор. Страхотно е да снимаш Ла Рошел в самия Ла Рошел, автентично е. Невероятен лукс е да можеш да си го позволиш. Представяте ли си да го снимахме във Ванкувър, например?!\n\r\n\n\r\nДа, преди много години. Наскоро го гледах повторно, разбира се. Не бях чела книгата, обаче. Има ли някой въобще, който да не го харесва? Не случайно се счита за един от най-добрите военни филми, правени някога. Надявам се, че в сериала сме постигнали поне малко от това, което са достигнали във филма.\n\r\n\n\r\nТова позволява да развиеш и покажеш героите много по-добре. Това е луксът на съвременната телевизия. Гледам на \"Подводницата\" повече като на филм в 8 части, отколкото като на сериал.\n\r\n\n\r\nЕсента на 1942 г. Подводница U-681 е готова да се отправи на дръзко плаване, за да се включи във все по-бруталните боеве по вода. Същевременно в пристанищния Ла Рошел, светът на Симон Щрасер (в ролята Вики Крипс) излиза извън контрол, когато е погълната от опасна връзка, разкъсваща лоялността й към Германия и към... Съпротивата.\n\r\n\"Подводницата\" е мини-сериал от 8 части, който дебютира в България на 26 ноември по Epic Drama, най-новия член на семейството на Viasat History и TV1000. На практика едновременно със световната си премиера по Sky Deutschland. \r\n\n\r\nАвтентичен и верен на оригинала, новият сериал започва там, където филмът на Петерсен свършва, като разказва много по-голяма история - с нова подводница, нов екипаж и нова мисия. Сюжетните линии са две и се случват парелелно – по вода и на сушата.  История за оцеляване, заснета в Мюнхен, Ла Рошел, Прага и Малта, \"Подводницата\" изследва емоционалните терзания на героите на сушата и по вода в безумната реалност на Втората световна война.\n\r\nИнтернационален, дори и като ползвани езици, сериалът има звезден състав, в който участват Рик Окон (Tatort), Винсънт Картайзър (Mad Men), Джеймс Дарси (Cloud Atlas), Вики Крипс (в главната роля на Симон Щрасер, Вики изживява звездна киногодина с участието си във Phantom Thread с Даниел Дей-Луис и \"Момичето в паяжината\" с Клеър Фой), Том Влашиха (Game of Thrones).", "date": "2018.11.21", "title": "Лизи Каплан – от \"гадното момиче\" до Френската съпротива "}
{"url": "https://www.dnes.bg/stranata/2018/11/21/bezvyzmezdno-dareni-sviha-26-000-leva-ot-80-godishna.394233", "text": "Хасковлийка на 80-годишна възраст е измамена с 26 000 лева, съобщиха от МВР.\r\nВъзрастната жена е била подведена от телефонни измамници.\r\nВчера по обяд тя получила обаждане по домашния си телефон от мъж, представил се за следовател. По схемата \"съдействие на полицията\" неизвестният засега извършител я въвел в заблуждение и я убедил да хвърли през терасата на жилището си спестяванията си.\r\nЖертвата изтеглила от банката наличните си спестявания и ги хвърлила от терасата на дома си.\r\nНяколко часа по-късно разбрала, че е измамена и сигнализирала в полицията.\r\nОбразувано е било досъдебно производство.", "date": "2018.11.21", "title": "Безвъзмездно дарени! Свиха 26 000 лева от 80-годишна "}
{"url": "https://www.dnes.bg/usa/2018/11/21/trymp-iskal-da-razsledvat-hilari-i-bivshiia-shef-na-fbr.394220", "text": "Доналд Тръмп е искал министерството на правосъдието на САЩ да разследва съперничката му в президентските избори от 2016 г. Хилари Клинтън и бившия шеф на ФБР Джеймс Коми, пише в. \"Ню Йорк таймс\", цитиран от Франс прес и Ройтерс.\n\n\r\nТази пролет президентът е обявил това свое намерение пред тогавашния юридически съветник на Белия дом Дон Макган, който го е посъветвал да се откаже от тази идея, за да не бъде обвинен в злоупотреба със служебно положение и нарушаване на разделението на властите.\n\r\nСпоред напусналия впоследствие Макган други възможни последици на такова искане е можело да бъдат отказ на министерството да се съобрази с него, проверки на Конгреса и отрицателни реакции сред гласоподавателите. Споменавал се е и риск от импийчмънт.\r\n                    \n                    \n                Според вестника адвокати на Тръмп са поискали в частни разговори от правосъдното министерство да разследват Коми за неподходящо боравене с поверителна информация и ролята му в разследването на Клинтън за използване на частен сървър и имейл акаунт, но представителите на министерството са отказали.\n\r\nСамият Тръмп е продължил да обсъжда темата в частни разговори и обмислял да назначи специален прокурор за тези разследвания, пише \"Ню Йорк таймс\", който се позовава на двама свидетели.\r\n/БТА/", "date": "2018.11.21", "title": "Тръмп искал да разследват Хилари и бившия шеф на ФБР"}
{"url": "https://www.dnes.bg/notifikacii/2018/11/21/bg-romite-v-duisburg-problemni-dobrite-primeri-malko.394159", "text": "\"В България получавахме твърде ниски заплати. Дойдохме в Германия с надеждата за по-добро бъдеще\", обяснява Диана Стаменова, която днес живее в Дуисбург. 39-годишната българка все още не говори добре немски език, затова се налага някои от думите ѝ да бъдат превеждани. \n\r\nВ България Диана е работила като шивачка, днес изкарва парите си като детегледачка. Съпругът ѝ е бивш служител на БДЖ, в Дуисбург работи във фирма за почистване на домове и сгради. Двамата имат две дъщери - на 9 и 4 години. Семейството живее от две години в квартал Хохфелд, разказва Ди Велт, цитиран от \"\".\n                \n                \r\n11 185 българи са се преселили в Дуисбург от приемането на България в ЕС досега. За същия период от Румъния са пристигнали 8447 души. През 2011 година броят на живеещите българи и румънци в града е бил все още само 3800. През последвалите седем години той се е увеличил с пет пъти. Засилената имиграция от Източна Европа се оказва огромно предизвикателство за община Дуисбург.\n\r\n\n\r\nСемейството на Диана Стаменова е от ромски произход и е един от положителните примери за успешна интеграция. Вероятно поради тази причина то остава извън светлините на прожекторите. Много от сънародниците на Диана обаче и хората, с които те сключват съмнителни сделки, създават проблеми на града и често попадат в регионалните медии. В публикациите най-често става дума за безскрупулни хазяи, които настаняват семействата в ужасни квартири и ги карат да плащат високи наеми, за измамници, касиращи социални помощи и детски с нередовни документи, за силен шум, за боклуци и мръсотия. \n\r\n\"Това не е хубаво за нашия народ\", казва Стаменова, обяснявайки, че ѝ е трудно да разбере поведението на някои от сънародниците ѝ. \"Има хора, които са работоспособни, но не работят, а би трябвало. Германия предоставя толкова много възможности.\" Тя разказва, че неотдавна колата ѝ спукала гума и имала нужда от помощ, но се срамувала да каже, че е българска ромка от Хохфелд.\n\r\nНе само в Хохфелд живеят българи. Много мигранти от България са се заселили и в Марксло - другия проблемен квартал на град Дуисбург. Там на посещение са били както канцлерката Ангела Меркел - през 2015, така и държавният глава Франк-Валтер Щайнмайер - през март 2018. \n\r\nСега, в началото на ноември, Дуисбург бе посетен и от Михаел Рот, държавен секретар в министерството на външните работи. Неговото посещение започна от Марксло и приключи в Хохфелд. На срещата с представители на градската администрация и жители на Хохфелд, Рот даде за пример Диана Стаменова и три други мигрантки - една българка и две румънки, които се опитват да водят достоен живот в Германия. \n\r\n\"Това са истински истории на успеха, но за съжаление имаме твърде малко от тях\", казва Рот. Градските служители бързо разясняват на държавния секретар колко трудна е ситуацията. \"Тук ние не се борим за дигитализация, а за класни стаи, за маси и столове\", казва общинският служител Райнхард Шмид, който отговаря за квартал Хохфелд.\n\r\nДуисбург и още десетина германски градове привличат като магнит българите и румънците. В много от тези градове има голяма ромска общност. Там е висок и броят на необитаваните жилищни сгради. Само в Дуисбург празните къщи и жилища доскоро бяха около 10 000. Според местните власти, много от източноевропейците се преселват по тези места, за да се възползват от германската социална система.\n\r\n\n\r\nГрадската управа на Дуисбург вече е опитала какво ли не, за да се справи с проблемите, възникнали покрай засилената миграция. Градът изгради огромна мрежа от интеграционни услуги, костващи милиони. Бяха открити нови места в детските градини и в училищата. Същевременно бяха взети и рестриктивни мерки срещу измамниците. В Дуисбург е в ход инициативата \"Нулева търпимост. За по-голяма чистота в района\", която би трябвало да осъществява контрол в кварталите. Бе разработена и концепция за по-добра интеграция - особено за квартал Марксло. В кварталите на града бяха отворени и няколко бюра, към които българите и румънците могат да се обърнат за съвет или помощ и в които се разяснява какви са нормите за добро поведение в Германия. Съществува и работна група, която периодично инспектира занемарените жилища на мигрантите. В групата участват пожарникари, преводачи, данъчна полиция, служители на митниците и представители на социалните служби. При подозрения за извършено престъпление, те информират криминалната служба на Северен Рейн-Вестфалия.\n\r\nСпоред данни на градската управа, преди две години списъкът с проблемните жилищни сгради е включвал 120 къщи, към тях се добавят още 53, декларирани като необитавани. От есента на 2016 година 30 от тях са напълно затворени, а други 5 - частично. Процесът обаче е бавен. \n\r\nМестният пожарникар Ралф Хойберг, част от работната група, разказва за ужасяващите гледки, на които е попадал: десетки хора, скупчени един до друг по матраци в една-единствена стая, стаи, потънали в боклук и мухъл, оголени кабели, паразити… \n\r\nРаботната група успява да окаже натиск над безскрупулните хазяи най-вече с аргумента за липсваща противопожарна защита. Обикновено след проверка и наличие на такъв проблем къщите биват обявявани за негодни за обитаване, а наемателите са длъжни да се изнесат в рамките на няколко часа. Тогава собственикът е принуден или да ремонтира имота по спешност, или да го отдаде на търг. За да не попаднат тези сгради обратно в нелоялни ръце, служители на регулаторните органи присъстват на търговете и се запознават с потенциалните купувачи. Целта е една: да се сплашат онези лекомислени кандидати, които търсят бърза печалба.\n\r\nЗадачата на работната група е трудоемка, не на последно място, защото собствениците на сградите често предприемат юридически стъпки. Хойберг обаче е оптимист: \"Мисля, че работата ни е с дълготраен ефект. Някои от собствениците дори доброволно опразват къщите и започват обновяването им, още преди да сме стигнали до тях\", казва пожарникарят.\n\r\n\n\r\nВ рамките на своето посещение в Дуисбург държавният министър в министерството на външните работи Михаел Рот се срещна и със Зьорен Линк, кмета на града. Линк още веднъж повтори позицията си, позната на всички от години: \"Дуисбург знае какво е интеграция. Ние се грижим с удоволствие за всички онези, които пребивават законно тук. Но да си гражданин на ЕС не означава, че имаш право да се възползваш от социалните системи на други страни от Общността\". Линк има предвид онези мигранти от ЕС, които се заселват в Германия, но не работят. Те би трябвало да напуснат Германия, защото, според кмета, такива хора не би трябвало да имат право на пребиваване.\n\r\nЕдна трета от близо 20 000 мигранти от България и Румъния, заселили се в Дуисбург, са непълнолетни. Хората над 18 са близо 13 500, но едва около 4 000 имат редовна работа. \n\r\n\"Разбирам, че голяма част от мигрантите все още не са успели да се интегрират на трудовия пазар и вероятно няма да успеят и в бъдеще\", казва Линк. Затова и много от тези хора разчитат на помощи от държавата.\r\n", "date": "2018.11.21", "title": "BG ромите в Дуисбург – проблемни. Добрите примери – малко!"}
{"url": "https://www.dnes.bg/notifikacii/2018/11/21/ementalyt-i-turskoto-selo-boatepe-tuk-dumata-imat-jenite.393856", "text": "\r\nВисоко в планината, в село Боатепе животът тече малко по-различно, отколкото в други части на Турция. Тук думата имат жените. На полето, в обора, у дома.\r\nИсторията на всичко започва със сиренето ементал и германецът Александър Кайзер. \n\r\nПреди повече от век той установил, че тучните планински ливади и условия в Боатепе са идеални за производството на швейцарското сирене. \n                \n                \r\n\"Това село дължи много на Александър Кайзер и неговата дъщеря. Двамата ни оставиха много рецепти, които и аз съм изучавала\", разказва пред  Зюмран Юмюр. \n\r\nТя и останалите жени от колектива се занимават с правенето на турско сирене гравиер - сходен с швейцарското грюер. \n\r\nЦялата история разказва Илхан Коджолу, правнук на германеца Александър Кайзер. Той е от малкото мъже в Боатепе, чието мнение се чува. \n\r\n\"Моят прадядо е пристигнал тук от Кавказ, заедно със свой приятел швейцарец след Октомврийската революция\", разказва той. Двамата създават мандра и остават там, създавайки и сиренето гравиер. \n\r\nНе след дълго обаче мандрата била забравена. И така до 60-те и 70-те години на миналия век, когато мъжете от селото си тръгнали, в търсене на работа. \n\r\nТогава жените се сещат за сиренето. Симрян Юмюр се подхваща да възстанови старата мандра, а съпругът й я подкрепя както може. \n\r\n\"Скъпа, ако самата ти вярваш, че тази задача е по силите ти и аз вярвам в теб\", казал й Казим. \n\r\nТой сам признава, че това е необичайно в турското общество. \n\r\n\"Но тук жените получават мястото, което заслужават\", посочва той. \n\r\nИ така благодарение на усилията на жените в Боатепе сиренето им е известно дори в Хонг Конг.\r\n", "date": "2018.11.21", "title": "Ементалът и турското село Боатепе. Тук думата имат жените!"}
{"url": "https://www.dnes.bg/balkani/2018/11/21/lageryt-moriia-mizeriia-higiena-nuleva-i-nadejda.394207", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДа умреш в дома си от бомбардировка или да се довериш на трафикантите? Това е дилемата на голяма част от емигрантите на о. Лесбос. В лагера \"Мория\" на гръцкия остров Лесбос живеят между 8 и 10 хиляди души, дошли с трафикантски лодки от Турция. \n\r\nКапацитетът на лагера е надхвърлен няколко пъти, затова прииждащите нови хора разпъват палатки в гората около него. Местните наричат тази местност – Джунглата, подобно на едноименния лагер край френския град Кале. \n\r\nЕкип на  се срещна с Хасан от Афганистан, който от 4 месеца живее в \"Мория\". Прекосил е морето с лодка срещу 1000 евро. \n                    \n                    \n                \r\n\"В Афганистан не е безопасно, ако беше никога нямаше да дойда в бежански център в друга страна. Сега Афганистан е опасен за мен и за моето семейство, не искам да живея там. Имам план да се преместя в друга държава като например Германия, Италия или Франция, но съм уплашен за бъдещето си, защото не знам какво ще бъде то\", споделя Хасан.\n\r\nВ \"Мория\" живеят хора от близо 60 различни националности, но със сходна съдба. Около 70 процента са афганистанци, следвани от сирийците и иракчаните. Условията за всички тях са еднакво мизерни.\n\r\nНяма топла вода отвън, няма хигиена. Тоалетните са с отворени прозорци и всеки може да погледне вътре. Живеят в летни палатки. Когато вали, влизат вътре и мръзнат. Леглата им са дървени палета, покрити с малко картон.\n\r\nЗа да стигнат до лагера мигрантите избират опасния път да се доверят на трафикантите, които да ги прекарат нелегално с лодки от Турция до Гърция. А борбата с нелегалния трафик е поверена на Агенцията за гранична и брегова охрана \"Фронтекс\". В нея активно участва и българският патрулен кораб \"Поморие\".\n\r\nКорабът е с два екипажа от по 9 души само българи, които се сменят на ротационен принцип. Плавателният съд е дълъг 28 метра и широк 7 метра, снабден е с оборудване за търсене и спасяване.\n\r\nОсвен в охраната по вода, българи участват и в идентификацията на новопристигналите мигранти, предаде Виктор Борисов от остров Лесбос.", "date": "2018.11.21", "title": "Лагерът \"Мория\" – мизерия, хигиена нулева, и... надежда"}
{"url": "https://www.dnes.bg/zvezdi/2018/11/21/biork-na-53-islandskoto-chudo-v-muzikata.394168", "text": "\n\r\nНа днешния 21 ноември рожден ден празнува популярната исландска певица, композитор и актриса Бьорк. Родена през 1965 година в Рейкявик, Бьорк Гудмундсдотир започва своята кариера в музиката още на 12-годишна възраст.\n\r\nИзвестна е по света с многообразните си интереси в областта на музиката, включващи поп, алтернативен рок, джаз, електроника, фолк и класическа музика. Нестандартната певица е спечелила много награди и е номинирана дванадесет пъти за Грами и за наградата на Академията.\n\r\n\n\r\nБъдещата музикална звезда започва да учи пиано още в началното училище.\n                    \n                    \n                \r\nПрез юношеските си години Бьорк е силно повлияна от пънка. На 14 години създава момичешка пънк група Spit and Snot, скоро след която сформира и джаз-фюжън групата Exodus.\n\r\nНа исландски Бьорк означава бреза.\n\r\nБьорк има син и дъщеря – Синдри и Изадора.\n\r\nПечелила е 4 пъти награди БРИТ.\n\r\nВъпреки, че често й се преписват ескимоски черти, певицата категорично отрича да има такъв произход.\r\n \r\n", "date": "2018.11.21", "title": "Бьорк на 53: Исландското чудо в музиката"}
{"url": "https://www.dnes.bg/politika/2018/11/21/deputati-predlagat-danyk-za-machovete-v-krychmite.394208", "text": "Ресторантите ще плащат такса, ако решат да привличат клиентела с с излъчване на мачове по телевизията. Това ще стане, ако бъде прието предложението на депутатите Данаил Кирилов от ГЕРБ и Емил Димитров от Обединени патриоти за промени в Закона за авторското право и сродните му права, които са внесени в парламента.\n\r\nПредложеният текст гласи, че радио- и телевизионната организация, която е осъществила първоначалното излъчване или предаване на собствена програма, има право да разрешава срещу заплащане изпълнение на програмата пред публика. В момента такса за излъчване на телевизионна програма пред публика трябва да се плаща от организаторите на проявата или собственика на заведението, само ако хората са платили входна такса. \n                    \n                    \n                \r\nИдеята е това да важи за всички места, на които се пускат телевизионни предавания пред публика. Размерът на таксата за излъчване на телевизионни програми пред публика ще се договаря между всяко заведение или тяхна представителна организация и сдружения на радио – и телевизионните организации, гласи още предложението, цитирано от \"Труд\".\n\r\nДепутатите смятат, че промяната ще доведе до по-добра защита на авторските права в съдържанието на телевизионните и радио програми, които в момента се излъчват публично без да са представени необходимите разрешения за това.\n\r\nДруго предложение на депутатите предвижда кабелните и сателитни оператори, които разпространяват радио и телевизионни програми, да предоставят данни за броя на абонатите си, като се урежда тази информация да не представлява търговска тайна. Целта е изсветляване на пазара. В момента телевизиите и радиата трудно установяват реалния брой абонати на кабелните оператори, което е важно за да получат справедливо възнаграждение за своите програми.", "date": "2018.11.21", "title": "Депутати предлагат: Данък за мачовете в кръчмите"}
{"url": "https://www.dnes.bg/football/2018/11/21/syrbiia-i-shotlandiia-ni-udariha-ramo-za-evro-2020.394209", "text": "Националният отбор на България ще бъде поставен в трета урна при жребия за европейските квалификации за Евро 2020, който ще се проведе на 2 декември в Дъблин. Третата урна ще даде шанс на \"лъвовете\" да срещнат по-удобни съперници по пътя към еврофиналите,.\n\r\nТова стана възможно, след като в последните си мачове от турнира Лига на нациите Сърбия и Шотландия записаха победи и с това ни помогнаха. Сърбите удариха Литва с 4:1, докато шотландците успяха да излъжат Израел с 3:2.\n\r\nТака България официално е в трета урна и ще избегне отборите на Словакия, Турция, Ирландия, Северна Ирландия, Сърбия, Норвегия.\n                    \n                    \n                \r\nПървите двубои от квалификациите за Евро 2020 ще бъдат между 21 и 23 март 2019 година.\n\r\nЕто и разпределението по урни преди жребия за квалификациите за Евро 2020:\n\r\nПърва урна: Белгия, Хърватия, Англия, Франция, Холандия, Италия, Португалия, Испания, Швейцария, Полша\n\r\nВтора урна: Германия, Исландия, Босна и Херцеговина, Украйна, Дания, Русия, Австрия, Уелс, Чехия, Швеция\n\r\nТрета урна: Словакия, Турция, Ейре, Северна Ирландия, Норвегия, Сърбия, Финландия, Шотландия, Израел, БЪЛГАРИЯ\n\r\nЧетвърта урна: Албания, Кипър, Естония, Грузия, Гърция, Литва, Черна гора, Словения, Унгария, Румъния\n\r\nПета урна: Армения, Азербайджан, Беларус, Гибралтар, Казахстан, Косово, Люксембург, Македония, Молдова, Фарьорски острови\n\r\nШеста урна: Андора, Латвия, Лихтенщайн, Сан Марино, Малта.\r\n", "date": "2018.11.21", "title": "Сърбия и Шотландия ни удариха рамо за Евро 2020"}
{"url": "https://www.dnes.bg/usa/2018/11/21/sasht-zad-riiad-nezavisimo-ot-aferata-kashogi.394210", "text": "Американският президент Доналд Тръмп заяви, че САЩ възнамеряват да останат \"непоклатим партньор\" на Саудитска Арабия, дори ако се окаже, че саудитският престолонаследник принц Мохамед бин Салман е бил в течение на плана за убийството на журналиста Джамал Кашоги, предаде Ройтерс и БТА.\n\r\nВ изявление, разпространено от Белия дом, Тръмп посочи, че не възнамерява да прекратява военните договори с Рияд, отбелязвайки, че \"би било глупаво да се спрат тези договори - от това най-много биха спечелили Русия и Китай\".\n\r\nПрезидентът каза, че американските разузнавателни агенции все още проучват свидетелствата от убийството на Кашоги в саудитското консулство в Истанбул на 2 октомври, както и кой е планирал убийството.\n\n\n\n\r\n                    \n                    \n                \"Нашите разузнавателни служби продължават да правят оценка на цялата информация, но е напълно възможно престолонаследникът да е знаел за това трагично събитие - може да е знаел, а може и да не е!\", каза Тръмп.\n\r\nТой освен това заяви, че ако САЩ вземат твърди мерки срещу Саудитска Арабия заради убийството на Кашоги, това би довело до рязък скок в цените на петрола, което може да е пагубно за световната икономика, предаде ТАСС.\n\r\n\"Ако развалим отношенията си със Саудитска Арабия, мисля, че цените на петрола ще скочат до небето. Аз задържам тези цени, саудитците ми помагат да ги задържам. Сега имаме ниски цени на петрола и искам те да са още по-ниски. Ако искате цените на петрола да се повишат до 150 долара за барел - Русия впрочем много би се зарадвала на това - единственото, което ви трябва, е да си развалим отношенията със Саудитска Арабия\", заяви Тръмп пред журналисти в Белия дом.\n\r\n\"Нямам намерение да разрушавам световната икономика, нямам намерение да разрушавам икономиката на нашата страна с безразсъдни действия към Саудитска Арабия\", добави той.\n\r\nКонгресменът демократ Адам Шиф, който ще оглави комисията за разузнаването на Камарата на представителите от януари, поиска незабавно прекратяване на подкрепата на САЩ за саудитските военни операции в Йемен, замразяване на продажбите на оръжие за Рияд и заяви, че САЩ трябва да намалят зависимостта си от кралството по други въпроси в региона, предаде Ройтерс.\n\r\nСенаторът демократ Марк Уорнър, който е заместник-председател на комисията за разузнаването, разкритикува президента Тръмп за поведението му в аферата \"Кашоги\".\n\r\n\"Провалът на президента да потърси същинска отговорност от Саудитска Арабия за смъртта на Джамал Кашоги е пореден пример как тази администрация в Белия дом се е оттеглила от американското водачество по въпроси като човешките права и защитата на свободата на медиите\", заяви Уорнър.\n\r\nСенаторката демократ Даян Файнстайн заяви, че няма да подкрепи бъдеща подкрепа или продажби на оръжие от САЩ на Саудитска Арабия. Тя каза, че е шокирана от отказа на Тръмп да санкционира Мохамед бин Салман за \"предумишленото убийство\" на постоянно пребиваващия в САЩ Кашоги.\n\r\nСенаторът демократ Рон Уайдън пък заяви, че ако директорът на ЦРУ и директорът на националното разузнаване не обявят публично оценката си за убийството на Кашоги, той ще внесе нормативен акт следващата седмица, който да ги задължи да го направят.\n\r\nПо-рано бе съобщено, че в брифинги на закрити врата в Конгреса ЦРУ е заявило, че убийството на Кашоги е станало по заповед на саудитския принц престолонаследник, отбелязва Ройтерс.\n\r\nТурция пък не е изцяло удовлетворена от степента на сътрудничество, която получава от Саудитска Арабия за убийството на Джамал Кашоги и може да поиска то да бъде официално разследвано от ООН, ако контактите й с Рияд навлязат в задънена улица. Това заяви във Вашингтон турският външен министър Мевлют Чавушоглу след среща с американския си колега Майк Помпейо, предаде Ройтерс.\n\r\nЧавушоглу съобщи, че Турция е предоставила на САЩ най-новата си информация за убийството на Кашоги и повтори позицията на Анкара, че трябва да се изясни кой е заповядал убийството на журналиста.\n\r\nТурция също така е предала на САЩ списък на 84 души, които иска да бъдат екстрадирани заради връзките им с ислямския духовник Фетхуллах Гюлен, когото Анкара обвинява в организирането на опита за държавен преврат през 2016 г. Чавушоглу уточни, че е предал този списък след телефонен разговор между президентите Тръмп и Ердоган.\n\r\nЗакупуването на руски противоракетни системи С-400 от Турция е приключена сделка, която не може да бъде анулирана, заяви турският външен министър. Той обаче добави, че Анкара се нуждае от още въоръжение и предпочита да го купи от САЩ.\n\r\n\"Сегашната сделка е приключена и не мога да я анулирам. Нужни са обаче още оръжия и предпочитам да купувам от съюзниците си\", каза Чавушоглу.", "date": "2018.11.21", "title": "САЩ зад Рияд, независимо от аферата \"Кашоги\""}
{"url": "https://www.dnes.bg/obshtestvo/2018/11/21/poverieto-dnes-toplo-vreme-liuta-zima-i-suho-liato.394211", "text": "Християните отбелязват днес празника Въведение Богородично, който в църковните песнопения се назовава \"предвестник на Божието благоволение към хората\". Празникът е посветен на християнското семейство и на православната християнска младеж.\n\r\nВ Константинополската църква той е въведен през седми век от патриарх Терасий, а в Римокатолическата църква - от папа Григорий Единайсети през 1374 година.\n\r\nСпоред Светото писание на този ден тригодишната Мария е заведена от родителите си Свети Йоаким и Света Анна в Йерусалимския храм, за да служи на Бога. Преданието гласи, че родителите й били изпълнили обещанието, което дали пред Бога, още преди тя да се роди.\n\r\nПървосвещениците и служителите в храма ги посрещнали с пеене на свещени химни. Праведните родители се върнали с роднините си в Назарет. Мария останала да живее в храма, като приела върху себе си дълга да лекува в скръбта им всички самотни и изоставени хора. Въвеждането на Мария в храма е паметно събитие за семейството на Божията майка и затова се почита от православната църква и като Ден на християнското семейство.\n                    \n                    \n                \r\nТози ден става символ на въвеждането на младия човек в храма, в лоното на църквата и вярата, и на християнското семейство, чийто първопример са Дева Мария и съпругът й - праведният Йосиф.\n\r\nНа Въведение Богородично православната църква препоръчва на родителите да водят децата си на богослужение, да им разказват за вярата и библейските събития, и така да ги възпитават в християнски дух.\n\r\nПо това какво е времето на днешния ден народът пък гадае какво ще е то през цялата следваща година. Ако времето е топло и слънчево, зимата ще е люта, лятото ще е сухо, а плодородието - слабо. Ако вали дъжд или сняг, зимата ще е снежна, лятото - дъждовно, а реколтата - богата.\r\n(БТА)", "date": "2018.11.21", "title": "Поверието днес: Топло време – люта зима и сухо лято"}
{"url": "https://www.dnes.bg/sofia/2018/11/21/ideia-v-sofiia-metro-i-lift-s-obshta-spirka.394212", "text": "Идеята столичното метро и Симеоновския лифт да бъдат свързани не е от днес. Според намеренията на Столична община е първата линия на метрото да продължи от Бизнес парка и да стигне до околовръстното шосе при \"Икеа\", а там да има обща спирка с лифта и така да се осигури връзка на столичани с Витоша.\n\r\nЗа разширението на метрото в тази посока в момента няма осигурено финансиране. То обаче ще бъде предвидено в промените в Общия градоустройствен план, които касаят бъдещите разклонения на метролиниите. А още този четвъртък Столичният общински съвет трябва да гласува доклад на кмета на район \"Витоша\" Теодор Петков, с който общината получава сервитут за удължаването на въжената линия. Става дума за 11 дка частни терени, през които ще мине бъдещото трасе, уточни Петков пред \"\".\n                    \n                    \n                \r\nСтоличната община тегли 22 млн. евро заем от Европейската инвестиционна банка за финансиране на 4 нови станции от третата метролиния. Те са част от 3,8 км трасе, което се изгражда между ул. \"Житница\", жк. \"Овча Купел\" и Околовръстния път. Метроспирките ще заработят през януари 2020 г., като при Околовръстното шосе в кв. \"Горна баня\" ще се изгради жп гара за линията София-Перник. \n\r\nАко Столичният общински съвет (СОС) одобри заема, той ще се изплаща за 25 г. с гратисен период от 4 г.\n\r\nТрасето е вторият етап от изграждането на третата линия на метрото между бул. \"В. Вазов\" и кв. \"Горна баня\". Вторият етап е за 199 млн. лв. без ДДС, от които 134 млн. лв. са еврофинансиране, а 65 млн. лв. – общинско. 8-те спирки от първия етап от бул. \"В. Вазов\" до кв. \"Красно село\" ще са готови в края на 2019 г.", "date": "2018.11.21", "title": "Идея в София: Метро и лифт с обща спирка"}
{"url": "https://www.dnes.bg/sofia/2018/11/21/koi-stolichni-kvartali-ostavat-bez-voda-utre.394234", "text": "\"Софийска вода\" временно ще прекъсне водоснабдяването в някои части на столицата утре, 22 ноември, съобщиха от дружеството.\n\r\nВъв връзка с ремонт на уличен водопровод на ул. \"Цар Симеон\", гр. Банкя, се налага спиране на водоподаването от 09:00 до 21:00 часа на клиентите на \"Софийска вода”, живеещи в района на: кв. \"Вердикал“, гр. Банкя – централна градска част. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Цар Симеон“ №1 до общината; кв. \"Вердикал“ на площада.\r\nВъв връзка с подмяна на сградно водопроводно отклонение на ул. \"Боне Цендин“, с. Желява, се налага спиране на водоподаването от 09:30 до 17:30 часа на клиентите на \"Софийска вода”, живеещи в района на: с. Желява. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: пред кметството.\r\n                    \n                    \n                Поради подмяна на уличен водопровод на ул. \"Капитан Димитър Списаревски“, жк. \"Дружба“ 1, се налага спиране на водоподаването от 10:00 до 19:30 часа на клиентите на \"Софийска вода”, живеещи в района на: бл. 191 и бл. 192. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска пред бл. 192.\r\nПоради монтаж на спирателни кранове на ул. \"Извор“, кв. \"Филиповци“, се налага спиране на водоподаването от 10:00 до 20:00 часа на клиентите на \"Софийска вода”, живеещи на ул. \"Извор\", по ул. \"Люлин“ от ул. \"Суходолски път“ до края на улицата, ул. \"Георги Стоянов“, ул. \"Стефан Караджа“, ул. \"Хаджи Димитър“. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на ул. \"Люлин\" и ъгъла с ул. \"Суходолски път“.\r\nПоради подмяна на хидрофорна уредба до бл. 298 жк. \"Света троица“, се налага спиране на водоподаването от 10:00 до 19:00 часа на клиентите на \"Софийска вода”, живеещи в района на: бл. 298 и бл. 299 – висока зона. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: пред бл. 298.\r\nВъв връзка с подмяна на пожарен хидрант на ул. \"Самоковски път“, с. Лозен, се налага спиране на водоподаването от 10:00 до 18:00 часа на клиентите на \"Софийска вода”, живеещи в района на: ул. \"Самоковски път“, по ул. \"Бузлуджа“ от ул. \"Самоковски път“ до ул. \"Ридо“, ул. \"Еделвайс“, по ул. \"Цветна градина“ - от ул. \"Бузлуджа“ до ул. \"Чемшир“. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Цветна градина“ ъгъла с ул. \"Бузлуджа“.\r\nВъв връзка с подмяна на сградно водопроводно отклонение на ул. \"Евлия Челеби“, кв. \"Карпузица“, се налага спиране на водоподаването от 10:00 до 18:00 часа на клиентите на \"Софийска вода”, живеещи в района на:\r\nул. \"Живописна“, по ул. \"Евлия Челеби“ - от ул. \"Борован“ до ул. \"Дамяница“ и ул. \"Борован“. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Борован“ ъгъла с ул. \"Евлия Челеби“.\r\nВъв връзка с изпълнение на инвестиционен проект за реконструкция на уличен водопровод на бул. \"Илиянци“ жк. \"Военна рампа“, се налага спиране на водоподаването от 09:00 до 21:00 часа на клиентите на \"Софийска вода”, живеещи в района на: бул. \"Илиянци“, ул. \"Първа Българска армия“, ул. \"Константин Преславски“ и ж.п. линията. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: бул. \"Илиянци “ ъгъла с ул. \"Локомотив“. След възстановяване на водоснабдяването е възможно временно повишаване  мътността на водата.", "date": "2018.11.21", "title": "Кои столични квартали остават без вода утре"}
{"url": "https://www.dnes.bg/obshtestvo/2018/11/21/na-boinoto-pole-tervel-pulev-s-voinishka-uniforma.394226", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПрофесионалният ни боксьор Тервел Пулев смени залата и ринга с бойното поле. Европейският шампион в полутежка категория се включи във възстановките на боевете при Сливница от Сръбско-българската война през 1885 г. Събитието бе организирано от Национално дружество \"Традиция\".\n\r\n\"Поканихме го да се включи, за да ни помогне да популяризираме събитието, както и да запали децата по идеята. Безспорно пожънахме успех\", сподели пред председателят на дружество \"Традиция\" Радослав Иванов.\n\r\n\"В наши дни войните се водят по коренно различен начин. Но е хубаво дори съвсем бегло да се доближим до събития от историята чрез възстановки\", написа боксьорът в социалната мрежа на Instagram и сподели снимки във войнишката униформа. \n                    \n                    \n                \r\nА неговите последователи приеха радушно ролята му.\n\r\n\"Благодарение на битката при Сливница, България днес е това, което е. Най-славната ни победа. А Тервел и Кубрат Пулеви са истински родолюбци, не само на думи. Чрез различни инициативи те определено успяват да повдигнат духа на нацията ни\", отбеляза кметът на Сливница Васко Стоилков в студиото на \"България сутрин\".\n\r\nПреди по-малко от месец Тервел Пулев спечели първия си пояс в професионалния бокс. Той грабна титлата за шампион на Европейския съюз, побеждавайки с ноакут Леонардо Брусезе от Италия в \"Арена Армеец\".\n\r\nДо момента българинът е с актив от 12 победи в 12 мача, 11 от тях с нокаут.\r\n ", "date": "2018.11.21", "title": "На бойното поле: Тервел Пулев с войнишка униформа"}
{"url": "https://www.dnes.bg/notifikacii/2018/11/21/maika-i-3-godishnoto-i-dete-blysnati-na-zebra-v-plovdiv.394236", "text": "Пловдивчанка на 43 години и 3-годишното й дете са били блъснати на пешеходна пътека в Пловдив, съобщиха от полицията. \r\nПострадалите са в болница, инцидентът е станал на кръстовище на ул. \"Димитър Талев\" и бул. \"Никола Вапцаров\".\r\nЗад волана на автомобила е била 27-годишна жена. В момента трафикът в района е затруднен. \r\nВ средата на миналия месец автобус от градския транспорт в Пловдив блъсна майка с бебешка количка, докато пресичала пешеходна пътека. \r\nАвтобусът минал през единия крак на жената. Пострадалата претърпя няколко операции.\r\n ", "date": "2018.11.21", "title": "Майка и 3-годишното й дете блъснати на \"зебра\" в Пловдив"}
{"url": "https://www.dnes.bg/obrazovanie/2018/11/21/na-uchilishte-v-stolipinovo-vsichki-v-chas-do-sedmi-klas-a-posle.394174", "text": "\r\nСтолипиново, ранна утрин. Ромският квартал се събужда за нов ден. \n\r\nНо в училището вече е оживено. В \"Пенчо Славейков\" се учат само деца от ромски произход. Учителите също са роми.\r\nПроблемът е обаче, че децата ходят редовно на училище едва до 7 клас. След това системата ги губи.\r\n\"Нарочно не им се дава хубаво образование и на тези деца не им се дава да продължат да учат. Погледнете статистиката след 90-а г. колко деца от малцинствата са станали лекари, доктори\", казва Стефан Шопов от квартала.\r\n                    \n                    \n                Според учителката Цонка Драганова неуспехът на хората тук се държи на големия брой население, струпано на едно място, различните обичаи и традиции, мотивацията за образование.\r\n\"Тенденцията, която напоследък се наблюдава е, че голяма част от хората просто ги няма в България\", посочва тя пред . \r\nОбяснява, че хората, които са променили ценностите си спрямо образованието, са зад граница и вече няма как да дадат своя положителен пример.\r\nСлабите познания на ромите по български език е предизвикателство пред техните учители. Второто предизвикателство - сегрегацията.\r\nДецата в ОУ \"Пенчо Славейков\" говорят български език, но само в час. У дома не го практикуват, а и в училище учат само деца от \"Столипиново\" и те не комуникират с българчета и не виждат другия пример.", "date": "2018.11.21", "title": "На училище в \"Столипиново\": Всички в час до седми клас. А после?"}
{"url": "https://www.dnes.bg/stranata/2018/11/21/falshiva-liubov-myj-izmami-gluhoniama-zadigna-30-bona-telefoni.394232", "text": "Нагъл измамник е задигнал 30 000 лв. и мобилни телефони от глухоняма бургазлийка и я зарязал на пътя. \n\r\n30-годишният пловдивчанин и 25-годишната жена се запознали във Facebook през лятото и поддържали известно време онлайн приятелство. Общуването протичало предимно по чат, докато се гледат на видеокамера. \n\r\nСлед няколко месеца мъжът решил да се премести в Бургас заедно с двете си деца и отишъл в апартамента на своята \"възлюбена\" в к-с \"Меден рудник\".\r\nНе след дълго решили  да посетят родителите на пловдивчанина, които живеели в Турция.\r\nЗа да  разполагат с пари за закупуването на апартамент в съседската ни страна,  в който да живеят съвместно, бургазлийката изтеглила от банков клон 15  000 лева. Други 15 хиляди взела от дома си - част от тях били наследство  от починалите й родители, а друга - помощ от ТЕЛК за това, че е  глухоняма.\r\n                    \n                    \n                Двамата \"влюбени\" се качили в автомобила на мъжа заедно с  двете деца и потеглили за Турция. В село Крушевец пловдивчанинът помолил  спътницата си да слезе и да му купи цигари от крайпътен магазин. След  като тя слязла обаче, автомобилът потеглил към Малко Търново.\r\nИзмамената  дама се оплакала в полицията. Мъжът е обявен за общодържавно издирване,  а на 19 е заловен на ГКПП-Малко Търново при влизане в България.  Конвоиран е до полицейското управление в Созопол.\r\nМъжът е заявил, че ще  възстанови паричната сума, както и трите мобилни телефона, собственост  на измамената дама.", "date": "2018.11.21", "title": "Фалшива любов: Мъж измами глухоняма! Задигна 30 бона, телефони..."}
{"url": "https://www.dnes.bg/obshtestvo/2018/11/21/ruski-tiineidjyr-spipan-sys-73-topcheta-gandja-v-burgas.394229", "text": "17-годишен руснак е задържан в Бургас с 40 грама канабис, разпределени в 73 топчета, съобщават от Областната дирекция на МВР. \n\r\nН.А. е арестуван след проверка на обитавания от него апартамент на ул.\"Г.Кирков\" в центъра на града.\r\nМладежът, който е постоянно пребиваващ у нас, е задържан за денонощие. По случая е образувано бързо производство.\r\nУниформени са задържали и криминално проявения Д.Б. на 29 г. от Бургас, у когото е открит плик с около 60 грама марихуана. Отново е образувано бързо полицейско производство, уточняват от полицията.\r\n ", "date": "2018.11.21", "title": "Руски тийнейджър спипан със 73 топчета ганджа в Бургас"}
{"url": "https://www.dnes.bg/zvezdi/2018/11/21/ergen-na-75-robyrt-de-niro-se-razvejda.394237", "text": "След 21-годишен брак, носителят на \"Оскар\" Робърт де Ниро се раздели със съпругата си Грейс Хайтауър. \r\nОт известно време наблюдателни папараци и журналисти забелязват, че актьорът се появява сам на събития, които обикновено посещава в комплект с красавицата.\r\nДвойката не е обявила официално развода си, но планират да го направят в следващите дни. Източник близък до тях твърди, че Робърт и Грейс не са заедно от края на лятото. Ала това не е първата им раздяла.\r\nТе сключват брак през 1997 г., но са двойка близо 10 години преди това. През 1999 г.  актьорът подава документи за развод и започва съдебна битка за попечителството над сина им Елиът. Докато процесът върви, двойката някак успява да реши проблемите си и отново се събира. През 2004 г. подновяват своите клетви. Имат и дъщеря – Хелън.\r\n\"Понякога нещата не вървят така, както хората са се надявали\", коментират източници, близки до семейството на 75-годишната  холивудската звезда.", "date": "2018.11.21", "title": "Ерген на 75! Робърт де Ниро се развежда"}
{"url": "https://www.dnes.bg/politika/2018/11/21/debatyt-za-simeonov-mnogo-sporove-malko-za-ostavkata.394251", "text": "Дебатът в парламента за оставката на Валери Симеонов бе белязан от критики за начина на водене на заседанието и обвинения, че управляващите не дават думата на опозицията. Разискванията бяха прекратени минути след началото, но в крайна сметка след едночасови спорове, дебатът продължи.\r\nВ началото на заседанието зам.-председателят на Народното събрание Емил Христов подкани няколко пъти депутатите да вземат думата, но поради липса на желаещи той закри разискванията.\n\n\n\n\n\r\nОт БСП обаче настояха, че имат какво да кажат и поискаха дебатът да продължи. Червената шефка Корнелия Нинова се закани и на председателстващия Христов, като припомни за оставката на бившия председател на Народното събрание Димитър Главчев. Шефът на депутатите от ГЕРБ Цветан Цветанов пък настоя, че щом веднъж дебатът е прекратен, той не може да продължи.\r\n                    \n                    \n                В крайна сметка след множество критики по начина на водене на пленарното заседание, по предложение на ДПС бе проведен председателски съвет, на който се реши дебатът все пак да продължи.\r\n\"Темата е изключително чувствителна и заради начина, по който някой може да интерпретира различно, ние сме съгласни да отворим дебата и опозицията да продължи да говори. Ще нарушим правилника, но ще го направим, защото знаем, че винаги трябва да бъдем по-благосклонни към опозицията, защото тя може да представи фактите по различен начин\", каза Цветанов.\r\nЧервеният Драгомир Стойнев пък заяви, че не са постигнали съгласие премиерът да дойде в Народното събрание.\n\r\n\"Не смеят или е страх да извикат Бойко Борисов. Нормално е да защити това свое предложение за промени в кабинета, защото Марияна Николова е вицепремиер на България с премиер Бойко Борисов, а не на Занзибар\", отсече соцдепутатът.\n\r\nЦветан Цветанов пък обясни, че премиерът е уведомен за искането на левицата и добави, че в пленарната зала вече вицепремиерът Каракачанов е представил мотивите за номинацията на Марияна Николова за вицепремиер.\n\r\nДали депутатите от \"Атака\" ще подкрепят Николова, Цветанов отказа да коментира и прогнозира. Той обаче уточни, че Волен Сидеров не е подписал предложението за нов вицепремиер.", "date": "2018.11.21", "title": "Дебатът за Симеонов: Много спорове, малко за оставката"}
{"url": "https://www.dnes.bg/muzika/2018/11/21/cherno-bialata-niama-problem-novata-pesen-na-eli-radanova.394231", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТретата самостоятелна песен на младата изпълнителка Ели Раданова вече е факт. Тя е самопродуциращ се изпълнител. Певицата работи с американеца Майкъл Ар Полк и разказва историята на една несподелена, почти неслучила се любов\n\r\n\"Много го  харесвам. Различен подход има, всичко негово има собствен почерк. Много ми се работи с такива хора, които имат дързостта да бъдат различни и не се опитват да се впишат в масовото звучене\", сподели Раданова в \"България сутрин\".\n\r\nЧерно-белият клип на \"Няма проблем\" е дело на две продуцентски компании - De-Da Productions и DIGMA Productions, зад които стоят Денислав Кънев, Любо Цанков, и Закари Кант.\n                    \n                    \n                \r\nИзпълнителката обясни, че посланието на песента и на видеото е това, че сме различни не ни прави по-малко раними и съответно е призив към толерантност. \n\r\n\"Занапред ще продължавам да обърквам хората, които ме слушат. Не смятам да се дефинирам нито като артист, нито като звучене\", заяви певицата пред \n\r\nТя сподели, че има мечта да направи песни с изпълнителите Миро и рапъра Wosh MC.\n\r\n ", "date": "2018.11.21", "title": "Черно-бялата \"Няма проблем\" – новата песен на Ели Раданова "}
{"url": "https://www.dnes.bg/rusia/2018/11/21/deportiran-armenec-sgazen-ot-samolet-v-moskva.394245", "text": "Млад мъж е прегазен от излитащ самолет на московското летище \"Шереметиево\", предаде Интерфакс. \r\nСъобщава се, че екипажът на пътнически \"Боинг-737\" е сигнализиран на диспечерите, че при набирането на скорост по пистата се е сблъскал с животно. \r\nБило е решено самолетът, който е излетял за Атина да не бъде връщан на летището, тъй като не са установени повреди по системите му. \r\nСпоред Интерфакс мъжът е арменец, депортиран от Испания през Москва на път за Ереван. Той е осъществил скандал по време на пътуването си за руската столица. По-нататъчната съдба на арменеца не е ясна. \r\nРазследващите смятат, че той е избягал от територията на летището, след което се е промъкнал на пистите. \r\n                    \n                    \n                На злополучната писта са изпратени служители от звеното за безопасност на полетите, които са открили там човешко тяло и вещи на загиналия. За установяване на самоличността е необходима ДНК експертиза. Според предварителна информация, той е на 25 години.\r\nТялото му буквално е било разполовено от излитащия самолет.\r\n ", "date": "2018.11.21", "title": "Депортиран арменец сгазен от самолет в Москва"}
{"url": "https://www.dnes.bg/world/2018/11/21/belgiia-pred-kriza-ako-ne-prieme-sporazumenieto-za-migraciiata.394239", "text": "Белгия може да се изправи пред правителствена криза заради споразумението на ООН за миграцията. Това може да се случи заради съпротивата на сегашните управляващи да се приеме споразумението, пишат от БТА. \n\r\nНовият фламандски алианс (НФА), който е носител на мандата в момента, заяви, че е против споразумението за миграцията, но междувременно през септември Белгия подкрепи текста от трибуната на Общото събрание на ООН. \n\r\nТова изправя страната пред две възможности. Неназовани правителствени източници смятат, че страната трябва да изпълни обещанието си и да подкрепи споразумението на срещата в Маракеш през декември, или НФА трябва да напусне правителството. \n\r\nОт своя страна от партията изразяват опасения, че текстовете в споразумението на ООН съдържат недостатъчно ясни определения за \"незаконна миграция\", \"семейно събиране\" и \"преселници, прокудени от промените в околната среда\". \n                    \n                    \n                \r\nДържавният секретар по убежището и миграцията Тео Франкен (НФА) уточнява, че още в началото на годината на среща в София в хода на българското председателство на Съвета на ЕС е изразил тревогите от текста на подготвеното споразумение. \n\r\nСпоред източниците в правителството Белгия все пак ще подпише документа, за да не бъде възприемана като страна под влиянието на крайната десница и изменя поведението си с предизборни цели. \n\r\nДо днес е известно, че няколко държави отказват да подкрепят споразумението на ООН. Сред тях са Австралия, Полша, Израел, Унгария, Естония. Възможно е подкрепа да не бъде получена и от Германия. Европейската комисия вчера отбеляза, че споразумението е съставено с участието на всички държави, от които се очаква да бъде подписано.", "date": "2018.11.21", "title": "Белгия пред криза, ако не приеме споразумението за миграцията"}
{"url": "https://www.dnes.bg/stranata/2018/11/21/vlastta-210-hil-semeistva-s-oshte-100-leva-za-otoplenie.394252", "text": "По 100 лв. еднократно ще получат всички одобрени за целева помощ за отопление тази зима, реши правителството на редовното си заседание днес.\n\r\n\"Целта е да бъдат защитени допълнително най-уязвимите групи от населението срещу поскъпването на цените на някои енергоизточници\", обясни социалният министър Бисер Петков пред журналисти в МС.\r\nПо данни на Агенцията за социално подпомагане близо 210 хил. лица и семейства са получили или са одобрени вече за тази помощ. \r\nТази година за петте месеца отоплителен сезон помощта възлиза на 374.15 лв. Към тях ще бъдат изплатени допълнително 100 лв. през декември, започвайки от 12-и.\r\n                    \n                    \n                Необходимите средства за това са 21 млн. лв. и са осигурени по бюджета на МТСП за тази година. \r\nБисер Петков каза, че това е най-всеобхватната помощ, която е насочена към 17 целеви групи - възрастни, самотноживеещи, хора с увреждания и др.\r\nВ проектобюджет 2019 г. на ведомството за помощта за отопление са планирани допълнително 40 млн. лв. към средствата за тази година, които са в размер на 80 млн. Така че нарастването на средствата е с 50%, пресметна Петков.", "date": "2018.11.21", "title": "Властта: 210 хил. семейства с още 100 лева за отопление"}
{"url": "https://www.dnes.bg/akoshtete-vqrvaite/2018/11/21/mandi-mur-veche-e-semeina-jena.394243", "text": "Манди Мур и партньорът ѝ, Тейлър Голдсмит, са се венчали на скромна церемония в Лос Анджелис. Присъствали са само роднини и близки приятели, твърдят източници. \r\n\"Сватбата беше интимна, в задния двор на дома на Манди, малко след залез слънце миналата неделя (18 ноември). Там бяха малко роднини и приятели, изглежда, че имаше около 50 човека\", казват запознати пред E!News.\r\n \r\nТе обясняват, че сватбата била в бохемски стил, имало много цветя и огромни пера. Сред гостите били Минка Кели, Уилмър Валдерама, Майло Вентимиля, Стърлинг Браун.\r\n \r\nПриемът обаче бил в зала за частни събития в Ел Ей. Не е имало официална вечеря, а шведски маси, предлагащи месо, зеленчуци, сирене и др. Алкохолът бил основно вино и уиски.\r\n\r\n", "date": "2018.11.21", "title": "Манди Мур вече е семейна жена"}
{"url": "https://www.dnes.bg/football/2018/11/21/nachinyt-na-berbatov-ot-garaja-do-vyrha-vyv-futbola.394244", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДимитър Бербатов е започнал да бележи голове на импровизирани игрища пред блока, но талантът му го изстреля до върховете на българския и световен футбол.\r\nТой оглавява листата на голмайсторите на националния отбор за всички времена, а шедьоврите му по европейските терени още присъстват в различни класации. Паметен си остава и неговият хеттрик срещу Ливърпул през 2010 г.\n\r\nДимитър Бербатов е описал целия си път в спорта в свота автобиографична книга \"По моя начин\", която вече представи официално пред десетки почитатели, които се редиха търпеливо на опашка с часове за автограф.\n\r\nВ 500-те страници на \"По моя начин\" той разкрива личния си свят и сподели в студиото на \"България сутрин\", че книгата е писмо към всички, които са негови почитатели и почитатели на футбола. \n                    \n                    \n                \r\n\"Всеки може вътре да прочете, да се припознае в някоя от историята. Гаражите бяха много важна част от моето детство, като врата служеха. Може да научи всеки нещо от книгата\", разкри Димитър Бербатов пред .\n\r\nФутболистът описва как той е успял да постигне върховете в своята кариера, защото е държал на принципи, които си е изградил по време на пътя към най-високите нива на футболната игра. \n\r\n\"Ако искаш да си най-добрият, трябва да победиш най-добрия. Трябва да се съревноваваш с най-добрите. В книгата го казвам - конкуренцията ме е движела\", сподели още той.\n\r\nБербатов беше категоричен, че книгата му може да бъде полезна не само на млади футболисти, а на всеки човек - дори да не е спортист. \n\r\n\"На асфалта в Благоевград, там се формираше всичко, в махалата на прашния път. За мен това бяха моите терени, падаш - коленете текат, но ставаш и продължаваш\", разказа още той. \n\r\nБившият нападател на Манчестър Юнайтед говори и за живота след края на кариерата като футболист, като сподели, че без план и без да знаеш какво правиш след това, може човек да се почувства изгубен.\n\r\nТой допълни още, че се готви за бъдещите си начинания, но няма да ги започне докато не е напълно уверен и убеден, че е готов за тях - независимо дали става въпрос за треньорска дейност или ръководна длъжност в българския футбол.", "date": "2018.11.21", "title": "Начинът на Бербатов – от гаража до върха във футбола"}
{"url": "https://www.dnes.bg/balkani/2018/11/21/chetirima-chlenove-na-feto-zaloveni-na-pyt-kym-gyrciia.394258", "text": "Турските власти в окръг Одрин са заловили четирима членове на ФЕТО (Фетхуллахистката терористична организация), които са планирали да избягат в Гърция, съобщи електронното издание на турския в. \"Сабах\", цитиран от БТА.\n\r\nОперацията е била предприета след получен сигнал. Четиримата заподозрени са били задържани при претърсване на къща в центъра на Одрин.\r\nСред задържаните е и бивш кореспондент от закрития в. \"Заман\", който бе собственост на мюсюлманския проповедник Фетхуллах Гюлен.\r\nПри акцията са били заловени и трима души, които е трябвало да организират бягството на четиримата членове на ФЕТО.\r\nСпоред турските власти групировката ФЕТО, на живеещия в САЩ проповедник Гюлен, стои зад опита за преврат в Турция през 2016 г.", "date": "2018.11.21", "title": "Четирима членове на ФЕТО заловени на път към Гърция"}
{"url": "https://www.dnes.bg/obshtestvo/2018/11/21/karakachanov-v-obedinenite-patrioti-ima-problemi.394274", "text": "Вицепремиерът Красимир Каракачанов призна, че в \"Обединени патриоти\" има проблеми, след като депутатите от \"Атака\" не присъстваха в пленарната зала при гласуването на встъпването в длъжност на новия заместник-министър председател Марияна Николова, която зае овакантеното място на Валери Симеонов.\r\n\"Има проблеми, вчера сме си говорили 4 часа. Резултатът е, че \"Атака\" ги няма в залата, питайте ги тях защо. В коалиционното споразумение пише, че всяка партия има право да оттегли вицепремиер, министър или друг член изпълнителната власт и да го замени с предложение, което тя направи\", уточни Каракачанов.\n\n\n\r\n                    \n                    \n                Според него напрежението в групата не само няма да се увеличи, след като Валери Симеонов стане отново депутат, а дори ще намалее.\r\n\"Смятам, че това ще даде възможност всеки ден да си говорят заедно в една стая с колегите и да имат възможност за диалог\", коментира той.\r\nКаракачанов каза и че на вчерашните срещи не е обсъждано да се сменя ръководството на парламентарната група на \"Обединени патриоти\", чиито председател в момента е Волен Сидеров. Не било дискутирано и искането за оставката на Каракачанов от страна на Сидеров.\n\r\nЛидерът на \"Атака\" обаче повдигнал въпроса за евроизборите и дали \"Обединени патриоти\" ще се явят заедно, а Валери Симеонов отговорил, че ще го обсъди с колегите си от НФСБ, уточни Каракачанов.\n\r\nСлед гласуването на назначението на Марияна Николова, Каракачанов каза че разчита тя да бъде много енергична по отношение на демографската политика, тъй като това е основният проблем в държавата.\n\r\n\"Това е царицата на проблемите в България. Какви високи доходи, когато се оказва, че в България няма кой да работи. Трябва да се спре финансирането на маргиналната раждаемост и да се стимулира грамотната раждаемост\", отсече той.", "date": "2018.11.21", "title": "Каракачанов: В \"Обединените патриоти\" има проблеми!"}
{"url": "https://www.dnes.bg/obshtestvo/2018/11/21/ima-li-ciar-za-zloto-da-ima-no-triabva-da-se-prerodim.394240", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\r\nДумите са на Георги Вазов след поредната национална катастрофа. Те се възприемат като завет за поколенията. Човек, който с действията си влиза в историята с титлата генерал. Той внедрява в армията ръчната граната като оръжие за близък бой и стои зад успешното превземане на обсадения Одрин. Макар тогава Главното командване да осъзнава нуждата от превземането на Одрин, нареждането е да се атакуват само предните позиции.\r\nГеорги Вазов обаче взема на себе си отговорността и заявява на своите подчинени: \"Господа офицери! Всичко онова, което се говори в щаба само за предните позиции, са празни приказки. Ние трябва да атакуваме и превземем Одрин на всяка цена. Сега или никога.\"\r\n                    \n                    \n                Кой е Георги Вазов показва вторият филм от документалната поредица \"Нашите пълководци\" на сдружение \"Българска история\" и ЗАД \"Армеец\". В рамките на 10 епизода поредицата представя великите български военачаланици, които рядко попадат под прожекторите, въпреки безсмъртните им дела.\r\nТой е роден през 1860 г., а негови братя са народният поет Иван и бъдещият генерал Владимир. След Освобождението на България Георги се ориентира към военна кариера и учи във военноинженерна академия в Русия. Вестта за Съединението го връща в родината, участва в Сръбско-българската война и получава първия си орден \"За храброст“, за това че като доброволец сам разузнава сръбска позиция.\r\nСлед девет години в емиграция Георги Вазов отново постъпва в Българската армия. Той се проявява като добър организатор, постепенно израства в кариерата и достига поста началник на инженерните войски. Вече генерал, Георги Вазов внедрява в армията ръчната граната като оръжие за близък бой, участва в комисии за закупуване на оръжие от чужбина.\r\nТой обаче си спечелва завистта на някои свои колеги, както и скритото недоверие от страна на Двореца. Срещу него е подета яростна кампания, а през 1909 г. дори е инспириран процес. \"Клеветническата кампания, водена две години против мен, извърши своето подло дело и ми отрови живота“, пише той.\r\nПрез 1912 г. избухва Балканската война и, макар да не е любимец на цар Фердинанд, Георги Вазов е призован отново под знамената. Главното комадване не смее да вземе самостоятелно решение за обсадения Одрин, а всички осъзнават, че неговото превземане ще окаже решаващо значение за изхода на войната. Затова отговорността е прехвърлена на генерал Вазов, като специалист по крепостната война. През януари 1913 г. той с ентусиазъм приема командването на Източния сектор на обсадата.\r\nЗадачата обаче не е никак проста. Както казва един руски генерал, отбранявал Порт Артур през Руско-японската война: \"Одрин е една първокласна крепост и е непревземаема на теория. Но за вас, българите, кой знае... всичко е възможно.\"\r\n \r\nТази победа принуждава противника да сключи мир. Възторгът обаче отстъпва място на новата Междусъюзническа война. Георги Вазов е назначен за военен министър, но това е за кратко – с първата национална катастрофа приключва и неговият престой в правителството, а и в армията. Той е освободен с чин \"генерал-лейтенант\", а е едва на 53 години!\r\nГеорги Вазов не е съгласен с присъединяването на България към Централните сили през Първата световна война, поради което не е мобилизиран, а е поставен под наблюдение. Следват две десетилетия на нови надежди и още по-тежки разочарования. След неуспешна операция Георги Вазов умира през 1934 г.", "date": "2018.11.21", "title": "Има ли цяр за злото? Да, има! Но трябва да се преродим..."}
{"url": "https://www.dnes.bg/sofia/2018/11/21/novoto-vice-ne-znae-zashto-ataka-ia-otsviri-v-ns.394275", "text": "Новият вицепремиер Марияна Николова, която зае мястото на Валери Симеонов, обяви че нейни основни приоритети ще бъдат икономиката, демографската политика и повишаване на доходите на хората. \r\nТя настоя, че е избрана от коалицията \"Обединени патриоти\" и не пожела да коментира защо депутатите от \"Атака\" не са я подкрепили. \n\n\r\n\"Не мога да коментирам представителите на \"Атака\", аз съм излъчена от коалиция \"Обединени патриоти\" и съм избрана от Народното събрание. Аз считам, че имам подкрепата на кабинета и че ще има приемственост по последователна политика за изпълнението на правителствената програма\", отсече тя.\n                    \n                    \n                \r\nНа въпрос дали би търсила подкрепата на Волен Сидеров, тя отговори, че е готова на разговори с всички народни представители.\n\r\nТя отрече и информациите някога да е била телевизионна водеща или да е членувала в партия. Уточни и че в момента не е член на Софийската адвокатска колегия.\n\r\nПопитана дали ще продължи с тона на Валери Симеонов към майките на деца с увреждания, тя посочи, че \"преди всичко е майка\".\n\r\n\"Аз съм майка на първо място и към конкретно дете не бих направила изказване. Моят изказ не е такъв по принцип\", каза тя.\n\r\nТя добави и че ако ресорът й се запази, какъвто бе на Валери Симеонов, нейният приоритет ще са демографската криза и децата. \n\r\nНиколова помоли и за толеранс от 1-2 седмици, за да може да се запознае с приоритетите и политиките на кабинета, като се мотивира с това, че току-що е встъпила в длъжност.", "date": "2018.11.21", "title": "Новото вице не знае защо \"Атака\" я отсвири в НС"}
{"url": "https://www.dnes.bg/dnes-te-kazaha/2018/11/21/21-11-2018.394282", "text": "Не може да блокират магистралите, да спират ТИР-ове с нашата продукция, да спират хората да се приберат у дома си! Шефът на КРИБ Кирил Домусчиев за протестите в България", "date": "2018.11.21", "title": "21.11.2018"}
{"url": "https://www.dnes.bg/temida/2018/11/21/uchitel-po-fizichesko-na-syd-bludstval-s-dve-uchenichki.394264", "text": "Учител по физическо възпитание ще бъде съден в Русе за блудство с две малолетни ученички от училището, в което той работил, съобщи Bulgaria ON AIR.\n\n\r\nС едно от момичетата мъжът е имал и сексуален контакт. Заради възрастта на пострадалите – делото се гледа при закрити врата. Насроченото за днес разпоредително заседание бе отложено обаче за утре.\r\nПрокурорът от Русенската окръжна прокуратура Николай Николов коментира, че делото е от висок обществен интерес, но се засяга нравствеността на гражданите.\r\n\"Моля и Вие да ни разберете. В този процес не можем да изнасяме пряко волята на съда информация за делото\", посочи той.\r\n                    \n                    \n                Според прокуратурата престъпленията на преподавателя са извършвани през 2017 и 2013 година.\r\nСлед гаврата едно от децата дори е направило опит за самоубийство.\r\nАдвокат Ангел Стефанов - един от защитниците на подсъдимия, коментира, че според него не става въпрос за отношения, които могат да бъдат квалифицирани като типично блудство.                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nАко учителят бъде признат за виновен, той може да получи наказание от 5 до 20 години затвор.\r\n \r\n ", "date": "2018.11.21", "title": "Учител по физическо на съд, блудствал с две ученички!"}
{"url": "https://www.dnes.bg/eu/2018/11/21/ek-iska-obiasnenie-ot-ungariia-za-ubejishteto-na-gruevski.394261", "text": "Европейският комисар по въпросите на съседството Йоханес Хан призова днес унгарския премиер Виктор Орбан да даде \"сериозно обяснение\" за решението да бъде дадено убежище на бившия македонски премиер Никола Груевски, предаде ДПА. \n\n\n\r\nГруевски, който е издирван в страната си, за да изтърпи присъда за корупция, заяви вчера, че Унгария му е дала политическо убежище, предаде БТА.\n\r\nЙоханес Хан заяви, че се е запознал с тези информации. \"Ако бъдат потвърдени, очаквам солидно обяснение за основанията на Виктор Орбан\", написа еврокомисарят в Туитър.\n\r\nТой отбеляза, че върховенството на закона е фундаментален принцип за страните членки на ЕС като Унгария и за кандидатките за членство като Македония.\n                    \n                    \n                \r\n\"Изненадващо е, че Унгария подкрепя членството в ЕС на Македония, но не я смята за сигурна страна\", посочи Хан.\n\r\nСкопие подаде молба за екстрадиция на Груевски във връзка с четири корупционни дела и няколко други разследвания срещу него, според македонската телевизия Телма.\n\r\nВ молбата се посочва също, че Македония е сигурна страна.\n\r\nПрез май Груевски бе осъден на две години затвор заради това, че противозаконно е повлиял на служители на министерството на вътрешните работи за покупката на луксозен мерцедес на стойност 600 000 евро.", "date": "2018.11.21", "title": "ЕК иска обяснение от Унгария за убежището на Груевски "}
{"url": "https://www.dnes.bg/bulgaria/2018/11/21/kazana-biznes-duma-hvyrlen-kamyk-dvucifren-ryst-na-zaplatite.394276", "text": "Бизнесът обеща ръст на заплатите и догодина, но сред коментарите, че той ще е двуцифрен, се прокраднаха и проценти под десет.\r\nРаботодатели, синдикати и министри разговаряха днес по темата за доходите при премиера Бойко Борисов.\r\nСпоред шефа на КРИБ Кирил Домусчиев двуцифрен ръст на средните заплати има през последните две години и тази тенденция ще се запази през 2019 г. За още по-значително увеличение пречката била само квалификацията на работещите. Той обясни, че няма кадри и съответно желаещи за възнаграждения, които са \"впечатляващи\".\n\n\n\n\r\nСпоред Пламен Димитров от КНСБ има нужда тази тенденция на двуцифрен ръст на доходите да бъде гарантирана през следващата година. Той посочи, че 78% от работещите са в частния сектор.\r\n                    \n                    \n                Според него за решаване на проблема с кадрите трябва да се търси начин за трайно привличане на хиляди българи, които в момента живеят в Молдова и Украйна.\r\nДимитър Бранков от БСК потвърди, че очакванията са за растеж на средната работна заплата заради недостига на работна сила, но за повишение, което да не надхвърли 7-8%.\r\nЦветан Симеонов от БТПП коментира, че бизнесът е вдигал заплати и без призиви в предходните години и това ще продължи. Ръстът в обществения сектор обаче трябвало да е свързан с поставени предварително цели и тяхното постигане.\r\nВицепремиерът Томислав Дончев посочи, че голямата тема е политиката по доходите, като подчерта, че от 3.1 млн. заети само половин милион са в публичния сектор. Това е и инструментът за привличане на квалифицирана работна сила, за която според Дончев трябва да се борим. Ръстът на заплатите обаче поставял нов въпрос – кои производства след това ще станат неконкурентоспособни и какви промени в икономиката ще предизвика това.\r\nИкономическият министър Емил Караниколов изтъкна, че инвестициите у нас не са намалели, а отбелязват ръст с повече от 2%. Бизнесът пък инвестирал в машини и съоръжения, което показвало, че иска да остане в България.\r\nСиндикатите засегнаха и темата за запазване на българския въгледобив. По нея ще има нов разговор при премиера Бойко Борисов следващата седмица преди предстоящата среща за климата в Катовице, на която страната ни ще бъде представена от президента Румен Радев.\r\nНа 29 ноември по инициатива на индустриалните федерации на \"Подкрепа“ ще бъде организирано митинг шествие, което ще представи виждането пред институциите в подкрепа на родния въгледобив. То ще завърши пред сградата на ЕК у нас, тъй като тя налагала \"да сме по-католици от папата“ по този въпрос.", "date": "2018.11.21", "title": "Казана бизнес дума, хвърлен камък: Двуцифрен ръст на заплатите!"}
{"url": "https://www.dnes.bg/obshtestvo/2018/11/21/blagodarnost-semeistvo-dari-kuvioz-na-umbal-burgas.394269", "text": "Бургаско семейство отбеляза рождения ден на своя 20-годишен син по необичаен начин – като стана дарител на Отделението по неонатология на УМБАЛ Бургас.\r\nДнес Гергана и Николай Господинови подариха на отделението нов кувьоз от висок клас, снабден с допълнително оборудване. Идеята е възникнала по повод 20-я рожден ден на сина им, съобщиха от клиниката.\r\n\"Синът ни е роден тук преди 20 години. Беше в кувьоз. Знаем колко е важно лекарите да имат добра апаратура и ще се радваме, ако нашето дарение помогне на много недоносени бебета да се приберат вкъщи при родителите си\", разказа Гергана Господинова. Семейството посети отделението с малката си дъщеря Мария. Рожденикът Николай е студент в Англия.\r\n                    \n                    \n                \"Изключително много Ви благодарим. Благодарение на дарители като вас, нашето отделение е оборудвано с модерна и качествена техника. В последните 3 години това е четвъртият кувьоз, който получаваме от дарители. Нашите деца наистина имат нужда от висококачествени грижи и прецизна апаратура, за да могат да оцелеят и да се развиват без риск от увреждания. Радвам се, че все повече хора стават дарители на отделението и ни помагат\", обясни началникът на неонатологията д-р Стилияна Томова.\r\nДареният кувьоз вече е в експлоатация. Той е снабден със сензори за температура и влажност, за да осигури на недоносените бебета среда, от която те най-много се нуждаят в първите минути от живота им. Има и теглилка, за да се следи теглото на детето директно в кувьоза.\r\nД-р Томова показа на дарителите отделението и разказа за идеята за създаване на семейна стая, в която родителите на недоносените деца да имат възможност да бъдат заедно със своите бебета. За ремонта на стаята отделението разчита на дарители.\r\nОсобено ценна ще бъде помощта на проектанти, архитекти, дизайнери и строители, които могат да се свържат с отделението, ако желаят да помогнат.\r\n ", "date": "2018.11.21", "title": "Благодарност: Семейство дари кувьоз на УМБАЛ Бургас"}
{"url": "https://www.dnes.bg/sofia/2018/11/21/dve-jeni-i-dete-postradaha-pri-pojar-v-sofiia.394300", "text": "Две жени - на 52 и на 24 години, и 4-годишно момче са пострадали при пожар в столичния квартал \"Света Троица\". \r\nСигналът за инцидента бил подаден в дежурната част на Софийската пожарна служба снощи, минути след 22 часа. \r\nОгнеборците установили, че гори стая от апартамент на 9-тия етаж на жилищния блок и незабавно предприели всички необходими действия по евакуиране на хората от жилището и погасяване на пожара. \r\nПострадалите са настанени в болнично заведение. \r\nПричината за пожара е късо съединение. Огънят е унищожил стаята и домашно имущество.", "date": "2018.11.21", "title": "Две жени и дете пострадаха при пожар в София"}
{"url": "https://www.dnes.bg/sofia/2018/11/21/tramvaiat-po-grafa-do-10-dni-tova-ne-znachi-che-remontyt-e-svyrshil.394277", "text": "До 30 ноември ще приключи работата по трамвайното трасе на ул. \"Граф Игнатиев\". Фирмата, която ремонтира зона 2 от централната градска част, отчете пред Комисията по архитектура и градоустройство към Столичния общински съвет, че приключват с настилката около новите релси и в момента правят битумната фуга.\r\nВеднага след това обектът трябва да бъде приет от ДНСК и да бъдат направени изпитания с трамвайна мотриса.\r\nГотов е участъкът от площад \"Гарибалди\" до \"Славейков\", чака се контрол от приемателната комисия на възложителя. Работата по двата площада обаче продължава.\n\n\n\r\nИзпълнителят обяви, че при изминали 47% от времето на проекта са изпълнили 86% от работата. В следващите седмици ще се работи за поетапното премахване на огражденията, при гарантирана безопасност на преминаващите, за да може хората да имат по-лесен достъп до търговските обекти и сградите в района.\r\n                    \n                    \n                Това не значи, че ремонтът е приключил, уточниха от фирмата и представителите на строителния надзор пред общинските съветници. При строителните работи, които изискват допълнителни мерки за безопасност ще се слагат временни огради.\r\nВ рамките на няколко дни ще бъде положен втори пласт асфалт по ул. \"Цар Иван Шишман\" в участъка от ул. \"Граф Игнатиев\" до ул. \"Паренсов\", продължава работата и по тротоарите. Асфалтовата настилка ще е временна, защото ремонтът на ул. \"Цар Иван Шишман\" предстои идната година. По проект тротоарът от страната на жилищните сгради и магазините, който в момента е около 1.60 м ще бъде увеличен до 3 м, обясни проектантът арх. Радомира Методиева.\r\nПо време на заседанието на Комисията беше отчетена и срещата между представители на общинския съвет и бизнеса в района, която се проведе на 9 ноември т. г. От строителната фирма докладваха, че са изпълнили голяма част от препоръките на търговците.\r\nДървените плоскости за пешеходци се подменят с такива, които са безопасни при дъжд и сняг, увеличено е осветлението в района на 6 ОУ, вече се пускат и обновените улични лампи.\r\n\"За хората, които работят и живеят в района, всеки четвъртък след 11:00 часа представители на строителите и проектанта приемат сигнали и дават информация във временния комуникационен център на ъгъла на улиците \"Паренсов\" и \"Цар Иван Шишман\", съобщи председателят на Комисията Силвия Христова.\r\nТя уточни, че Общината изрично е поискала по-бързото премахване на огражденията, за да улесни работата на бизнеса в района с оглед на идващите празници, но подчерта, че строителните дейности на обекта не са приключили.\r\nДо края на месеца свършва и основната работа по градинките \"Кристал\" и \"Св. Климент Охридски\", и тротоарите на бул. \"Васил Левски“ и ул. \"Московска\", отчетоха от \"ПСТ Груп\", които ремонтират зона 4 на столичния център.\r\nНастилките са почти готови, голяма част от новото озеленяване в градините също е факт. По първият етап на обновяването на зоната ще има довършителни работи и през декември, следващият етап е догодина.", "date": "2018.11.21", "title": "Трамваят по \"Графа\" – до 10 дни. Това не значи, че ремонтът е свършил!"}
{"url": "https://www.dnes.bg/temida/2018/11/21/frenskiiat-syd-reshi-banevi-v-bylgariia.394303", "text": "Бизнесменът Николай Банев и съпругата му Евгения да бъдат екстрадирани в България.\r\nТова реши Апелативният съд във френския град Екс-ан-Прованс,  съобщи пред БНР адвокатът на семейството Венсан Пенар.\n\n\n\r\nЮристът обаче посочи, че предаването на двамата ще се извърши в посочения срок, само ако решението на съда не бъде обжалвано. \r\nПенар не каза дали възнамерява да обжалва съдебното решение. \r\nПрипомняме ви, че семейство Баневи беше задържано във френския град Ница в края на октомври след издадена от българските власти европейска заповед за арест. \r\nЗаповедта бе във връзка с разследване на приватизацията на девненския завод \"Полимери\", укриване на данъци, финансови машинации и сговор за престъпления в чужбина.  ", "date": "2018.11.21", "title": "Френският съд реши: Баневи – в България!"}
