{"url": "https://www.dnes.bg/rusia/2018/10/03/moskva-gotova-za-sytrudnichestvo-s-vashington-i-trymp.389556", "text": "Владимир Путин заяви днес, че Русия ще работи със САЩ и с президента й Доналд Тръмп, предаде ТАСС, цитирана от БТА.\n\n\n\r\n\"Съединените щати нямат друг президент, няма и други Съединени щати. Ние ще работим\", каза руският президент на заседание на енергиен форум в Москва.\r\nПо думите му САЩ са \"голяма световна държава и лидер в много отношения\", както и \"естествен партньор\" на Русия в много направления, сред които международната сигурност, неразпространението на оръжия за масово унищожение, борбата с тероризма и борбата са промените в климата.", "date": "2018.10.03", "title": "Москва готова за сътрудничество с Вашингтон и Тръмп "}
{"url": "https://www.dnes.bg/akoshtete-vqrvaite/2018/10/03/prokliatieto-na-holivud-bliaskyv-model-dnes-bezdomnik-narkoman-utre.389504", "text": "Славата и парите – онова, към което мнозина се стремят. Животът на знаменитостите често изглежда бляскав, привлекателен, апетитен. Като бонбон в лъскава опаковка!\r\nМного често, обаче бонбонът е гнил, пропит от проблеми с различни субстанции, психологични заболявания, секс скандали, семейни раздели, изневери...\r\nЗа холивудския начин на живот това е нещо симптоматично, от което малцина успяват да избягат. А тези, които са тръгнали по лошия път надолу, трудно се изкачват по стълбицата нагоре, обратно към порядъчния начин на живот.\r\nПреди дни стана ясно, че папараци са забелязали доскоро успешния фитнес модел Лони Уилсън, бившата съпруга на звездата от \"Спасители на плажа\" Джеръми Джаксън, да спи на улицата.\r\n                    \n                    \n                От дългокосата сексапилна блондинка няма и следа, сега е на улицата, загубила работата си, спи под пазарна количка, която побира целия остатък от доскорошния й бляскав живот.\r\nИсторията за това колко бързо и безпощадно се завърта колелото на живота и те отпраща в посока, по която не си и подозирал че ще поемеш, може да бъде квалифицирана дори като зловеща.\r\nЖената е с къса, мръсна коса, ръцете, краката и ноктите й са покрити с мръсотия. Лони има рана, която не е зараснала, и е много вероятно да е инфектирана. По тялото и има различни травми и очевидно бившата фитнес знаменитост има нужда от медицинска помощ. Когато удряш дъното, обаче, по-лесно можеш да се изтласкаш. Уж...\r\nЖената е намерена случайно от своята стара приятелка и колежка Кристин Россети. Срещата била емоционална, двете са забелязани да се прегръщат през сълзи. Какво може да направи един стар приятел за негов близък, изпаднал в подобно състояние? Може да му помогне.\r\nТака Кристин решава да заведе своята приятелка Лони в хотелска стая, да и осигури душ, топла храна и чисти дрехи. Историята за проваления бляскав живот започнала да се разплита.\r\nЛони била изгонена от дома си в Западен Холивуд преди две години, след като загубила работата си. Страда от психични проблеми. Започнала работа като асистент в клиника за пластични операции, но била уволнена. Не можела повече да плаща наема на апартамента или колата си и така се озовала на улицата. Цялото й блестящо минало – събрано в един единствен куфар.\r\nЗапочват проблеми с наркотиците. Лони се пристрастява към една от най-коварните субстанции, които тотално сриват организма. Метамфетамините.\r\nТова никак не помага и на психичното и състояние. Жената смята, че се зарежда с електричество, което я превръща в потенциална опасност за заобикалящите я хора. Убедена е, че нейният заряд предизвиквал електрически неизправности в поредица от сгради и създавал хаос в цял Холивуд.\r\nЕдинственото нещо, което можело да спре нейната \"способност\" били метамфетамините. И така, кръгът се затварял все повече.\r\nЖивотът се усмихнал отново, когато Кристин подала ръка на старата си приятелка. Изглежда, че Лони била готова да посрещне с отворени обятия възможността да започне от начало. Малцина, обаче, са онези, които са успели да започнат начисто. И Лони не е една от тях.\r\nПрекарала една вечер в хотелската стая. Тогава абстиненцията нахлула обратно в живота й като неканен гост. И Лони не се възпротивила и се върнала на улицата.\r\nПред \"Дейли мейл\", които успяват да издирят бившата фитнес моделка, Лони споделя, че на улицата понякога е трудно, но не е невъзможно да оцелееш.\r\n\"Лос Анджелис е богато място. Тук хората изхвърлят много неща. Лесно е да намериш храна, дават ти пари – тук 20 долара, там 40... Справям се. Има толкова много неща на разположение, че просто няма как да не оцелееш на такова място\", разказва за живота си на улицата моделката.\r\nНе се е къпала от една година. Мръсотията държала изнасилвачите настрана. Често, обаче, я ограбвали.\r\n\"Искам живота си обратно. Била съм в клиника и преди. Не помогна. Трябва ми помощ. Имам да се справям с толкова много неща...\", казва Лони с днешна дата.\r\nКогато, обаче, и подават ръка, изглежда пътят нагоре е твърде дълъг, стръмен, труден...\r\n\"Лони има отчаяна нужда от нашата помощ, има нужда от хора, които да се грижат за нея. Къса ми се сърцето, но не можеш да помогнеш на човек, който не иска помощта ти\", разказва Кристин. \r\nЦялата история звучи като филм. Заради потресаващата история на един пропилян живот, от \"Дейли мейл\" се свързват с експерт, който да помогне за лечението на Лони. Лари Маринели е съосновател на клиника, която помага на хора, които са пристрастени към различни вещества или имат психични проблеми. \r\nЕкспертът е приятел на Кристин Россети и предлага напълно безплатно лечение за Лони на стойност 90 000 долара. Била изготвена специална програма и дори било осигурено легло в център в Северен Холивуд.\r\nЛони отхвърлила възможността. Върнала се на улицата. Последно е видяна да върви по булевард в Уудланд Хилс. Бутала количка, в която се намирали всичките й вещи. Единственият спомен за бляскавото минало.", "date": "2018.10.03", "title": "Проклятието на Холивуд: Бляскъв модел днес, бездомник-наркоман утре!"}
{"url": "https://www.dnes.bg/rusia/2018/10/03/putin-za-skripal-toi-e-prosto-izmet-i-tova-e-vsichko.389552", "text": "Президентът на Русия Владимир Путин смята, че Сергей Скрипал е измет и предател, предава ТАСС.\n\r\n\"Някои информационни източници прокарват мисълта, че господин Скрипал едва ли не е правозащитник\", заяви Путин на пленарно заседание на форума \"Руска енергетическа седмица\", в отговор на въпрос за санкциите срещу Русия и случая \"Скрипал\".\n\n\n\n\n\r\n\"Той е просто шпионин и предател на Родината\". \n\r\n\"Той е просто измет и това е всичко\", добави президентът.\n\r\nДнес стана ясно, че полицията за борба с тероризма и службите за сигурност на Великобритания са идентифицирали трети заподозрян за отравянето на бившия офицер от руското Главно разузнавателно управление Сергей Скрипал и дъщеря му Юлия.\n                    \n                    \n                \r\nПо данни на The Telegraph третото заподозряно лице е руски офицер от военното разузнаване, който е бил изпратен на специална мисия преди отравянето на Скрипал.\n\r\nПредполага се, че агентът е посетил Солзбъри, за да помогне за планирането на атаката, преди двамата му колеги да внесат на територията на Великобритания нервнопаралитичния агент, с който вероятно е отровен Скрипал.", "date": "2018.10.03", "title": "Путин за Скрипал: Той е просто измет и това е всичко!"}
{"url": "https://www.dnes.bg/eu/2018/10/03/brexit-fakt-v-nachaloto-na-2019-g-sys-ili-bez-sdelka.389550", "text": "Брекзит ще има. Големият въпрос е дали ще има споразумение, или Великобритания ще излезе от ЕС без такова, заяви , , в .\r\nОчакваме да видим дали министър-председателят Тереза Мей ще има силата, политическата визия и лидерство да обърне настроенията спрямо себе си, посочи гостът.\r\nФронтална е атаката на Борис Джонсън, той атакува жестоко своите опоненти, категорична е проф. Кръстева. \"Няколко месеца делят Консервативната партия и нейното управление от Брекзит. Нестабилност в правителството би било силен залог. Шоуто кара дори анализаторите да забравят, че Джонсън е страхотен политик, но не е добър управленец. Той имаше възможност да оглави и Консервативната партия, и правителството, но отказа. Това щеше да бъде тест, дали може да превърне лозунгите, сред които много големи лъжи, в работещи политики\".\r\n                    \n                    \n                \"Брекзит ще има. Въпросът е дали или без споразумение\".\r\nПолитологът проф. Анна Кръстева пояснява, че всички развити страни са заинтересовани от висококвалифицираната миграция също както и от нискоквалифицираната, защото има теория за двойния пазар на труда и пазар на труда със сезонна работа и няма кой друг да я свърши освен мигрантите.\r\nБез нискоквалифицираната миграция би било наивно и нереалистично, бизнесът няма как да се справи. Предизвикателството е дали ще се удържи цифрата от 100 000 мигранти годишно. Миграцията ще бъде с по-сложен профил, допълва още гостът. Гражданите са много чувствителни, че живеят на остров с определен териториален капацитет. Очакваме речта на Тереза Мей и втория рунд на тази голяма лидерска битка, заключава проф. Кръстева.\r\n", "date": "2018.10.03", "title": "Brexit – факт в началото на 2019 г. със или без сделка "}
{"url": "https://www.dnes.bg/stranata/2018/10/03/nad-30-jilishtata-u-nas-neobitaemi.389570", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Над 30 процента от жилищата у нас са необитаеми, съобщиха от новоучредената Асоциация на дружествата, управляващи етажната собственост. В същото време брокерите бележат увеличение на цените на имотите. Купувачите пък все по-трудно се решават на сделка, предаде Bulgaria ON AIR.\n\r\nВъпреки по-високата сума, която трябва да приготвим, ако искаме да се сдобием с нов дом, качеството, което ще получим, няма да е по-високо. Особено ако се насочим към имот, строен преди няколко десетилетия.\n\n\n\r\nНад 20 хил. от панелните жилища у нас вече са пред край на експлоатационния си период. Въпреки това в много от старите сгради, гледката става все по-неугледна, а част от причината научаваме от професионалните домоуправители – трудно се пристъпва към ремонти, тъй като почти няма вход, в който да няма празни апартаменти.\n                    \n                    \n                \r\nВъпреки трудностите с обслужването на сградите, по-старите жилища са също толкова търсени, колкото и новото строителство. Анализите на брокерите показват, че приоритетни в избора са големината и квартала.\n\r\nНай-висок ръст в продажбите бележат цените в \"Овча купел\" и в \"Дружба\". Средните цени там са съответно 842 евро на квадратен метър в \"Овча купел\" и 805 в \"Дружба\". Най-скъпите жилища в столицата са в квартал \"Иван Вазов“ – 1459 евро за квадратен метър, а най-евтините – в \"Красна поляна“ – 751 евро на квадрат.\n\r\nНай-много сделки се сключват за суми над 70 хиляди евро, а тези между 50 и 70 хиляди вече са под 25%. Купувачите обаче все повече обмислят сделката и много по-рядко се решават да я сключат.\n\r\n ", "date": "2018.10.03", "title": "Над 30% жилищата у нас – необитаеми!"}
{"url": "https://www.dnes.bg/zvezdi/2018/10/03/godishnina-i-magi-jeliazkova-hukna-v-chujbina-s-myja-si.389557", "text": "Носителката на титлата Мисис България Маги Желязкова отбеляза първата годишнина на брака си с Георги Сидеров с романтично пътешествие в Италия.\r\nМаги и Георги избраха за любовния си воаяж градовете Амалфи и Позитано, съобщава \"Монитор\". \r\nДвойката сподели кадри в социалните мрежи, от които е видно, че са се насладили на хубаво време, разгледали са забележителностите на италианските градчета и са опитали от вкусната местна кухня.\r\n \r\nСемейството вече се завърна на родна земя.\r\n \r\nМаги и Георги си казаха заветното \"да\" в края на миналия септември. Осем от най-близките приятелки на модела скочиха в тюркоазените рокли на шаферки, а Азис, който също е сред дългогодишните изповедници на Желязкова, пя на ухо за младоженците.\r\n \r\n", "date": "2018.10.03", "title": "Годишнина и... Маги Желязкова хукна в чужбина с мъжа си"}
{"url": "https://www.dnes.bg/stranata/2018/10/03/poiskahme-da-sme-v-bankoviia-syiuz-kakvo-ni-chaka.389571", "text": "България изпрати молба за присъединяване към Банковия съюз. Очаква се страната ни да бъде одобрена и за чакалнята на Еврозоната в рамките на една година.\n\n\n\r\n\"Икономическият и паричният съюз е в основата на нещата. Той включва обща валута, която е еврото. Еврото не е просто проект - дава повече стабилност и възможности. България е готова - има показатели, които отговарят на изискванията. Критериите ги изпълняваме, имаме стабилни финанси и добри бюджетни политики\", заяви депутатът от ГЕРБ Мария Илиева пред .\n\r\nТя подчерта, че ще има много предимства за бизнеса. Ще има по-пряк достъп до финансови ресурси, ще паднат лихвените проценти, ще се премахнат таксите за трансгранични операции, обясни Илиева.\n                    \n                    \n                \r\nСпоред нея може да очакваме повече инвестиции, които пък ще доведат до икономически растеж и по-висок стандарт на живот у нас.\n\r\nМинималният престой в чакалнята на Еврозоната е две години. В предаването \"Денят ON AIR\" Мария Илиева посочи, че разумният срок за престоя на България там е 2,5-3 години. По думите ѝ единствено ще е нужно да докажем устойчивост на политиките.\n\r\nНародният представител от ГЕРБ отбеляза, че след приемането на еврото закръглянето на цените няма да бъде с повече от 1-2% и няма да има шоково поскъпване.\n\r\n\"Повишаваме не само възнагражденията, повишават се и пенсиите. Догодина ще има 150 млн. лева и за хората с увреждания\", заяви Мария Илиева.\r\n ", "date": "2018.10.03", "title": "Поискахме да сме в Банковия съюз. Какво ни чака?"}
{"url": "https://www.dnes.bg/eu/2018/10/03/vse-oshte-razlichni-svetove-germanskiiat-iztok-i-zapad-sled-28-godini.389517", "text": "Германия така и не успя да се справи: 28 години след Обединението /станало на 3 октомври 1990 г./ Изтокът е все така изостанал от Запада. И днес много източногерманци се чувстват като граждани втора класа. публикува коментар на Марсел Фюрстенау.\n\r\nБихме могли да твърдим, че Ангела Меркел - имайки предвид нейната уникална кариера - е спечелила най-много от Обединението на Германия. Християндемократката, която е родена в Хамбург, но израснала в ГДР, управлява страната вече от 13 години - напоследък обаче по-скоро зле, отколкото добре. А това означава, че дори и източногерманците вече не могат да се гордеят с канцлерката си, която е една от тях. Включително и заради това в източните германски провинции чувството за отчуждение между управляващи и управлявани е по-силно, отколкото в западните провинции. \n                    \n                    \n                \r\nВ очите на източногерманците днес Ангела Меркел е най-видната представителка на една политика, която не защитава техните интереси, въпреки че те и тя споделят общо минало. Докато след падането на Берлинската стена пътят на Меркел тръгна стремително нагоре, милиони източногерманци се спускаха стръмно надолу. Особено горчивият им опит с безработицата, за която самите те нямат никаква вина, остави дълбоки рани у тях.\n\r\n\n\r\nЖивотът на източногерманците се преобърна за една нощ. За да се справят с това огромно предизвикателство, те трябваше да демонстрират изключителна гъвкавост, мобилност и емоционална устойчивост. На западногерманците никога не им се е налагало да се справят в такава ситуация и в такива мащаби, защото в бившата Западна Германия дълбоките икономически и политически промени никога не са се случвали от днес за утре. \n\r\nИзточногерманците станаха свидетели на тоталната ерозия на обществения строй, при който живяха. Вярно, повечето от тях не го харесваха, но пък се бяха приспособили към него. След Обединението много от източногерманците така и не успяха да осребрят оправданата си гордост от това, че са предизвикали мирната революция от 1989/90 година. Днес повечето от тях вече са преодолели това състояние, но - чисто статистически - са твърде далеч от икономическото ниво в западните райони на страната.\n\r\nДоказателство за всичко това се съдържа и в актуалния доклад за състоянието на германското единство: 28 години след официалния край на разделението на страната заплатите в източните провинции представляват едва 82% от заплатите в западната част на Германия. И този, който се опитва да продаде това като успех, си затваря очите пред фактите. Защото по-малко пари за същия труд означава по-малко признание и уважение.\n\r\nЗатова и в ушите на източногерманците изтърканите приказки за постигнатите успехи звучат неправдоподобно. По-лошото заплащане, непризнаването на целия трудов стаж за пенсия и други неправди се помнят цял живот. За днешните 50-годишни източногерманци, както и за поколенията преди тях, двукласовото общество е незаличим факт. И това е скандално.\n\r\nНо това, което тежи още повече от материалното неравенство, е неоспоримата доминираща позиция на западногерманските елити в почти всички обществени сфери. Без Ангела Меркел и родената в ГДР Франциска Гифай, която е министърка по въпросите на семействата, пенсионерите и младежта, шестнайсетте ресора в германския кабинет щяха да бъдат изцяло западногерманска зона. Може да сметнем това за случайност. Но можем и да го наречем с истинското му име: симптом за състоянието на германското единство.\n\r\nСлед Обединението в страната израсна цяло ново поколение, но западногерманците все така продължават да доминират в почти всички сфери на живота. По горните управленски етажи на германските фирми, в университетите или в медиите - включително в Дойче веле, източногерманците са твърде малко. Едва когато това се промени, изнервящото, но все още необходимо постоянно сравняване на Изтока със Запада ще спре. И чак когато за Деня на германското единство няма поводи за подобни коментари, Обединението ще е завършено дело.\r\n", "date": "2018.10.03", "title": "Все още различни светове: Германският Изток и Запад след 28 години"}
{"url": "https://www.dnes.bg/stranata/2018/10/03/zdraveopazvaneto-nai-golemiia-stres-za-bylgarina.389572", "text": "БСП  ще внесе вота на недоверие към кабинета на премиера Бойко Борисов  другата седмица. Социалистите са определили здравеопазването и провалът в  тази сфера на управляващите за негова тема. \n\n\n\n\n                    \n                    \n\n\n\n\n\r\nБСП  ще внесе вота на недоверие към кабинета на премиера Бойко Борисов  другата седмица. Социалистите са определили здравеопазването и провалът в  тази сфера на управляващите за негова тема. \n\n\n\n\n\n\n\n\n\n\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         БСП ще внесе вота на недоверие към кабинета на премиера Бойко Борисов другата седмица. Социалистите са определили здравеопазването и провалът в тази сфера на управляващите за негова тема.\n\r\nТова е третият вот на недоверие срещу третото правителство на Бойко Борисов. Все още обаче за него не са известни мотивите. Според БСП техните експерти все още работят, за да ги подготвят.\n\n\n\n\r\n\"Очаква се вотът на недоверие да бъде внесен другата седмица. По време на нашите обиколки в страната забелязваме, че състоянието на здравеопазването притеснява най-много българите. Не виждам защо вотът се омаловажава\", обясни в \"Денят ON AIR\" депутатът от БСП Ирена Анастасова.\n\r\nПо думите ѝ и двата варианта за реформа в здравеопазването определено не са се харесали на хората.\n\r\n\"Според социологически проучвания хората не харесват и двата варианта. И при двата варианта става дума за допълнителни средства от хората. Проучванията сочат, че българинът иска повече държава в здравеопазването. Това иска и \"Визия за България\". Ще се влеят едни допълнителни пари в една нереформирана система. Всеки един опит да се наливат пари в здравеопазването води до това, на което сме свидетели\", коментира още депутатът от БСП.\n\r\nСпоред Анастасова социалистите не просто отричат реформите, те предлагат и алтернатива - именно \"Визия за България\".\n\r\n\"Искаме парите да отиват в болници, които не са частни институции. Ние не виждаме и намек за реформи в това, което предлагат управляващите до момента\", допълни тя пред .\n\r\n\n\r\n ", "date": "2018.10.03", "title": "Здравеопазването - най-големия стрес за българина"}
{"url": "https://www.dnes.bg/business/2018/10/03/visokotehnologichna-akademiia-otvaria-vrati-v-stara-zagora.389568", "text": "На 5 октомври 2018 ще отвори врати ZaraLab Academy - първата в Стара Загора високотехнологична академия за информационни технологии и професии на бъдещето. Последно поколение компютърни системи, разновидности от 3D принтери и интерактивни дъски са само част от средствата, с които академията цели да засили интереса на гражданите на Стара Загора към високите технологии, а екип от практически специалисти с дългогодишен опит да подготвят малки и големи за кариери в най-високо платените сектори в света.\r\nОрганизаторите на събитието са подготвили много изненади, възможност за срещи с IT компании с интерес към Стара Загора и вдъхновяващи послания от лидери в сферата на IT и авангардните технологии. Сред част от гост-лекторите се нареждат:\r\n\n                    \n                В деня на Стара Загора ZaraLab Academy обявява ден на отворени врати като събитието ще представлява микс от конференция, изложение и забавление. Започва в 10:00 часа, а в края на деня ще стартира 48-часов хакатон, организиран съвместно с компания Динакс Инвест и Фондация \"Гаргараж\". Най-добрите идеи ще получат награди на обща стойност 20000 лв, осигурени от партньори и спонсори.\r\nЗа най-нетърпеливите, ден по-рано, на 4-ти октомври, ще се проведе презентация на най-новите технологии в областта на 3D принтирането и как то улеснява и намаля разходите при редица бизнес и производствени процеси.\r\nПовече информация за всяко събитие ще намерите на страницата на ZaraLab във Facebook, както и на адресите на всяко едно от тях:\r\n3D принтиране и неговото приложение - 4 октомври 2018\r\nZaraLab Academy: Откриването! - 5 октомври 2018\r\nZarathon by GarGarage (Startup Hackaton) - 5-7 октомври 2018\r\nМясто на провеждане: Стара Загора, бул. Княз Александър Батенберг 28, Сити Център Стара Загора, етаж 1, офис: ZaraLab\n\r\nВходът е безплатен! \r\n ", "date": "2018.10.03", "title": "Високотехнологична академия отваря врати в Стара Загора"}
{"url": "https://www.dnes.bg/zvezdi/2018/10/03/natali-trifonova-s-romantichno-pyteshestvie-za-chrd.389563", "text": "Синоптичката Натали Трифонова се похвали с кадри от почивка в Барселона, която била подарък за рождения ѝ ден от нейното гадже.\r\n \r\nНавръх празника на Натали любимият ѝ мъж извел сексапилната блондинка на романтична вечеря.\r\n \r\nДоан, както е името на гаджето на Трифонова, запазил маса в един от най-романтичните ресторанти в испанския град. Още преди да седнат на масата, избраникът на Трифонова подарил на любимката си роза, съобщава „България днес“.\r\n \r\n„Невероятен“, описа с една дума мъжа на сърцето си блондинката, която е с Доан Хасан от дете.\r\n \r\n", "date": "2018.10.03", "title": " Натали Трифонова с романтично пътешествие за ЧРД"}
{"url": "https://www.dnes.bg/stranata/2018/10/03/institutyt-za-pytna-bezopasnost-poema-sigurnostta-na-pytia.389544", "text": "Целта на новоучредения Институт за пътна безопасност е да събере опит от добрите и лошите практики в Европа по отношение на управлението на пътната безопасност и да покаже какво може да се приложи в България. Това е стъпка напред в преодоляването на тежкия проблем с високата смъртност по пътищата, коментира , .\r\nТрагичните инциденти като този на пътя край Своге може да се повторят и на други места, отбеляза , , в ефира на . \r\n„От няколко години сигнализираме, че пътят Самоков-Дупница е опасен“, каза той.\r\n                    \n                    \n                \"Отговорността не трябва да бъде прехвърляна само върху шофьора. Трябва да се предприемат мерки, свързани с пътните знаци, ремонтите на пътищата и тяхното изграждане. В България са допуснати редица пропуски по отношение на пътната безопасност\", обясни Русинова.\r\nТя разказа, че през 2010 г. са изчислили, че Столична община губи по 11 млн. годишно от инцидентите при задръствания в столицата.\r\n\"Поради ниския жизнен стандарт в страната много български граждани карат коли на повече от 20 години\", смята общественикът.\r\nСпоред Танев е важно в новата агенция да работят експерти. \r\n", "date": "2018.10.03", "title": "Институтът за пътна безопасност поема сигурността на пътя"}
{"url": "https://www.dnes.bg/notifikacii/2018/10/03/vietnamec-izbiaga-ot-granichna-policiia-ne-obiasnil-zashto-e-u-nas.389569", "text": " Виетнамец избяга от \"Гранична полиция\"  на Летище София след като не успя да обясни целта на пътуването си.\r\nИнцидентът е станал на  21 септември, предаде Нова тв. С полет от Дубай пристигат двама виетнамски граждани с редовни документи и валидни български визи. Мъжете обаче не са успели да обяснят целта на пътуването си.\r\nГраничарите им отнемат паспортите и ги настаняват в специално помещение.  Два дни по късно - на 23 септември, единият от тях е избягал през незаключен служебен вход. Часове по-късно е задържан в столицата. От \"Гранична полиция\" обявиха, че са започнали проверка.", "date": "2018.10.03", "title": "Виетнамец избяга от \"Гранична полиция\". Не обяснил защо е у нас"}
{"url": "https://www.dnes.bg/notifikacii/2018/10/03/podnebesnata-imperiia-kym-seloto-na-stoletnicite-kitai-i-momchilovci.389488", "text": "Сгушеното в Родопите село Момчиловци от известно време привлича групи от китайски туристи. Защо? Според мнозина селото крие тайната на дълголетието. Привлечени от любопитство от германската телевизия ARD отиват в Родопите, за да проверят така ли е. \n\r\n\"Надали знаете нещо за село Момчиловци. Но пък може би сте чували за българските Родопи близо до гръцката граница? В Китай този регион става все по-известен и броят на китайските туристи в Родопите расте с всяка изминала година. Говори се, че в Момчиловци се крие изворът на дълголетието\", съобщава телевизията в предаването си \"Weltspiegel\". В актуалния му епизод бе излъчен петминутен репортаж за родопското село, китайските му гости и киселото мляко, пише \"\". \n                \n                \r\n\"Китайският е твърде сложен, но има няколко израза, които искам да науча непременно, за да направя впечатление на китайските посетители\", казва Гергана, която е домакиня, която посещава провеждащия се курс по китайски в селото. \n\r\nИ инженерката Станка посещава езиковия курс. \"Мен ме интересува китайската култура и логиката на създаването на йероглифите\", споделя тя пред камерата на ARD. От краткия филм научаваме, че в Момчиловци отскоро има и указателни табели на китайски език. \"Защото това село крие една тайна\", подчертава авторът на репортажа.\n\n\n\n\r\nПо-нататък той разказва, че китайците, които посещават Момчиловци, се интересуват най-вече от едно - лактобацилус булгарикус.\n\r\nДомакинята Гергана води екипа на ARD до къщата на Стоян Чукаров. Той е на 94 години и редовно го посещават го телевизионни екипи от различни краища на света. И всички те искат да узнаят от него как е достигнал до тази преклонна възраст. \n\r\n\"Ние живеем дълго, защото ядем много кисело мляко. Не можем без него. И няма значение дали е краве или овче. Аз имам нужда от прясното и киселото мляко, за да съществувам. Затова и живея толкова дълго\", споделя дядо Стоян пред камерата. Същото искат и китайците. В тяхната страна удължаващото живота кисело мляко от Момчиловци се рекламира и по телевизията.\n\r\nОказва се, че в Поднебесната империя киселото мляко \"Момчиловци\" е доста разпространено и му се приписват здравословни качества. Китайците вярват, че с киселото мляко ще си осигурят дълъг живот. Никой не е проверил научно тази теория, но мнозина вярват в нея\n\r\n\"Много обичам тази марка. Знам, че идва от едно място, където хората живеят много дълго\", казва една китайка, която току-що си е купила една опаковка \"Момчиловци\". Към нея се присъединява един младеж и разяснява, че етикетите съдържат информация за дълголетието. А една минувачка споделя, че много харесва българското кисело мляко.\r\nМлекопроизводителят Илия Атанасов добре си спомня за първата китайска делегация, дошла в селото преди осем години. Млекопроизводителят казва, че китайците много внимателно наблюдавали как се произвежда киселото мляко. \"Нашата тайна е много простичка. От една страна това е чистата храна от планинските поляни. Освен това ние имаме специална порода крави. Те дават по-малко мляко, но пък с много по-високо качество\", казва той.\n\r\nПрез последните години в Родопите идват все повече китайски туристи. Те следват пътеката на дълголетието, която познават от рекламите. Гостите от Азия са най-многобройни по време на празника на киселото мляко. От известно време насам той се провежда всяка година и може да се похвали с почти 5000 посетители от Далечния изток. А това е добре дошло за местните хора, защото китайците оставят пари в региона.\n\r\nДомакинята Гергана също се надява да спечели нещо от туристическия бум. Затова всеки ден седи пред малката си къща и упорито изучава йероглифите. \"Надявам се да запазим автентичния облик на нашето село, въпреки туризма. Китайските туристи няма да ни съсипят. По-скоро ние ще ги променим чрез красотата на нашата природа\", казва тя. Тя си мечтае да отвори собствена къща за гости, в която да сервира на китайските гости българско кисело мляко.\r\n \r\n", "date": "2018.10.03", "title": "Поднебесната империя към Селото на столетниците: Китай и Момчиловци"}
{"url": "https://www.dnes.bg/sofia/2018/10/03/za-remonta-na-grafa-globata-moje-da-e-nad-1-mln.389566", "text": "Над 1 милион лева санкции заради лошо качество на работата може да получи фирмата, която ремонтира улица \"Граф Игнатиев\" в София, предупреди кметът Йорданка Фандъкова и допълни, че ремонтът не е приключил.\r\nПо договор обектът трябва да е готов до март въпреки поетия ангажимент, че ремонтът ще приключи предсрочно и ще бъде възстановено движението на трамваи до края на месец октомври, предаде БНР.\n\n\r\n\"Няма да допуснем да бъде приет обект, който е в недобро качество. За лошо качество на фирмата ще бъдат наложени санкции, ако това се окаже така, над 1 милион лева.\r\nЩе връщаме изпълнителите, докато не направят нещата, както трябва, а за забавянето също се дължат допълнителни санкции. Към момента аз искам от господин Крусев да прави това, което прави - да бъде на обекта, да следи и да не допуска някой да не си върши добре работата\", коментира Фандъкова.\r\n                    \n                    \n                Снимки за неравности, дупки и пропаднала бетонна основа бяха разпространени тези дни от \"Спаси София\".", "date": "2018.10.03", "title": "За ремонта на \"Графа\" глобата може да е над 1 млн."}
{"url": "https://www.dnes.bg/cars/2018/10/03/prisydata-e-proiznesena-dizelyt-si-otiva-niama-vryshtane-nazad.389491", "text": "След три години на залъгване и изчакване, дойде време да се каже истината на хората: двигателите с вътрешно горене си отиват. А политиката пожали тъкмо виновниците за дизеловия скандал, пише в свой коментар за  Сабине Кинкарц.\r\nНека да кажа веднага: Не карам дизел. Но добре разбирам онези собственици на дизели, на които им писна да ги разиграват цели три години. И които са разочаровани и гневни. Защото – минат, не минат няколко седмици – на тях им се сервира по някоя нова лоша новина. Особено когато концентрацията на азотен окис надхвърли допустимото, а все повече градове оповестяват ограничения за дизелите. И след като непрестанно изплуват нови измами, вършени от автопроизводителите, пише Кинхарц.\n\n\n\r\n                    \n                    \n                Успя ли правителството да реши всички проблеми? Надявайте се! Коалиционните партньори стигнаха до един гнил компромис, който със сигурност няма да възмезди притежателите на дизелови автомобили за всички преживени ядове и финансови загуби. Нека само припомним, че в САЩ всеки собственик на дизел с манипулиран двигател можеше просто да върне колата, че дори и обезщетение да получи. Изтерзаните германски собственици на дизели могат само да мечтаят за такова решение.\n\r\n\n\r\nНа тях им се предлага или преоборудване на автомобилите или пък премия, ако решат да си купят нова кола и да разкарат старата. И предложението дори не е толкова добро, колкото изглежда. Първо, защото по технически причини необходимото преоборудване не може да се извърши в пълен обем за всички по-стари дизелови автомобили, които са милиони. Което си беше ясно още от самото начало. И второ, защото решението засега е само пожелателно: правителство просто очаква от автомобилопроизводителите да поемат разноските за това преоборудване.\n\r\n\"Насила не можем да накараме никого\", вдига рамене министърът на транспорта Андреас Шойер, който от самото начало поддържаше предложението на самите автомобилни концерни: да се избере само вариантът с премиите. Защото този вариант с един куршум удря два заека: хем изтегляш старите трошки от пътищата, хем продаваш нови коли. А преоборудването не продава нищо. \n\r\nДа, но малцина притежатели на автомобили могат току-така да си купят нова кола. Това е покупка, която се планира отдалеч и иска дългосрочно финансиране. А парите от премията и от продажбата на бракуваната стара кола, разбира се, изобщо не стигат за нова.\n\r\nМалко по-добре изглеждат нещата за онези, които използват дизелов автомобил, за да упражняват професията си – например шофьори на такси, занаятчии и други. За тях са предвидени помощни програми, които ще покрият 80% от разноските по преоборудването. Тези програми ще се финансират с парите на данъкоплатците, а това малко напомня за начина, по който бяха спасявани банките по време на финансовата криза. И тогава политиката пожали виновниците и обобществи дълговете. Да припомним ли на политиците до какво доведе това? До политическа апатия и разцвет на популизма.\n\r\nНека припомним и нещо друго. Правителството реши да действа единствено под натиска на съдебните решения, които поставиха акцент върху опазването на здравето на гражданите. В продължение на три години управляващите изчакваха, бавеха топката и не предприемаха почти нищо. Защото лелееха измамната надежда, че проблемът ще се реши от само себе си. И че все някой ден метлата на времето ще измете старите дизели от улиците. Надежда, която се подклаждаше и от автомобилопроизводителите. А знайно е, че те умеят да се грижат за облагите си, пък и разполагат със силно лоби в канцлерството.\n\r\nГермания е страна на автомобилистите. В началото на тази година броят на регистрираните лични автомобили достигна 46 милиона. От тях 30 милиона използват бензин, а 15 милиона – дизел. А тук дори не са включени големите камиони и автобусите. С други думи, имаме си работа с милиони разгневени автомобилисти, които се превръщат в разгневени и политически обезсърчени избиратели. И които ще обърнат гръб на и без това отслабените управляващи партии. \n\r\nТова навярно ще се усети още на изборите за провинциални парламенти, които предстоят тази и идната година в страната. Но дори ако си представим, че в бъдеще всички ще карат само бензинови коли, това пак няма да реши проблема. Напротив – стойностите на въглеродния двуокис ще се повишат още повече. Защото германците искат да карат все по-бързи, все по-големи и по-удобни автомобили, екипирани с всевъзможни устройства за удобство, сигурност и стабилност.\n\r\n\n\r\nВ един модерен автомобил броят на тези устройства е около 100, а това увеличава и теглото. Типичен пример са особено популярните днес SUV. С дизелов двигател беше много по-икономично, бензиновите мотори обаче трябва да са доста по-мощни и в градско движение лесно ще стигат до изразходване на 20 литра за 100 километра. А това ще доведе до още повече емисии на вредни парникови газове, които увреждат климата.\n\r\nКойто е решил да си купува \"Порше Кайен\" едва ли се тревожи от проблемите около дизела. Тъкмо поради това производителите на тази луксозна марка автомобили тъй безболезнено се отказаха от дизеловите двигатели. Но при \"Фолксваген\", \"Ауди\", \"Даймлер\" и БМВ нещата изглеждат другояче. Те обаче също вече не могат да повтарят баснята за чистия дизел, с която толкова дълго печелеха добри пари. Вместо това трябва най-сетне да кажат на клиентите си истината в очите: двигателите с вътрешно горене си отиват. Бъдещето принадлежи на електрическото задвижване, заедно с което ще дойде и олекотяването и опростяването. \n\r\nУтрешните автомобили най-вероятно ще бъдат не само по-леки, но и по-малки. Или поне автомобилите на достъпни цени. А дизелът ще остане в миналото.\r\n", "date": "2018.10.03", "title": "Присъдата е произнесена! Дизелът си отива – няма връщане назад"}
{"url": "https://www.dnes.bg/zvezdi/2018/10/03/specialisti-megyn-s-po-dobrata-dikciia.389548", "text": "Меган Маркъл взима уроци по правоговор. В това се съмняват светски репортери, следейки изкъсо случващото се в британското кралско семейство. Това си личи и по променената ѝ дикция, обясняват експерти по публична реч и риторика на Острова.\r\n \r\nХерцогинята на Съсекс обяснява за приноса на кралицата за Великобритания в документалната поредица на HBO „Queen of the World“ (Кралицата на света). Нейното участие в него показва, че тя говори доста по-различно отпреди да се омъжи за принц Хари.\r\n \r\n„Меган Маркъл е актриса, която несъмнено може и да имитира. Тя вече „попива“ доста от британската култура, но хората смятат, че е странно вече да има британски акцент“, коментира последовател на кралското семейство в Twitter. Друг пък е на мнение, че тя не бива да забравя корените си и да говори типичния британски английски.\r\n \r\nПодобно на Кейт Мидълтън, най-вероятно строгият кралски протокол е наложил Меган да промени дикцията си, за да прилича повече на британка със синя кръв.\r\n \r\nИзвестно е, че в семейството на кралица Елизабет Първа се говори с акцент, който се използва само от 3% от живущите в Обединеното кралство.\r\n \r\n", "date": "2018.10.03", "title": "Специалисти: Мегън с по-добрата... дикция"}
{"url": "https://www.dnes.bg/obshtestvo/2018/10/03/sv-sinod-promenite-vyv-veroizpovedaniiata-po-zle-ot-totalitarnite.389554", "text": "Предлаганите промени в Закона за вероизповеданията (ЗВ) са противоречиви и чрез тях не се постига целения резултат, нуждаят се от сериозно преосмисляне. Това са част от изводите, направени в изявление на Светия Синод на БПЦ-БП по повод внесените законопроекти за изменение и допълнение на ЗВ.\r\nСветият Синод заявява, че идеите, развити във внесените законопроекти, не са обсъждани предварително със Синода. \r\n\"Законопроекти, които засягат фундамента на вероизповеданията в България и отношенията с държавата по необходимост следва да бъдат предложени за широка обществена дискусия или най-малко с вероизповеданията, преди внасянето им в Народното събрание\", се казва в становището, публикувано днес на сайта на Синода.\n\n\n\r\n                    \n                    \n                1. Религиозните общности и институции са отделени от държавата. Според Конституционния съд на РБ недопустима е държавна намеса и държавно администриране на вътрешноорганизационния живот на религиозните общности и институции, както и в тяхното обществено проявление.\n\r\nДействащият Закон за вероизповеданията /ЗВ/ е един демократичен закон в съответствие с международните стандарти на универсалните и регионални международни договори - Международния пакт за граждански и политически права МПГПП и Европейската конвенция за правата на човека и основните свободи /ЕКПЧ/ - безспорно признато и от Конституционния съд на РБ.\n\r\nПромяната на Закона за вероизповеданията в тази му част – гарантирането свободата и вътрешно управление на вероизповеданията – носи сериозен риск за нарушаване на основни демократични принципи, като при това и добрите мотиви за законодателни промени, ще се компрометират от само себе си.\n\r\n2. Борбата с тероризма или други престъпления, насочени срещу конституционния и законов ред в държавите, са в предметния обхват на други специални закони. Българското законодателство дава всеобхватна законова защита и съответни мерки и правомощия на специализираните органи – ДАНС, разузнаване, прокуратура, МВР и съд по специалните закони за борба с тероризма, без с това да се променя демократичната законова основа за вероизповеданията, чиито верски убеждения и богослужебна практика изключват такива явления в своята дейност.\n\r\n3. Светият Синод е категорично против да се дава определение, в който и да е закон на понятието \"религиозен радикализъм\".\n\r\nВ дефинирането на такова понятие е водеща позицията на конфесиите и научните достижения на вътрешното право на съответното вероизповедание, които очевидно не могат да си позволят да работят с еклектика и да достигнат до единно нормативно понятие за \"религиозен радикализъм\" за целите на международното и респективно на съответното национално право.\n\r\nАко държавата иска да санкционира радикалната ислямистка пропаганда, то това трябва да стане с подходящите средства за защита на националната сигурност, без да се засяга правото на свободно изразяване на религиозно мнение или популяризиране на религия. В този смисъл БПЦ подчертава своята изконна толерантност към всички вероизповедни общности в България, различни от православната.\n\r\n4. Увеличаване на контролните правомощия на дирекция \"Вероизповедания\" в Министерския съвет, чрез което се цели контрол на даренията и финансите на вероизповеданията, е грубо нарушение и намеса на държавата чрез изпълнителната власт във вътрешния живот на религиозните институции и противоречи на Конституцията. По смисъла на предлаганите промени обаче религиозните институции биват поставени в състояние на свръхзависимост от натоварения със свръхфункции и свръхпълномощия административен орган - Дирекция \"Вероизповедания\".\n\r\nПо наше мнение това е доста силова намеса на държавата във вътрешния живот на вероизповеданията. Това би създало предпоставки за вземане на субективни и непрозрачни решения.\n\r\n5. Категорично е възражението срещу деклариране на банковите сметки на религиозните институции пред Сметната палата. Съдържанието на тази норма е грубо погазване на Конституцията и груба намеса в отделените от държавата религиозни институции. Това не се е случвало спрямо Църквата и другите вероизповедания дори и във времето на тоталитарния режим в България.\n\r\n6. Сега действащият модел в чл. 28 от ЗВ е адекватният нормотворчески подход и законодателна техника, а именно - разпределението на държавната субсидия за регистрираните вероизповедания да се извършва с годишния закон за държавния бюджет.\n\r\nВ случай, че се налага промяна в някои от специалните закони, то същата следва да се извърши в съответните закони, а не да се променя ЗВ като се предвижда намеса на контролните финансови органи във вътрешно организационния живот на вероизповеданията чрез проверка на техните финансови отчети, което означава контрол върху имуществото, формиращо се основно чрез дарения и завещания. Този законов подход е в нарушение на Конституцията и трайната практика на Конституционния съд.\n\r\nАдминистрирането и контролът на счетоводството на вероизповеданията и проверка на техните дарения представлява държавно администриране на техния автономен живот, тъй като от своето основаване до днес Църквата формира своето имущество главно чрез дарения. Това са пожертвования на хората към нея и имената на много от тях остават неизвестни дори за църковните служители.\n\r\n7. Църквите и вероизповеданията не се водят от принципа на националните държави и гражданство. Някои вероизповедания биха изчезнали, ако не се финансират от централните им ведомства. При БПЦ-БП този проблем не съществува, което не означава, че Българската православна църква не следва да апелира за запазване на религиозния мир в страната и ненамеса в делата и на останалите изповедания.\n\r\n8. Св. Синод категорично възразява държавен административен орган да събира информация за религиозните убеждения на отделни граждани чрез задължаване на вероизповеданията да декларират имената на своите дарители.\n\r\nВ Православната църква даряването е част от религиозния живот на вярващия и се регламентира от учението и вътрешното (канонично) право на Църквата, и не може да бъде предмет на регламентиране и контрол от страна на държавата. Даренията в Църквата са дълбоко личен акт.\n\r\n9. Опитът от почти двайсетгодишния политически инспириран разкол в Българската православна църква доказва, че всяка намеса на държавата във вътрешните дела на Църквата води до тежки последствия както за Църквата, така и за самата държава. Историческият опит показва също така, че винаги, когато държавата се е опитвала да упражни контрол върху дейността на Църквата или да моделира вътрешно-църковния живот по своите светски критерии, това е завършвало с неуспех. Православната църква е институция с двухилядолетна история, основана от Самия Господ Иисус Христос. Редували са се периоди на гонения от страна на държавата с периоди на мирно съвместно съществуване.\n\r\n\"Историята доказва, че демократичните отношения между държавата и Църквата при взаимно уважение и при гарантиране правата на самоуправление на Църквата са гарант за националната сигурност в България. Такива отношения бяха успешно установени и гарантирани чрез действащия Закон за вероизповеданията. БПЦ-БП е доказала, че представлява основен фактор на стабилността и националната сигурност в България, както и вековна опора за българския народ, дори в периодите когато държава не е имало.\n\r\nИзхождайки от всичко това, смятаме, че предлаганите промени в ЗВ, са противоречиви и чрез тях не се постига целения резултат, нуждаят се от сериозно преосмисляне, включително и тяхната необходимост, за да не поставят под съмнение установеното добро сътрудничество на демократична основа между държава и Църква\", заключават от Синода.", "date": "2018.10.03", "title": "Св. Синод: Промените във вероизповеданията – по-зле от тоталитарните!"}
{"url": "https://www.dnes.bg/notifikacii/2018/10/03/sled-trusa-i-cunamito-na-sulavesi-izrigna-i-vulkan.389535", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСлед земетресението и цунамито днес на остров Сулавeси изригна и вулкан. Връх Сопутaн се намира в североизточния край на острова, на 900 километра от опустошените от трусовете райони.\n\r\nОт изригването му засега няма пострадали или нанесени щети, но властите препоръчват да не се нарушава 4-километровият периметър за сигурност.\n\r\nБроят на жертвите в унищожителното земетресение и цунами, ударили Индонезия, продължава да расте. Тази нощ той беше актуализиран на 1347, съобщи . \n\r\nИзпратените помощи с храна и вода започват да пристигат в засегнатите райони. Въпреки това разпределянето им е затруднено от множеството блокирани пътища и паднали свлачища. Хуманитарните конвои се охраняват от полицаи и военни, за да не бъдат разграбени по пътя. \n                \n                \r\nПродължава операцията по изваждането на затрупаните под хотел в Палу хора. Властите изпращат фериботи за хората, които искат да напуснат остров Сулавеси. Мобилизирани са и допълнителни полицейски и военни части, които да помагат за справяне с последствията от бедствието.\r\n ", "date": "2018.10.03", "title": "След труса и цунамито – на Сулавeси изригна и вулкан "}
{"url": "https://www.dnes.bg/stranata/2018/10/03/za-dni-dvama-peshehodci-zaginaha-na-pytia-sofiia-varna.389562", "text": "Двама пешеходци загинаха за по-малко от седмица, блъснати от камиони на главния път София - Варна в района на търговищкото село Пробуда.\r\nВторият случай е от днес, когато в болницата след удар от товарен автомобил умира 36-годишен мъж от село Макариополско, съобщиха от ОД на МВР в Търговище.\r\nПътният инцидент е станал около 5 часа. 52-годишен водач от Велико Търново, управлявайки влекач \"Рено Магнум\", е блъснал намиращия се в пътната лента млад мъж.\r\nПешеходецът е настанен за лечение в МБАЛ-Търговище с фрактура на черепа, на таза и на ляв крак, с опасност за живота му. По-късно е починал в болницата.\r\nНа водача на товарния автомобил е взета проба за евентуално наличие на алкохол в издишания от него въздух, която е отрицателна. Образувано е досъдебно производство.\r\nНа 29 септември на същия път в селото около 21 часа пешеходец на 62 години бе ударен от влекач и почина на място.", "date": "2018.10.03", "title": "За дни: Двама пешеходци загинаха на пътя София-Варна"}
{"url": "https://www.dnes.bg/zvezdi/2018/10/03/biibyr-i-heili-bez-predbrachen-dogovor-i-sega.389555", "text": "Джъстин Бийбър и Хейли Болдуин са се оженили без предбрачен договор. \r\nДвойката, която тайно се венча в средата на септември пред свещеника Джефри Куин и свидетели – Джош Мел и приятел на певеца, в Манхатън, е поискала предбрачен договор, пише TMZ.\r\n \r\nЗвездите се обърнали към адвокатите си за документа в деня, в който са си казали официално да. Според специалисти няма начин съответният предбрачен договор да бъде изготвен в рамките на няколко часа.\r\n \r\nБлизки до Бийбър и Болдуин твърдят, че към днешна дата двамата не са повдигали въпроса пред своите адвокати, нито са изисквали такъв документ.\r\n \r\nСъстоянието на канадеца възлиза на над 250 млн. долара, а това на Хейли е далеч по-скромно, но също я праща в отбора на милионерите. Неотдавна Джъстин сподели открито, че любовта му към модела е толкова голяма, че не се нуждае от предбрачен договор.\r\n \r\nОт TMZ издават, че младите са се венчали на скромна и формална церемония и тепърва се очаква да отпразнуват събитието с нещо грандиозно и в компанията на семейството и приятелите им.\r\n \r\n", "date": "2018.10.03", "title": "Бийбър и Хейли без предбрачен договор! И сега?"}
{"url": "https://www.dnes.bg/eu/2018/10/03/briuksel-zaplashi-rumyniia-da-i-ostavi-nabliudenieto.389502", "text": "Европейската комисия отправи открито предупреждение към Румъния, че няма да затвори механизма, по който я наблюдава заедно с България, за борбата с корупцията.\n\r\nПървият заместник на Юнкер Франс Тимерманс предупреди в Европейския парламент, че \"в края на маратона рискуваме да не стигнем до финала\".\r\nПредседателят на Европейската комисия Жан-Клод Юнкер обеща неколкократно в началото на мандата си на България и на Румъния Механизмът за сътрудничество и проверка да бъде отменен до 2019 г. По-късно той уточни, че за това ще е необходимо реформата в правосъдната система и борбата с корупцията в двете страни да стане необратима.\r\nТимерманс уточни, че Европейската комисия ще излезе през ноември с годишните доклади за напредъка на България и Румъния. Той обаче предупреди, че промените в НПК и НК, както и в закона за съдебната власт в Румъния \"предизвикват сериозна загриженост\".\n\n\n\n\r\n                    \n                    \n                \"Не можем да премахнем наблюдението, ако няма съществен напредък. Ще си направим изводите, ако не бъдат взети препоръките на Европейската комисия, на Венецианската комисия и на ГЕКО\", заяви Тимерманс.\r\nПреразглеждането на структурата на съдебната система и промените в правилата за конфликт на интереси от социалистическото правителство предизвикаха масови протести в Румъния. Техният пик през август доведе до сблъсъци между полицията и протестиращите с използването на сила.\r\nРумънският премиер Виорика Дънчила, която по примера на унгарския си колега Виктор Орбан дойде в Европарламента в Страсбург за дискусията, заяви, че ЕС прилага двойни стандарти към страната й и атакува като безполезен механизма за наблюдение на Еврокомисията.\r\nДънчила заяви, че мониторингът на Брюксел не защитава правата на гражданите и поиска официално да знае кой пише докладите и защо в тях не се съобщава за тайните протоколи на румънската прокуратура и разузнавателните служби, чрез които е било договорено \"фабрикуването на доказателства и свидетелства\" по разследване на корупция.\r\nДънчила съобщи, че половината от разследваните за корупция магистрати в Румъния са оправдани, но са загубили работата си и декларира, че законодателните поправки целят да премахнат възможността магистрати да бъдат назначавани и уволнявани от политици. Тя оспори и препоръките на Венецианската комисия срещу подготвените от нейното правителство законодателни реформи, част от които в момента се оспорват в Конституционния съд.\r\nДънчила неглижира и обвиненията за използване на сила при гражданските протести като заяви, че методите, използвани от румънската полиция, включително употребата на сълзотворен газ, се прилагат и за разпръскване на демонстрации в Брюксел и Париж.\r\n\"Не отказвайте на Румъния неща, които се позволяват на останалите страни. Ние искаме да сме равнопоставен партньор\", апелира пред евродепутатите Дънчила, чиято страна поема председателството на ЕС от 1 януари.\n\r\nНа страната на румънския премиер застанаха румънските евродепутати от нейната социалистическа партия, както и либералите. Норика Николай предизвика освирквания в залата, като призова Европейската комисия да преследва чуждестранните инвеститори, които дават подкупи в Румъния, за да печелят договори. Британският евродепутат Джон Агню пък призова премиера Дънчила да накаже подкупни чиновници, които отказали да платят на британски фермер и го довели до фалит.\r\nСпоред Европейската комисия законовите поправки \"подкопават постигнатото от Румъния в борбата с корупцията\". Франс Тимерманс съобщи, че работата на Лаура Кьовеши като шеф на Националната дирекция \"Антикорупция\" е била основен повод на оптимизъм от страна на Брюксел. Кьовеши беше уволнена през юни, а правомощията на звеното й – орязани.\n\r\nТимерманс посочи, че има връщане назад по отношение на независимостта на съдебната система и ефективността на борбата с корупцията и че наблюдението от Брюксел няма да бъде премахнато, ако няма съществен напредък.\n\r\nЕвродепутатите, които ще гласуват резолюция за състоянието на върховенството на закона в Румъния през ноември, призоваха властите да не следват “лошия пример на Полша и на Унгария”, а да спазват европейските ценности. Лидерът на либералите Ги Верховстат заяви, че Румъния има проблем с ширещата се корупция и със “специалните служби, които са извън контрол”.\n\r\nЕНП и социалистите се обединиха около тезата, че румънските магистрати са и европейски и че препоръките на Венецианската комисия за отмяна на реформите на правителството, трябва да бъдат следвани.\n\r\nЗа разлика от дебата за върховенството на закона в Унгария миналия месец популистите се разделиха за Румъния с италианските националисти от 5 звезди, критични към отслабването на борбата с корупцията, а крайната десница, защитаваща румънските социалисти.\n\r\nБългарски евродепутати не участваха в обсъждането за върховенството на закона в Румъния.", "date": "2018.10.03", "title": "Брюксел заплаши Румъния да й остави наблюдението"}
{"url": "https://www.dnes.bg/stranata/2018/10/03/aparaturata-za-hemodializa-spira-pacient-umira.389559", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Кризисна ситуация в болницата във Видин. Заради повреден апарат за хемодиализа стотици пациенти трябва да търсят помощ в Монтана.\n\r\n50-годишен мъж е починал тази сутрин, докато е транспортиран към центъра за хемодиализа. Според управителя на болницата д-р Цветан Василев, причината е, че починалият Красимир не се е явил на хемодиализа. Близките му обаче твърдят, че от болничното заведение му се обадили да не идва.\n\r\nМинистърът на здравеопазването Кирил Ананиев разпореди спешна проверка. А 180 хил. лева тръгват към Видин за спешна подмяна на апаратурата и болничните легла. До понеделник всички пациенти ще бъдат пренасочвани към Монтана.\n                    \n                    \n                \r\nНа място е зам.-здравният министър Бойко Пенков, който ще провери какъв е проблемът с хемодиализата в града. Ситуацията възникна в понеделник, когато след авария гръмна един от филтрите на хемодиализата, предаде репортер на .\n\r\n40 пациенти останаха без животоподдържащата процедура и изпаднаха в паника.\n\r\n\r\n \r\n ", "date": "2018.10.03", "title": "Апаратурата за хемодиализа спира. Пациент – умира!"}
{"url": "https://www.dnes.bg/notifikacii/2018/10/03/migranti-zariazaha-bezpomoshten-pakistanec-toi-pochina.389520", "text": "Пакистанец почина в болницата в Свиленград, след като беше изоставен от групата си.\r\nВчера по обяд граничния патрул е засякъл групата от петима бежанци край село Сива Река.\r\nТе били без документи за самоличност, трима заявили, че са афганистанци, а другите двама – от Пакистан.\r\nНезаконните мигранти съобщили за още един пакистанец, който те оставили в безпомощно състояние в гората до селото.\r\nГраничните полицаи веднага предприели издирване на района, междувременно уведомили и спешния медицински център. В 13:30 часа те открили чужденеца - видимо силно изтощен, и го пренесли до чакащите на пътя медици.\r\nОказана му е първа помощ, след което мъжът бил настанен в МБАЛ – Свиленград, съобщиха от МВР.\r\nВ 19:20 часа в ГПУ - Ново село е получена информация от болницата, че мъжът е починал.", "date": "2018.10.03", "title": "Мигранти зарязаха безпомощен пакистанец, той почина"}
{"url": "https://www.dnes.bg/science/2018/10/03/astronomi-otkriha-nova-planeta-v-slynchevata-sistema.389533", "text": "Астрономи от САЩ откриха планетата джудже 2015 TG387, която е най-отдалеченият обект в Слънчевата система, съобщи Лайф.\r\nПланетата джудже се намира на разстояние 80 астрономически единици и е с радиус 300 км.\r\nУчените отбелязват, че размерите и орбитата й съвпадат с тези на т.нар. планета Х - небесно тяло, чието съществуване в Слънчевата система бе предсказано през 2015 г.\r\nСега учените ще трябва да съберат повече данни за най-отдалечения обект в Слънчевата система и да прогнозират дали е възможно да се открият и други подобни планети в пределите й. \r\n \r\n/БТА/", "date": "2018.10.03", "title": "Астрономи откриха нова планета в Слънчевата система"}
{"url": "https://www.dnes.bg/cars/2018/10/03/obnovenoto-porsche-macan-s-motor-ot-245-k-s.389518", "text": "Компанията Porsche представи на автосалона в Париж обновената версия на кросоувъра си Macan, която е оборудвана с нов 2,0-литров бензинов двигател. За Европа мощността на агрегата е намалена до 245 к.с., докато китайската версия разполага с 252 к.с.\r\nНовият мотор работи в комбинация със 7-степенна автоматична скоростна кутия с два съединителя. Европейският вариант на кросоувъра ускорява от 0 до 100 км/ч за 6,7 секунди, а максималната скорост е 225 км/ч.\r\nОчаква се в близките месеци германският производител да представи и по-мощни модификации на кросоувъра. Една от тях – Macan S, ще получи 6-цилиндров мотор с 354 к.с. Ще има и версия с 2,9-литров V6, която ще развива 440 к.с. Дизелови варианти за модела не се предвиждат.\r\n                    \n                    \n                След фейслифта кросоувърът е получил различни фарове и мигачи, както и нови джанти с размер 20 и 21 цола. В салона е поставен нов приборен панел, а също така и 11-инчов сензорен дисплей на мултимедийната система. Същият се поставя на новите поколения на Panamera и Cayenne. Има и нов спортен волан GT от Porsche 911.\r\n", "date": "2018.10.03", "title": "Обновeното Porsche Macan с мотор от 245 к.с."}
{"url": "https://www.dnes.bg/eu/2018/10/03/angela-merkel-navliza-v-svoia-zalez-syzdava-problemi-za-evropa.389500", "text": "Ангела Меркел навлиза в своя залез след 13 години като германски канцлер. Никой не очаква тя да се кандидатира отново през 2021 г. Нейният авторитет отслабва бързо, все по-бързо. Това може да предвещава края на несигурното управление на голямата коалиция в Германия и да предизвика смут в Европейския съюз, който е свикнал с нея като константа в регион, разтърсван от икономически и политически катаклизми, пише в редакционна статия\r\nв. \"Файненшъл таймс\".\n\r\nНяма по-добра илюстрация за намаляващата й власт от поражението на нейния непоколебим съюзник Фолкер Каудер като лидер на християндемократите в парламента миналата седмица. Каудер беше направил повече от когото и да било, за да осигури приемането на политиките на канцлерката от партията, включително някои, заимствани от левицата, като понижаването на пенсионната възраст.\n                    \n                    \n                \r\nПобедата на редовия депутат Ралф Бринкхаус сама по себе си няма да промени почти нищо. Той побърза да увери канцлерката, че между тях няма никакви различия по политиката, въпреки че Бринкхаус ще даде по-голям глас на депутатите, на които е омръзнало да ги вземат за даденост. Той казва, че ще подкрепи Меркел за нов мандат като лидер на Християндемократическия съюз (ХДС). Неговата победа не беше планиран преврат.\n\r\nТова обаче беше политическо земетресение в Германия. То беше породено от натрупаното недоволство сред християндемократите от слабите изборни резултати, отстъпките към техните левоцентристки коалиционни партньори и най-вече важното решение на Меркел да приеме 1 милион мигранти през 2015-2016 г. \n\r\nТова стана след поредица от сблъсъци напоследък между християндемократите и техните консервативни партньори от баварския Християнсоциален съюз (ХСС). Един беше заради имиграцията, друг - заради спорни коментари на ръководител на разузнаването за крайнодесните протести в източния град Кемниц. Взети заедно, тези неща отслабват канцлерката и дестабилизират коалицията. Сред консерваторите се засилват шумните искания за обновяване на политиката и личния състав.\n\r\nМеркел не изглежда да е изправена пред непосредствена заплаха от бунт и има много неща, за които да празнува: силна икономика, препълнена държавна хазна, бързо намаляващ национален дълг. Но идните месеци крият множество капани. ХСС се готви за най-лошия си резултат на провинциалните избори в Бавария на 14 октомври, което само може да го направи по-непокорен партньор. Две седмици по-късно ХДС може все пак да понесе тежко поражение в провинция Хесен. Екстремистите ще се опитат да се възползват от враждебната реакция срещу миграционната политика на Меркел на европейските избори догодина.\n\r\nОтслабването на авторитета на канцлерката ще направи по-трудно подготвянето на гладък преход към нов лидер. Тя, изглежда, има предвид приемник, след като постави бившата министър-председателка на провинция Саар Анегрет Крамп-Каренбауер, наричана от германските медии \"малката Меркел\", за партиен секретар тази година. ХДС има нужда от открита надпревара, но ще иска да избегне нараняваща битка между умерените около Меркел и твърдите консерватори.\n\r\nНа други места в Европа може да изглежда объркващо, че Германия е погълната от дребни вътрешни спорове във време на ненадминато влияние и благоденствие. Но дългото сбогуване на Меркел има голямо значение за ЕС, който е все по-поляризиран между либерални и националистически политически сили. Отслабването на нейната власт ще остави вакуум, особено сега, когато френският президент Еманюел Макрон се сблъсква с трудности у дома, макар че други също така ще съзрат удобна възможност за промяна на начина, по който работи ЕС.\n\r\nЗасега канцлерката не може да направи кой знае какво, за да промени своето наследство. Раздробяването на Германия на шестпартийна политическа система означава, че коалициите може би никога няма да бъдат така стабилни, както в миналото. Но Меркел може да се опита да въведе някакъв ред и цел в своето правителство. В противен случай вътрешните борби ще станат по-сериозни, а политическите сътресения ще се отразят зле на Германия и Европа. \r\n/БТА/\r\n ", "date": "2018.10.03", "title": "Ангела Меркел навлиза в своя залез, създава проблеми за Европа"}
{"url": "https://www.dnes.bg/notifikacii/2018/10/03/sinyt-na-miniu-staikov-sys-snimka-v-interpol.389553", "text": "Снимката на сина на бизнесмена Миню Стайков - Стайко е вече публикувана на сайта на Интерпол.\n\n\n\r\n29-годишният мъж се издирва с червена бюлетина по обвинение, че е член на престъпна група за данъчни престъпления, пране на пари и нелегално производство на цигари.\r\nСпоред прокуратурата в бандата влизат Миню Стайков, шуреят му Белун Хазърбасанов, синът на кмета на Карнобат Иван Димитров и други четирима.\r\nСтайков се издирва по света и у нас от началото на септември, когато от Специализираната прокуратура обявиха, че Миню Стайков е арестуван.\r\nСега снимката му е пусната в публичния сайт на международната полицейска организация", "date": "2018.10.03", "title": "Синът на Миню Стайков – със снимка в Интерпол"}
{"url": "https://www.dnes.bg/notifikacii/2018/10/03/spipaha-bashta-i-sin-narkodilyri-v-sofiia.389549", "text": "При полицейска акция бяха задържани баща и син наркодилъри в София, съобщиха от МВР.\r\n31-годишен мъж и четирима негови клиенти са задържани в момент на продажба на субститол на ул. \"Средна гора\".\r\nНепосредствено след това на ул. \"Розова долина\" е задържан и баща му - 57–годишен, дилър на същите таблетки.\r\nВпоследствие са иззети множество хапчета от същия препарат, мобилни телефони и парична сума. Дилърите и клиентите са задържани с полицейски мерки до 24 часа в полицията. \r\nСлед доклад на събраните материали в Софийска градска прокуратура на бащата и сина са повдигнати обвинения и са им наложени постоянни мерки \"задържане под стража\". Клиентите са разпитани като свидетели и освободени.", "date": "2018.10.03", "title": "Спипаха баща и син наркодилъри в София"}
{"url": "https://www.dnes.bg/obshtestvo/2018/10/03/trenirame-aviaciiata-si-zaedno-s-oshte-3-dyrjavi.389529", "text": "България ще се включи в изграждането на център за обща подготовка на авиационните формирования за специални операции с още три държави - Хърватия, Унгария и Словения.\r\nЗа целта правителството одобри проект на Меморандум за разбирателство, който ще е между съответните министерства на отбраната.\r\nПодготовката на авиацията за специални операции ще се провежда в гр. Задар, Хърватия. Това ще оптимизира разходите за обучение и подготовка на авиационните екипажи и ще унифицира подготовката съгласно стандартите на НАТО.\r\nБългарските Военновъздушни сили ще участват с един военнослужещ в състава на центъра, а авиационни екипажи ще водят периодично специализирана подготовка.", "date": "2018.10.03", "title": "Тренираме авиацията си заедно с още 3 държави"}
{"url": "https://www.dnes.bg/notifikacii/2018/10/03/razsledvane-60-godishen-iznasilil-petoklasnichka-v-liaskovec.389528", "text": "Прокуратурата в Горна Оряховица разследва случай на сексуално посегателство върху петокласничка от възрастен мъж в Лясковец, която е родила дете преди месец.\r\nЗа случая разказва нейния брат Християн пред \"\". Жертвата е от многолюдно ромско семейство с 12 деца.\r\nДо напредването на бремеността си момичето е учело в средното училище в града. Според брат й, момичето не съобщило за случая и крило бременността си до април, когато девойката получила болки в корема и повръщане. Близките й я завели тогава в Спешна помощ в железничарския град, където станало ясно, че е бременна. Оказало се, че плодът е на 6 месеца.\r\nПо думите на 29-годишния Християн чак тогава било установено, че през зимата сестра му била пресрещната на улицата в Лясковец, завлечена в една къща, където била пребита и изнасилена от мъж на около 60 години. Тогава обаче петокласничката не успяла да разкаже драматичната история, тъй като е глухоняма и със средна степен на умствена изостаналост. С нея обаче успявала да комуникира единствено майка й, която я разпитвала защо е удряна, но ученичката мълчала.\r\n                \n                Веднага след като се разбрало какво точно се е случило, роднините на детето депозирали жалба в полицията в Горна Оряховица. Пред полицаи и дознатели петокласничката показала къщата на насилника в Лясковец. По думите на брата става дума за мъж от богат ромски клан.\r\nСемейството на насиленото момиче наело и адвокат от Горна Оряховица, провели се неколкократно срещи със служители на отдел \"Закрила на детето\" и психолози.\r\nУченичката била спряна от училище и изкарала бременността си до деветия месец вкъщи, скрита от чужди очи. В началото на септември тя родила във великотърновската болница здраво момиченце.\r\nСлед намесата на социалните работници от отдел \"Закрила на детето\", бебето било дадено за осиновяване и дори вече е настанено в приемно семейство в Бяла.\r\nПо случая е образувано досъдебно производство по чл.151 от НК за съвъкупление с малолетно лице, но без проявено насилие. По казуса е разпоредена експертиза за установяване кой е бащата на новороденото.", "date": "2018.10.03", "title": "Разследване: 60-годишен изнасилил петокласничка в Лясковец?"}
{"url": "https://www.dnes.bg/stranata/2018/10/03/lek-avtomobil-se-samozapali-na-trakiia.389565", "text": "Лек автомобил се е самозапалил на АМ \"Тракия\" в района на 100 км в платното в посока Бургас, съобщават от полицията в Пазарджик.\r\nНа мястото на инцидента незабавно са изпратени екипи на \"Пътна полиция\" и пожарната.\r\nАвтомобилът е с бургаска регистрация, в него е пътувало семейство, което не е пострадало. \r\nДвижението във въпросния участък се извършва в изпреварващата лента.", "date": "2018.10.03", "title": "Лек автомобил се самозапали на \"Тракия\""}
{"url": "https://www.dnes.bg/business/2018/10/03/dobrite-vryzki-li-ni-pomagat-da-si-namerim-rabota-v-digitalniia-sviat.389527", "text": "Дигиталното развитие е пряко свързано и върви ръка за ръка с технологичния напредък. Навлизането на човечеството в информационната ера и широката употреба на смарт устройства замести реалността ни такава, каквато я познаваме, с виртуална. Това доведе и до огромното разрастване на , който е една от най-бързо растящите сфери на индустрията в ден днешен. \n\r\nНаблюдавайки голямата му популярност и възпримане от потребителите в цял свят, без съмнение бъдещето ни ще е тясно свързано с онлайн света. Това гарантира и перспективната реализация на кадрите, работещи в тази индустрия. В отговор на тези тенденции, една от най-големите дигитални институции в рекламния бранш –  (Interactive Advertising Bureau) България предлага за десети пореден път  по дигитален маркетинг. Той включва теоретично и практическо обучение на високо ниво, както и страхотна възможност за увеличаване на мрежата от контакти с едни от най-доказаните и успешни специалисти в дигиталната сфера в България. Благодарение на пряката и ефективна връзка с лекторите 5% от курсистите успяват да намерят работа в някоя от компаниите на преподавателите веднага след или още по време на своето обучение.\n                    \n                    \n                \r\nЗа период от четири уикенда участниците ще получат най-актуалната информация за онлайн рекламата, създаването на дигитални стратегии, социалните медии, работа с търсачки, програматик реклама, онлайн видео маркетинг, работа с данни и разчитането им, криейтив за онлайн, основи на електронната търговия, начини за таргетиране, брандирано съдържание, маркетинг чрез съдържание, рекламни мрежи, мобилна реклама, имейл маркетинг и много други. За първи път в това издание на обучението ще се разгледа и нашумялата тема за инфлуенс маркетинга. Курсът е съботно-неделен и започва на 20-ти октомври, а записването става на имейл .\n\r\nВсеки участник ще получи сертификат след приключването на обучението. Лектори в Майсторския Клас ще бъдат изпълнителни директори и мениджъри от най-високо ниво на компании като OLX, Би Ти Ви, Нетинфо, DDB Sofia, Икономедия, 7Talents, Crimtan, Xplora, Investor, Dentsu Aegis Network Bulgaria, Interactive Share и много др.\n\r\nКурсът ще се проведе в Център Г8 (ул. Уилям Гладстон 8).", "date": "2018.10.03", "title": "Добрите връзки ли ни помагат да си намерим работа в дигиталния свят? "}
{"url": "https://www.dnes.bg/football/2018/10/03/petrichev-optimist-ludogorec-e-gotov-za-bitkata.389503", "text": "Изпълнителният директор на Лудогорец Ангел Петричев говори пред медиите преди заминаването на разградчани за Цюрих. В четвъртък от 19.55 ч. Лудогорец ще изиграе втория си мач от група \"А\" в лига Европа срещу местния едноименен швейцарски тим.\n\r\n\"Очакванията са да постигнем първа победа в групата. Момчетата се готвят с тази нагласа. Ще бъде интересен мач, така че се готвим за битка\", сподели ръководителят и продължи:\n\r\n\"Спортно-техническият щаб е направил пълен анализ на съперника и се надявам да сме го разузнали добре. Не съм мислим върху статистиката, че обикновено започваме с победа в групите. Остават още 5 мача, трябва да си вземем своето. Мисля, че тази група е доста завързана и очаквам развръзката да бъде през декември\".\n                    \n                    \n                \r\n\"Не мисля, че е имало доста силно напрежение върху нас досега. Важно беше да влезем в групите. Сега вече се концентрираме и в първенството, а другата ни битка ще бъде за излизане от групата в Лига Европа\", заяви Петричев.\n\r\n", "date": "2018.10.03", "title": "Петричев оптимист: Лудогорец е готов за битката!"}
{"url": "https://www.dnes.bg/stranata/2018/10/03/sled-letnite-poroi-otpuskat-kym-2-8-mln-za-shtetite.389524", "text": "Общините Мизия, Дупница и Тетевен ще получат общо към 2.8 млн. лева за щети от бедствия.\r\nПравителството одобри допълнителния разход по бюджета на МРРБ по предложение на Междуведомствената комисия за възстановяване и подпомагане към МС.\r\nС парите ще се възстановяват засегнати обекти след падналите обилни валежи на 23 и 24 юли т.г. в района на Община Тетевен, ще се извършват ремонтни дейности на улици и сгради в Мизия, както и укрепване на пътя Дяково-Кременик чрез изграждане на подпорна стена.", "date": "2018.10.03", "title": "След летните порои: Отпускат към 2.8 млн. за щетите"}
{"url": "https://www.dnes.bg/stranata/2018/10/03/nad-1-mln-jilishta-neobitaemi-ot-tiah-20-hil-stari-ruhnali-panelki.389514", "text": "От общо 4 млн. жилища в България почти една трета (31%) са необитаеми. Над 20 хиляди от жилищата в България са сгради, намиращи се пред края на експлоатационния срок за панелните жилища. Сред тях има и такива, чиято документация е изгубена, липсват техническите им паспорти.\r\nТова стана ясно по време на пресконференция в БТА по повод на учредяването на Асоциацията на дружествата, управляващи етажна собственост (АДУЕС).\n\r\nДанните означават, че за тези жилища липсва възможността да се реши как ще продължи жизненият им цикъл и съответно да се пристъпи към обновяването им и ремонтните им дейности в случай на необходимост, предава \r\n                    \n                    \n                Причина за това е лошата ангажираност на собствениците на жилищата, както и на отговорните за нея служители в администрацията.\r\nПо време на конференцията стана ясно, че 15% от българските многофамилни жилища се управляват от външни дружества, чиито брой в страната е приблизително 100.\r\nТакива дружества работят на територията на по-големите градове у нас - София, Пловдив, Варна,Бургас, Стара Загора и Благоевград. Пазарът не е малък, защото годишно браншът генерира пригоди за над 50 млн. лв.\r\nНиската регулация в сектора, който иначе се развива изключително динамично, както и множеството порочни практики вследствие на липсата на правила, са причината за създаването на Асоциацията на дружествата, управляващи етажна собственост.\r\nВижте продължението на материала \r\n ", "date": "2018.10.03", "title": "Над 1 млн. жилища – необитаеми! От тях 20 хил. стари, рухнали панелки!"}
{"url": "https://www.dnes.bg/politika/2018/10/03/bsp-vnasia-vota-sama-niama-da-pravi-konsultacii.389525", "text": "БСП ще внесе вота на недоверие в първите дни на идната седмица и няма да прави консултации с другите парламентарни групи. Това заяви соцдепутатът Крум Зарков и увери, че от левицата работят по мотивите за вота.\n\r\n\"Ще внесем ясни мотиви и алтернатива за здравно-осигурителния модел. Който се разпознае в тях, е добре дошъл да ни подкрепи\", отсече Зарков.\r\nТой добави, че очаква подкрепа от всеки депутат, който чува от избирателите в своя регион, че така здравната система не може да продължава.\r\nЛидерът на ДПС Мустафа Карадайъ коментира, че от движението още не са запознати с мотивите за вота на недоверие и неговата парламентарна група не е била търсена за консултации.\r\n                    \n                    \n                \"Ние сме опозиция в 44-то НС и това предпоставя определено поведение на ДПС. Но трябва да се кажат две неща. Първото е, че не сме видели мотивите на вота. Би трябвало първо да ги видими и тогава да коментираме. Втората важна тема е дали ще има консултации. Все още не сме търсени за консултации по вота на недоверие\", уточни Карадайъ.\r\nЛидерът на \"Воля\" Веселин Марешки пък настоя, че неговата партия е за всякакви идеи за подобряване на здравеопазването, но не смята, че вотът на недоверие ще е решението. \r\n\"Ние ще подкрепим всяка идея за положителна промяна в здравеопазването. Но няма да подкрепим чисто формално самият вот на недоверие, защото една такава подкрепа би пратила страната в хаос и по никакъв начин не би довела до решаване на проблемите в здравеопазването\", заключи Марешки.", "date": "2018.10.03", "title": "БСП внася вота сама, няма да прави консултации"}
{"url": "https://www.dnes.bg/health/2018/10/03/edni-ot-nai-poleznite-hrani-za-zakuska-sa.389431", "text": "Закусвате ли всяка сутрин и какво включва първото ви и най-важно хранене за деня? Това е навик, който трябва всеки от нас да изгради, но да го следва по здравословен начин. Това означава, че е важно закуската ни да включва храни, съдържащи витамини, минерали, антиоксиданти, които ни дават един добър старт на деня.\r\nТака например смляното ленено семе е чудесно допълнение към овесена каша, палачинки, смути, протеинов шейк. Освен него, споделяме още няколко полезни храни, които е добре да включите в закуската си.\r\n\r\nПроучванията показват, че консумирането на яйца за закуска ни помага да бъдем сити за по-дълги часове, намалява приема на калории в следващото хранене и спомага за поддържането на едни стабилни нива на кръвната захар и инсулина.\r\n                    \n                    \n                Жълтъкът съдържа два важни хранителни елемента – лутеин и зеаксантин. Тези антиоксиданти намаляват риска от развитието на очни заболявания като катаракта и дегенерация на макулата. Яйцата също са един от най-добрите източници на холин, който благоприятства здравето на черния дроб и мозъка.\r\nНе забравяйте, че тялото ни се нуждае от достатъчно количество качествен протеин, особено ако спортуваме редовно. Яйцата са чудесен източник на протеини и имат малко калории.\r\n\r\nИзварата е фантастична храна за закуска. Високопротеинова, подобряваща метаболизма, засищаща и намалява нивата на хормона на глада грелин. Може да я консумирате с препечени филийки, да приготвите омлет с нея, да я комбинирате с пресни плодове, ядки, мляно ленено семе и малко мед.\r\n", "date": "2018.10.03", "title": "Едни от най-полезните храни за закуска са..."}
{"url": "https://www.dnes.bg/cars/2018/10/03/porsche-bez-razhod-moje-ako-e-ot-karton-izpipano-do-posleden-detail.389483", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПорше в реални размери и без разход на гориво, а още по-любопитното е, че е направено от картон и се намира в гараж. Не се движи, но пък всеки детайл е изпипан максимално, за да бъде колата абсолютно реално копие на оригинала.\r\nИдеята за създаването на колата е ориентирана чисто към бизнеса и рекламата. Това обясни Жени Илиева, която е собственик на фирмата, която е представила своите възможности за реклама именно чрез този картонен модел.\r\n\"Решихме да направим кола от велпапе, което ни се видя доста иновативно и интересно за всеки човек\", разказа тя в ефира на .\r\n                    \n                    \n                Илиева допълни също, че материалите и силиконът, които са използвани за изработката на автомобилаq са на стойност от около 10 000 лева.\r\nГео Ковачев пък е създателят на колата. Той сподели, че изработката ѝ отнема около седмица, а целият картонен автомобил тежи около тон.\r\n\"Най-голям проблем за нас беше волана. Може да е много малък, но за сметка на това беше едно чудо да стане. Много дребни елементи, едно по едно да се направи\", допълни още той.\r\nАвторите на този проект споделят, че той може да се ползва за рекламни цели и вече обмислят кое да е следващото превозно средство, което ще изработят от велпапе.\r\nСподелят, че възможностите се простират от друга кола или дори тролей.", "date": "2018.10.03", "title": "Porsche без разход? Може – ако е от картон, изпипано до последен детайл!"}
{"url": "https://www.dnes.bg/notifikacii/2018/10/03/pri-akciia-bivshiiat-na-emiliia-v-aresta-za-krajba.389498", "text": "След преследване с бежанци край границата със Свиленград са задържани 36 души. Две групи от иракчани са хванати след преследване край свиленградското село Мезек. Заедно с тях са арестувани и двама каналджии.\r\nМигрантите са били натъпкани в 2 вана. Зад волана на единия автомобил бил 33-годишен старозагорец, а на другия - 23-годишен от Гълъбово, пише \"\".\r\nДокато вървяла операцията по залавянето на мигрантите, полицаите се натъкнали на информация и за кражбата на селскостопанската машина. Тракторът за 100 000 лв. бил задигнат от нива в Свиленградско в началото на юли т.г.\r\nДенем машината обработвала площите, нощем стояла заключена на нивата. Три дни след сигнала на собственика тракторът е открит в стопанска постройка в Тополовград. За кражбата му полицаите стигнали и до Красимир Димов, бившият съпруг на певицата Емилия.\r\n                \n                По неофициална информация Димов се води безработен, но се занимавал с внос на стари коли от Западна Европа.\r\nКрасимир Димов е вече освободен от ареста с парична гаранция.", "date": "2018.10.03", "title": "При акция: Бившият на Емилия в ареста за кражба"}
{"url": "https://www.dnes.bg/index/2018/10/03/systezatelen-kon-se-vturna-v-bar-i-kychove.389494", "text": " \r\nИзбягал състезателен кон влезе в бар във Франция и предизвика хаос, след като клиентите се уплашиха и разбягаха, съобщи ЮПИ.\r\nСтефан Жасмин, собственикът на бара в Шантии, пусна запис от охранителните камери в YouTube, от който ясно се вижда как конят влиза през вратата и препуска сред масите, а клиентите се разбягват.\r\nТреньорът на коня Жан-Мари Бегин разказа, че животното хвърлило ездача в конюшнята на близкия хиподрум и побягнало по улицата, преди да влезе в бара.\r\nКонят бързо е заловен. Ранени при инцидента няма, нито в бара, нито на улицата.\r\n/БТА/", "date": "2018.10.03", "title": "Състезателен кон се втурна в бар и... къчове"}
{"url": "https://www.dnes.bg/sofia/2018/10/03/izostavena-ranica-vdigna-na-krak-policiiata-pred-ns.389541", "text": "\n\r\nИзоставена раница пред парламента вдигна на крак полицията в София, видя репортер на Dnes.bg.\r\nНа място има полиция и пожарна, като се изчакват и екипи на ДОТИ. Движението в района обаче не е спряно.\r\nОчаква се при пристигането на специализираните екипи, които да обезвредят изоставения багаж.", "date": "2018.10.03", "title": "Изоставена раница вдигна на крак полицията пред НС"}
{"url": "https://www.dnes.bg/notifikacii/2018/10/03/nulev-korporativen-danyk-vyzmojen-li-e.389516", "text": "В разгара на текущия политически сезон и в момент, в който предстоят сериозни промени в почти всички данъчни закони, икономисти предлагат корпоративният налог, дължим от фирмите на база тяхната печалба, да отпадне.\r\nТова стана ясно по време на пресконференция, организирана от ЕКИП, на която беше представен и подробен доклад за ефектите от премахването на корпоративния данък върху неразпределената печалба в България.\r\n\"През последните години дебатът за корпоративния данък, неговото оптимално ниво и произтичащите от него ползи и негативи става все по-популярен. Правителствата, ЕС, Организацията за икономическо сътрудничество и развитие (ОИСР), граждански организации дискутират размера на ставката, варианти за единна данъчна основа, методи за борба с избягване на облагането, дори и предложения за обща ставка в ЕС. Данъчната реформа в САЩ от 2017 г. предизвика глобални дискусии. На този фон възниква дебатът до колко, всъщност, корпоративният данък е ефективен и какво ще стане, ако бъде премахнат\", посочи авторът на доклада Стефан Стоянов, цитиран от .\r\n                \n                Той припомни още, че за последните 20 години се наблюдава глобална тенденция за намаляване на ставката на корпоративния данък в почти всички развити държави. Средната ставка за страните членки на ЕС е спаднала от 35% през 1995 г. до под 22% през 2017 г. В България - от над 40% до 10%.\r\nСпоред икономистите от ЕКИП в настоящия му вид и в условията на българската икономика корпоративният данък е несправедлив, неефективен и вреди на предприятията, хората и икономиката като цяло. Те обаче смятат, че тези негативни ефекти могат да бъдат избегнати чрез промяна на начина на облагане. По-конкретно, те настояват с корпоративен данък да се облага само разпределената към собствениците печалба, а реинвестираната част да се облага със ставка от 0%.\r\nИкономистите са на мнение, че по този начин ще се освободи повече ресурс за предприятията, както и ще се увеличи склонността за нови инвестиции. Вследствие на това се очаква повишаване на икономическата активност и ръст в икономиката на страната. Други очаквани позитивни ефекти от предложената реформа включват повишаване на преките чуждестранни инвестиции, изсветляване на част от сивата икономика в страната и повишаване на покупателната способност на населението.\r\nОще подробности ", "date": "2018.10.03", "title": "Нулев корпоративен данък? Възможен ли е?"}
{"url": "https://www.dnes.bg/notifikacii/2018/10/03/sofiiskite-jilishta-poskypvat-kupuvachite-se-dyrpat.389523", "text": "Ръстът на цените на жилищата в София продължава, но той не е съчетан с увеличаване на сделките. Причината е в съпротивата на купувачите да приемат настоящите цени на имотите. Това показват наблюденията на компанията за недвижими имоти \"Адрес\", представени по време на медийно събитие.\r\nСпрямо края на миналата година цените на имотите нарастват със 7,7%, като най-голямо повишаване на цените на жилищата се наблюдава в крайни квартали като „Дружба“ (12,59%) и „Овча купел“ (11,52%). Ръстът на цените в първия квартал се определя от наличието на метро и близостта до офис зоните на Цариградско шосе и на Бизнес парка. В „Овча купел“ пък цените са под средното равнище, а през 2019 г. предстои и пускането на метрото. Нов български университет, който се намира в квартала, определя високия дял на инвестиционните сделки с цел отдаване на жилищата под наем.\r\n                \n                Двуцифрен ръст на цените на жилищата има и в „Люлин“ (11,31%), „Лозенец“ (10,24%) и централните квартали (10,12%) \n\r\nВ последно време се наблюдава промяна в поведението на купувачите, които използват максимален брой комуникационни канали, за да се ориентират на пазара и да са убедени, че са избрали най-правилния имот, съобщи Гергана Тенекеджиева, оперативен директор на „Адрес“. 85% от купувачите успяват да сключат сделка в рамките на три месеца.\n\r\nИнвеститорите следят поведението на клиентите си и се стремят да съобразяват цените на новите си проекти, така че да не се създава голям дисбаланс между цените на търсенето и предлагането,  отбеляза Тенекеджиева.\r\nПри индивидуалните продавачи тази тенденция се усеща по-бавно, тъй като те все още смятат, че диктуват пазара.\r\nПрез последното тримесечие обаче жилищата, които се продават от третия до шестия месец, се увеличават с 4% за сметка на имотите, реализирани за по-малко от един месец, обясни Тенекеджиева. Най-голям е делът на сделките, сключени между първия и третия месец от обявяването на имота – 28%.\n\r\nТя отбеляза, че много често предлаганите имоти не са в добър търговски вид и това плаши купувачите, които не са готови да правят компромиси с времето за ремонт на жилището. Поради това сега продавачите, които имат имоти в добър вид, сключват сделка по-бързо и на по-добра цена.\r\nКак се финансират сделките вижте ", "date": "2018.10.03", "title": "Софийските жилища поскъпват, купувачите – се дърпат"}
{"url": "https://www.dnes.bg/sofia/2018/10/03/bombata-pred-ns-torbichka-hliab-kutiia.389542", "text": "\n\r\nТорбичка с хляб и празна кутия от сладолед се оказа багажът, забравен пред сградата на Народното събрание. Както Dnes.bg вече съобщи, изоставена раница вдигна на крак полицията пред парламента. \nПристигналите на място специализирани екипи бързо установиха, че багажът не е опасен и не се наложи неговото контролирано взривяване.\r\nСлед направената проверка се оказа, че в раницата има торбичка с покупки. \r\n ", "date": "2018.10.03", "title": "\"Бомбата\" пред НС: Торбичка, хляб, кутия..."}
{"url": "https://www.dnes.bg/kakvo-da-znaem-za/2018/10/03/na-bylgarskite-vvs-e-neobhodima-kompleksna-oferta-za-samoleti-vyoryjenie-poddryjka.389547", "text": " Българските ВВС вече имат опит с договор за самолети, за които липсва поддръжка, затова офертата, предложила пълен комплект, има най-голям шанс: самолет, въоръжение, поддръжка, индустриално сътрудничество. Това каза полк. Спиридон Спиридонов, главен редактор на в.\"Българско войнство\" и онлайн изданието \"Отбрана\", в ефира на \r\nИзключително важна част от офертите - тази за индустриалното сътрудничество, ще включва участието на местни, български фирми в поддържането на машините, каза още гостът.\r\n                    \n                    \n                .\r\nТова каза полк. Спиридонов и допълни, че след гласуването на актуализирания проект за инвестиционен разход от НС в процедурата вземат участие и български военни летци. \"Те присъстват и на отварянето на офертите. Но основен достъп до 4-те оферти, които трябва да оцени за 14 дни ще има работната група. Въпреки, че информацията е класифицирана, участниците в конкурса вече започнаха да дават изявления пред медиите за офертите\" си, каза гостът.\r\n\r\nПолковник Спиридонов припомни, че позицията на премиера относно избора на изтребител се поддържа и от бившия командир на ВВС и сегашен президент Румен Радев - \"пилотите желаят да летят на нови самолети\", а и те имат по-дълъг живот и са по-съвременни.\r\nВъпросът за индустриалното сътрудничество е основен елемент в проектите не само за самолетите, но и за корабите - поддръжката на бойната техника, съобщи гостът.\r\nОферти за участие в търга за нов изтребител в България подадоха:  за нови самолети - Boeing за F-18, Lockheed Martin за F-16, Швеция и SAAB за Gripen, и Италия за Eurofighter втора ръка.\r\nВижте и видеоматериала на ", "date": "2018.10.03", "title": "На българските ВВС е необходима комплексна оферта - за самолети, въоръжение, поддръжка"}
{"url": "https://www.dnes.bg/akoshtete-vqrvaite/2018/10/03/golemite-taini-na-zodiite-koi-kakvo-krie.389506", "text": "Колкото и открити и директни хора да има, всеки пази в себе си някаква тайна. Нормално е да има лични неща, които човек иска да скрие от света. Ето каква най-вероятно е тайната на всяка зодия. \r\n\r\n \r\nКрият, че в миналото са взимали някои доста лоши избори, по отношение на хората, с които са имали романтични и интимни връзки. Обичат да изглеждат така сякаш са стабилни и всичко е наред, но всъщност не винаги те са слагали край на връзката. Сърцето им е било разбивано от хора, които не са си стрували. А овните са наранявали хора, които са били истински и лоялни. Имат много съжаления за любовния си живот.\r\n \r\n\r\n \r\nТелците не показват, че не могат да кажат \"не\" на себе си. Когато искат нещо, трябва да си го набавят задължително, дори да е много скъпо и луксозно. Може да е храна, завеси, бижу и т.н. По принцип са дисциплинирани, но смятат, че са заслужили да се поглезят и да си направят подарък.\r\n \r\n\r\n \r\nНе признават, че имат голям проблем с парите и в миналото са правили финансови грешки. Харчат всичко веднага и безразсъдно, спестяванията им за нещо важно са се стопявали заради прищявки. Избягват да дават пари назаем и като цяло да говорят на теми, свързани с финанси.\r\n\r\n\r\n \r\nТайната им е, че не могат да прекратят връзки и да преживеят нещата. Никога. Може да са в прекрасна, продължителна, щастлива връзка и все пак още мислят за бившото гадже, което им е разбило сърцето. Дори следят профилите му в социалните мрежи. Разсъждават над старите връзки - къде са грешили, какво е трябвало да направят, кои са били хубавите и лошите неща. Радват се, когато бившите страдат.\r\n \r\n", "date": "2018.10.03", "title": "Големите тайни на зодиите: Кой какво крие?"}
{"url": "https://www.dnes.bg/zashtiti-standarta-si-na-jivot/2018/10/03/biudjetniiat-izlishyk-v-haznata-se-ochakva-da-dostigne-2-7-mlrd-lv-za-devetmesechieto.389551", "text": " Министерството на финансите съставя бюджета, който впоследствие се одобрява на много инстанции. Целта е да се направи възможно най-точната прогноза. Големи отклонения спрямо прогнозата означават, че някой не си е свършил добре работата. Това каза, в ефира на \r\n\r\nПодобряването на инвестиционния климат е набор от мерки, които включват съкращаването на администрацията и подобряването на данъчните условия, обясни Марчев.\r\n                    \n                    \n                \r\nИнвестиционният анализатор коментира и предложенията за въвеждане на таван на цените на стоки от първа необходимост.\r\n\r\nТърговските вериги работят предимно със стоки от първа необходимост. Ако се наложат подобни ограничения, те ще напуснат България, заяви той.\r\n ", "date": "2018.10.03", "title": "Бюджетният излишък в хазната се очаква да достигне 2.7 млрд. лв. за деветмесечието"}
{"url": "https://www.dnes.bg/obshtestvo/2018/10/03/redi-e-nared-kucheta-kotki-dori-kone-koi-sledi-za-bezopasnostta-im.389468", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРоми, които живеят в тутраканското село Нова Черна, боядисаха малко куче в червена боя, а снимката на животното предизвика вълна от коментари в социалните мрежи.\r\nВчера ви показахме животното, което е само на няколко месеца и сега се намира във ветеринарна клиника в София, където му предстоят още изследвания. В това време му се търси и стопанин, който обаче трябва да отговаря на различни условия и който ще бъде проверен преди да му се повери кучето.\r\nВ същото време обаче, от вчера до днес няма дарени средства към сметката на организацията Dog help, с които да се плати за манипулациите във ветеринарната клиника, а манипулации предстоят и още.\r\n                    \n                    \n                Ирина Николова от сдружение \"Дара\" коментира в студиото на \"България сутрин\", че има добри хора, които помагат, но попита защо не може при такива случаи да се ползва общинската ветеринарна клиника в София.\n\r\n\"Но тя не може, тя е абсолютно необорудвана, там няма елементарни условия за диагноза. Това също е болезнен въпрос. Кучетата са общински, Реди е на общината, не е домашно. Не може ние постоянно да искаме пари\", добави още Николова.\r\nЯвор Гечев от фондация ''Четири лапи'' пък настоя общините в България да спазват Закона за защита на животните, които е приет през 2008 година.\r\n\"За 10 години има общини, които показаха много добри резултати в решаването на проблема с бездомните кучета по много хуманен начин, спазвайки стриктно това, което е записано в закона\", подчерта още той пред .\r\nПо думите му в страната ни има над 25 000 бездомни кучета, но освен това има бездомни котки и дори коне.\r\nГечев обясни още, че в конкретния случай с Реди, трябва да се намеси Българската агенция за безопасност на храните, която е контролен орган по Закона за защита на животните.\r\n\"За деца не мисля, че има санкции за по-дребни провинения. Именно затова е необходимо контролният орган да си върши работата. Като ги налага тези санкции, изгражда една култура по този начин и да има превенция\", каза още Явор Гечев.\r\nТой обаче беше категоричен също, че БАБХ не прави нищо, за да следи за спазването на закона и дори по думите му гледат с насмешка на тези свои задължения, а кметовете на общини по-скоро гледат да прехвърлят проблемите с бездомни животни на други, а не да ги решават.\r\n ", "date": "2018.10.03", "title": "Реди е наред! Кучета, котки, дори коне. Кой следи за безопасността им?"}
{"url": "https://www.dnes.bg/politika/2018/10/03/ninova-ot-facebook-podkrepete-maikite-na-deca-s-uvrejdaniia.389469", "text": "\"Нека всички подкрепим майките на деца с увреждания. Тяхната мъка няма цвят. Нека покажем на Борисов, че свърши времето, в което можеше с раздаване на милиони да купува послушание\", написа във Facebook лидерът на БСП Корнелия Нинова.\n\n\n\r\n\"Обещаните 150 млн. няма да решат проблемите без промени в законите. Още през юли ние внесохме закона за личната помощ, изготвен заедно с майките. Два месеца и половина отлежава на бюрото на Караянчева. Досега можеше отдавна да е факт... А майките стоят четири месеца в палатките с децата си. Управляващите ги лъжат, разделят ги, противопоставят ги\", пише още Нинова.\n                    \n                    \n                \r\n\"Онзи ден на среща с тях една майка сподели, че някои от децата вече не са живи. Помните ли как започна всичко? Отказаха да ги пуснат в парламента на среща с нас, защото носели рекламни материали. Рекламните материали бяха надписите на гърдите им - \"Системата ни убива\". Нека застанем до тях и им покажем, че няма да го допуснем. Системата може да се промени\", добавя още лидерът на БСП.\n\r\n ", "date": "2018.10.03", "title": "Нинова от Facebook: Подкрепете майките на деца с увреждания!"}
{"url": "https://www.dnes.bg/temida/2018/10/03/prokuraturata-s-novi-ogledi-za-ada-krai-svoge.389478", "text": "Прокуратурата е разпитала над 15 нови свидетели за катастрофата край Своге. Сред тях са изпълнителният директор и председателят на Надзорния съвет на \"Трейс Груп  Холд\" АД и ръководителят на лаборатория \"Пътно строителство – Трейс\", съобщиха от прокуратурата.\n\n\n\n\n\r\nРазпитани са също служители на АПИ, имащи отношение към изпълнението на проекта и директора на областното пътно управление. Показания са дали петима пострадали от произшествието и трима свидетели, оказали помощ на ранените.\r\nРазследващите направили нови огледи - два на местопроизшествието, като са иззети сравнителни образци от поставената мантинела. Два пъти е правен оглед на автобуса, за да бъде направена експертиза за техническото му състояние.\r\n                    \n                    \n                Назначени са 5 експертизи в специализирана лаборатория, за да се установи дали асфалтът отговаря на утвърдената рецепта, както  и физико-химическа експертиза за определяне на химичния и морфологичния  състав на иззети сравнителни образци от боя от мантинелата на мястото  на произшествието.\r\nЕкспертизата ще даде отговор и на въпроса дали едрозърнестият минерален материал, вложен в асфалтовата смес, по устойчивост на ускорено полиране отговаря на действащия стандарт.\r\nКъм разследването са приобщени документи от АПИ, \"Трейс груп Холд\" АД, Български институт по стандартизация, лечебни заведения /по повод проведено лечение на пострадалите от произшествието/, \"Мотт Мак Доналд България\" ООД /във връзка с делегирани от възложителя по договора права и задължения и уточняване обхвата на консултантските услуги/.", "date": "2018.10.03", "title": "Прокуратурата с нови огледи за ада край Своге"}
{"url": "https://www.dnes.bg/notifikacii/2018/10/03/obrazovanie-motivaciia-zaplashtane-rodnite-it-ta-1.389467", "text": "България е сред водещите IT аутсорсинг дестинации в света благодарение на добрия бизнес климат и техническата експертиза, смятат в международна компания от сектора.\r\nСпоред последните икономически доклади, аутсорсинг индустрията е един от най-бързо развиващите се сектори в страната за изминалите 27 години. В допълнение, до 2020 г. броят на заетите служители, както в традиционния аутсорсинг на бизнес услуги (ВРО), така и в този на информационни технологии (ITO), се очаква да надвиши 62 500 души.\r\nМного международни компании от дълго време разпознават България като силна дестинация за аутсорсинг в сферата на обслужване на клиенти, коментират експертите. Наличието на талантливи кадри и сериозният опит в STEM (science, technology, engineering and mathematics) са една от основните причини страната ни да бъде припозната като атрактивна за бизнеса и за развитието му.\r\n                \n                България предлага всичко, което компаниите търсят в една IT аутсорсинг дестинация - богат избор от професионалисти, доказано силни резултати в сферата на STEM образованието и силно присъствие на международни компании в региона. Страната също е изключително културно близка до западния свят, когато става дума за бизнес отношение и етикет, посочват от компанията.\r\n\"Благодарение на комбинацията от многоезична, високообразована и мотивирана работна ръка и конкурентно заплащане, България беше очевидният избор за нашите аутсорсинг, облачни и IT услуги\", посочва пред БТА Янив Натан, основател на международната компания от сектора Тек Експъртс.\r\n\"България е отличен пример, който показва как софтуер индустрията е достатъчно могъща, за да остави дълготраен отпечатък върху бизнеса като цяло. Секторът дава изключително много възможности, които водят след себе си отлична стабилност, трайна заетост и висока добавена стойност. Уменията, които видяхме, когато дойдохме в страната за първи път, са все по-ясно изразени сега и затова ангажиментът ни да развиваме България като едно от ключовите международни местоположения на международната компания, продължава да бъде от изключително значение за нас, казва Лъчезар Лозанов\", мениджър на компанията за България и Малта.", "date": "2018.10.03", "title": "Образование, мотивация, заплащане... родните IT-та №1"}
{"url": "https://www.dnes.bg/sofia/2018/10/03/stolichni-kvartali-ostavat-bez-voda-utre.389481", "text": "\"Софийска вода” временно ще прекъсне водоснабдяването в някои части на столицата утре, 4 октомври, съобщиха от водното дружество.\r\nВъв връзка с монтаж на спирателен кран  в с. Лозен се налага спиране на водоподаването от 09:00 до 19:00 часа на клиентите на \"Софийска вода”, живеещи в района на: ул. \"Кайгана\", ул. \"Свети Свети Кирил и Методий\", ул. \"Еделвайс\", ул. \"Бузлуджа\" и ул. \"Съединение\", ул. \"Съединение\", ул. \"Дъб\", ул.\"Къси дол\", ул.\"Акация\". Карето между ул. \"Преслав\", ул. \"Съединение\", ул. \"Варовита\", ул. \"Крушите\". Района между ул. \"Съединение\", ул. \"Васил Левски\", ул. \"Могила\" и ул. \"Теменуга\", по ул. \"Съединение\" от ул. \"Лозен\" до АМ Тракия; местност Чикерица. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Съединение\" пред кметството.\r\n                    \n                    \n                Поради подмяна на уличен водопровод в кв. \"Димитър Миленков\" се налага спиране на водоподаването от 09:00 до 21:00 часа на клиентите на \"Софийска вода”, живеещи в кв. \"Димитър Миленков\". При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: кв. \"Димитър Миленков\" №200.\r\nВъв връзка с ремонт на уличен водопровод на резервоар \"Суходол\", кв. \"Суходол\", се налага спиране на водоподаването от 09:00 до 21:00 часа на клиентите на \"Софийска вода”, живеещи на ул. \"Бели брези\", ул. \"Орех\", ул. \"Траян Танев\", ул. \"Момина сълза\", ул. \"Втори юни\", ул. \"Прилеп\", ул. \"Хармония\", ул. \"Прохладен кът\". При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на ул. \"Дъб\" и ъгъла с ул. \"Траян Танев\".\r\nПоради подмяна на сградно водопроводно отклонение на ул. \"Бузлуджа\", Център, се налага спиране на водоподаването от 09:00 до 18:00 часа на клиентите на \"Софийска вода”, живеещи на бул. \"Прага\", бул. \"Ген. Михаил Д. Скобелев\", ул. \"Цар Петър\", ул. \"Шандор Петьофи\". При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноски на адрес: ул. \"Цар Петър\" ъгъла с ул. \"Бузлуджа\".\r\nВъв връзка с подмяна на сградно водопроводно отклонение на ул. \"Гълъбец\", с. Бусманци, се налага спиране на водоподаването от 09:00 до 16:00 часа на клиентите на \"Софийска вода”, живеещи на ул. \"Гълъбец\", ул. \"Вучко Игнатов – Даскала\". При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноски на ул. \"Гълъбец\" №2.\r\nВъв връзка с прекъсване на сградно водопроводно отклонение на ул. \"Капитан Георги Мамарчев\", жк. \"Хаджи Димитър\", се налага спиране на водоподаването от 09:00 до 19:00 часа на клиентите на \"Софийска вода”, живеещи в района на ул. \"Капитан Георги Мамарчев\" - от ул. \"Ильо войвода\" до южния край на улицата, ул. \"Иван Маринов Йончев\" - от ул. \"Горна Студена\" до ул. \"Капитан Георги Мамарчев\". При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноски на адрес: ул. \"Ильо войвода\" ъгъла с ул. \"Капитан Георги Мамарчев\".\r\nПоради прекъсване на сградно водопроводно отклонение на ул. \"Проф. Боян Пенев\", вилна зона \"Киноцентър\" III част, се налага спиране на водоподаването от 10:00 до 14:00 часа на клиентите на \"Софийска вода”, живеещи в района на:\r\nул. \"Нарцис\" - от ул. \"Стилиян Чилингиров\" до ул.  \"Проф. Боян Пенев\". При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноски на адрес: ул. \"Нарцис\" №56.\r\nПоради изпълнение на инвестиционен проект за реконструкция на уличен водопровод на бул. \"Джеймс Баучер\", кв. \"Лозенец\", се налага спиране на водоподаването от 09:00  до 19:00 часа на клиентите на \"Софийска вода”, живеещи в района на: бул.\" Христо Смирненски\" от пл. \"Велчова завера\" до ул. \"Вишнева\", бул.\"Св.Наум\" от бул.\"Христо Смирненски\" до ул.\"Вишнева\", ул.\"Йоан Екзарх\" от бул.\"Джеймс Баучер\" до ул.\"Света гора\", ул.\"Презвитер Козма\" от бул.\"Св.Наум\" до ул.\"Йоан Екзарх\", бул.\"Джеймс Баучер\" от пл.\"Велчова завера\" до ул.\"Милин камък\", ул.\"Димитър Димов\" - от ул.\"Света гора\" до ул.\"Йоан Екзарх\", Математически факултет на Софийски университет.\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на ул. \"Йоан Екзарх\" и ъгъла с бул. \"Димитър Димов\". След възстановяване на водоснабдяването е възможно временно повишаване  мътността на водата.", "date": "2018.10.03", "title": "Столични квартали остават без вода утре "}
{"url": "https://www.dnes.bg/stranata/2018/10/03/piian-shofior-blysna-dete-vyv-vrachansko-selo.389474", "text": "Пиян шофьор блъсна 11-годишно дете с колата си във врачанското село Търнак, съобщават от Областната дирекция на МВР.\r\nИнцидентът е станал на 2 октомври около 19:50 часа. На кръстовище в село Търнак лек автомобил \"Нисан Х-Трейл\", управляван от 59-годишен мъж от София, е блъснал дете от същото село. \r\nДетето е транспортирано до ЦСМП - Бяла Слатина и след извършен първоначален медицински преглед е транспортирано за лечение в Плевен. \r\nПри проверката пробата за алкохол на водача е положителна - 1,48 промила. Мъжът е задържан за 24 часа. Образувано е досъдебно производство.", "date": "2018.10.03", "title": "Пиян шофьор блъсна дете във врачанско село"}
{"url": "https://www.dnes.bg/electronna/2018/10/03/zavryshtane-kym-80-te-leten-polyh-s-dj-doncho-i-gini.389480", "text": "\r\nСъхранете в мислите си безгрижието на лятото с новия музикален проект на едно от най-ярките имена на българската клубна сцена - DJ Doncho, който се колаборира с талантливата Вирджиния Събева.\r\nТракът е ремикс на култовото парче от 80-те \"Teardrops\" на Womack & Womack и излиза за българския лейбъл World Up.\r\nМелодичният вокал е на красивата участничка в петия сезон на X Factor Bulgaria, известна с артистичния псевдоним GINI. \r\nВече е факт и клипа към сингъла, носещ безметежността на летните дни - енергичен бийт и чувствен вокал.", "date": "2018.10.03", "title": "Завръщане към 80-те: Летен полъх с DJ Doncho и GINI"}
{"url": "https://www.dnes.bg/stranata/2018/10/03/koloezdachite-stavat-tramvai-s-predimstvo-navsiakyde-a-i-ot-vsichki.389472", "text": "Всеки колоездач придобива статут на трамвай. Това са част от промените, които ще бъдат внесени за обсъждане до дни от работната група от Министерство на транспорта и Министерство на вътрешните работи.\r\nИначе казано, промяната в ЗДвП предвижда колоездачите да се ползват с предимство навсякъде по пътищата. Всички участници в движението, в това число и самите пешеходци, ще трябва да пропускат велосипедистите по велоалеи, кръстовища и дори тротоари, ако няма обозначена зона за каране на колело.\r\nКъм момента, според действащия закон, велосипедистите нямат право да се движат по площи, предназначени само за пешеходци. С предвидените изменения, обаче, колоездачите ще бъдат облагодетелствани и ще могат да се движат и в пешеходни зони с пълно предимство.\r\n                    \n                    \n                Не се знае каква част от предложените промени в сегашното законодателство ще минат, пише \"Монитор\".\r\nПредставители на Пътна полиция са на мнение, че колоездачите са крайно недисциплинирана част от участниците в движението по пътищата, които не спазват никакви закони. Според тях даването на повече права за колоездачите ще ги направи още по-невнимателни. Затова и от Пътна полиция планират да се противопоставят на готвените промени.\r\nПрипомняме ви, че през април бяха внесени промени в Закона за движение по пътищата, които подчертаха изрично задължението на колоездачите да се придвижват с каски и светлоотразителни жилетки, а велосипедът да е с изрядни спирачки, да има звънец, фар и светлоотразители.\r\nИзискванията, обаче, масово не се спазват, а нарушителите се наказват рядко. Глобените в столицата велосипедисти годишно са едва около 200 и то в случай, когато са причинили пътно-транспортно произшествие.\r\nНаказания, които органите могат да налагат, са за липса на жилетка – 10 лева, за каране без светлини и светлоотразители – 50 лева. Новите промени обаче предвиждат въртенето на педали без жилетка да скочи на 30 лева.\r\nПо-сериозни санкции се предвиждат и за минаването на червен светофар. Според членове на работната група наказанието за карането на забранен сигнал или преминаването на знак \"Стоп“, без да се спре, трябва да коства на водача на автомобила цели две години без книжка както и глоба от 1000 до 2000 лева.\r\nПричината за предлагането на крутите мерки е, че преминаването на червен сигнал е равносилно на опит за убийство и може да коства нечий човешки живот, особено ако кръстовището е по-натоварено и по-високоскоростно.", "date": "2018.10.03", "title": "Колоездачите стават \"трамваи\" – с предимство навсякъде, а и от всички! "}
{"url": "https://www.dnes.bg/muzika/2018/10/03/bratia-dj-s-ne-ochakvano-dobra-kombinaciia-ot-folklor-i-elektronna-muzika.389484", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМнозина се опитват да възродят родния фолклор, като се опитват да го модернизират и направят привлекателен за младата аудитория. Вече сме чували различен аранжимент на емблематични фолклорни песни, които с лекота стават неизменна част от репертоара на нощните клубове.\r\nДвамата братя DJ Иван и Ангел Петкови успяха да завладеят нощния живот с ново съчетание на електронна музика и фолклорни елементи.\r\n\"Създадохме този проект през 2015 година. Искахме да създаваме не просто музика, а и култура. Парчетата ни имат политическа нотка, тъй като пейзажите в клиповете ни правят сериозна заявка за обединение на целия народ. Работим в колаборация с една дама от \"Мистерията на българските гласове\". Тя и един флейтист дават идеи кои народни песни да работим, тъй като познават жанра. А ние добавяме електронното\", отбеляза Иван в предаването \"България сутрин\" по телевизия .\r\n                    \n                    \n                Той смята, че фолклорът трябва да се поддържа и да се осъвременява, за да се запази.\r\n\"Болни сме от хроничен национализъм. Това се подхрани от детството ни в Германия. Никога повече не искаме да емигрираме. На път е втори албум с име \"Future Folk\". Нека да не се бърка с поп фолка. Нямаме нищо общо с този стил\", подчерта още DJ-ят.\r\n\"Искахме да подбудим младите хора. Не искаме да се сравняваме с будителите от миналото. Сравнението с тях би било пресилено. Но хората много харесват възрожденските мотиви в песните ни. Наскоро бяхме на участие във Варна. Хората в клубовете се хванаха на хоро, щом включихме в микса народни мотиви\", добави Ангел.", "date": "2018.10.03", "title": "Братя DJ с (не)очаквано добра комбинация от фолклор и електронна музика"}
{"url": "https://www.dnes.bg/balkani/2018/10/03/pyrvanov-predloji-makedoniia-v-nato-sys-segashnoto-ime.389475", "text": "Северна Македония няма да я бъде и нека ние да инициираме страната да бъде приета в ЕС и НАТО с името Република Македония, с което сме я признали от самото начало. Това каза пред bTV Георги Първанов (президент 2002 г. - 2012 г.).\r\nСпоред Първанов референдумът в Македония за името е по-скоро неуспешен, а въпросът е бил подвеждащ и това е довело и до този резултат. \n\n\n\r\nТой смята, че хората, които не са гласували, всъщност са срещу промяната на името, а не срещу членството в ЕС и НАТО.\r\nЗа критиките на Росен Плевнелиев към настоящия президент Румен Радев Първанов коментира, че са прескочени определени граници с лични нападки, а критиките трябва да са по политики и стратегии.\r\n                    \n                    \n                Той посъветва президента Радев и премиера Бойко Борисов да застанат един до друг и да говорят за национални приоритети, като намекна, че те в момента се нападат взаимно по дребни теми.\r\nОтносно цената на газа Георги Първанов коментира, че преговорите с Русия за по-ниски цени ще са трудни, тъй като нямаме актуални енергийни проекти.\r\n ", "date": "2018.10.03", "title": "Първанов предложи: Македония в НАТО със сегашното име!"}
{"url": "https://www.dnes.bg/eu/2018/10/03/vyv-franciia-zaloviha-zatvornik-izbiagal-s-helikopter.389486", "text": "Френската полиция арестува снощи гангстер, избягал преди малко повече от три месеца по зрелищен начин с хеликоптер от затвора, съобщи Франс прес.\r\nТой бе заловен заедно с още трима души, включително брат му, в град Крей, на север от Париж. Намерени са оръжия при операцията, която по информация на властите е протекла гладко.\n\n\n\r\nРедоан Фаид, който бе най-издирваният човек във Франция, бе осъден през април на 25 години затвор заради ролята му на организатор на неуспешен въоръжен обир през 2010 г., в който загина служителка на полицията.\r\nНа 1 юли той избяга от затвора край намиращия се югоизточно от Париж град Мелюн с помощта на въоръжена група мъже, които отвлекли преди това пилот на хеликоптер. Двама мъже с маски, въоръжени с автомати \"Калашников\", скочили от прелитащия над двора на затвора хеликоптер, срязали няколко решетъчни врати с флексове и измъкнали Фаид от залата за свиждания, припомня БТА.", "date": "2018.10.03", "title": "Във Франция заловиха затворник, избягал с хеликоптер "}
{"url": "https://www.dnes.bg/cars/2018/10/03/gniav-v-jivota-agresiia-na-pytia-kak-da-vyzpitame-vyzrastnite.389470", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНе стига, че сме на едно от първите места по транспортни произшествия в Европа, ами масово се забелязват агресивни шофьори. Пътищата може и да ги ремонтираме, но кога ще ремонтираме и манталитета на шофиране?\r\n\r\n\"Хората по принцип са гневни. Това е резултат от цялата обстановка в държавата. Около 40% от населението са притиснати от кредити с високи лихви. Подобни неща карат хората да са избухливи. Възможно е да се въведат психотестове при шофьорските изпити\", отбеляза председателят на Комисията по транспорт в 43 Народно събрание Настимир Ананиев.\n\n\n\n\r\n                    \n                    \n                Той изтъкна, че при случай на агресия на пътя, може да се стигне до лишаване от свобода до 3 години.\r\n\"Ако водач посегне на длъжностно лице – 5 години. А ако нарушителят е рецидивист – до 8 години. Наказанията са сериозни. Трябва да има телефон за подаване на сигнали срещу агресивни шофьори\", посочи още той пред .\r\nСпоред психолога Христо Монов невъзможността да постигнем задоволяване на потребностите си ни прави агресивни.\r\n\"Това са потребността от храна, сигурност и така нататък. Правилата за движение по пътищата трябва да бъдат усъвършенствани. Трябва да започнем да формираме културата на движение по-рано във възпитанието на децата. Трябва да помислим за собствената си безопасност. За да има толерантност – трябва аз да съм толерантен. И какво като пристигна 5 минути по-бързо? Трябва да дадем добър пример на децата\", подчерта той.\r\nМонов предложи въвеждането на нов за нашето общество метод за възпитание на възрастни - полагането на общественополезен труд.\r\n\"Така агресорите публично ще се идентифицират като такива. Няма как да не сме агресивни, визирайки средата, в която живеем. Вижте как се говори дори в Народното събрание. Аз вече не мога да им гледам заседанията. Оттам се сипе само стрес. Ако това са ни народните представители, то какви да бъдем, ако не агресивни?\", каза още психологът.\r\n\"Както се оплакваме от тормоз в училище и на работното място – агресията по пътя има същия ефект. Агресията е следствие от чувството на безнаказаност. Ако някои си мисли, че ще му се размине, е много по-вероятно да бъде агресивен\", заключи Настимир Ананиев.", "date": "2018.10.03", "title": "Гняв в живота, агресия на пътя: Как да възпитаме... възрастните!?"}
{"url": "https://www.dnes.bg/crime/2018/10/03/peshehodec-zagina-blysnat-ot-kola-v-blagoevgradsko.389487", "text": "42-годишен мъж е починал след като е бил блъснат от кола на пътя между сeлата Краище и Белица, съобщиха от ОДМВР-Благоевград.\r\nВчера около 21:40 часа мъжът, движейки се отдясно на пътното платно по посока на движение на автомобилите, е бил блъснат с предна, дясна част от \"Мерцедес\" с 21-годишен водач от Краище.\r\nПешеходецът е починал на място. На водачът на автомобила е направена проба за употреба на алкохол, която е отрицателна. По случая е образувано досъдебно производство.", "date": "2018.10.03", "title": "Пешеходец загина, блъснат от кола в Благоевградско"}
{"url": "https://www.dnes.bg/cars/2018/10/03/germanskiiat-avtomobilen-pazar-se-srina-s-1-3-zashto.389473", "text": "Пазарът на автомобили в Германия се срина през септември след въвеждането на по-строгите правила за отчитане на вредните емисии.\n\r\nСпоред Федералната служба за моторни превозни средства (KBA) по пътищата на страната са се появили над 200 000 нови автомобила през септември, което е с 30,5% по-малко от преди година. Най-силен е спадът при дъщерните дружества на VW - Audi (-77,7%), Porsche (-75,5%) и Volkswagen (-61,9%).\r\nНа 1 септември в сила влезе новата система за измерване на отработените газове WLTP, която е много по-строга от досега съществуващите правила, припомня DPA.\r\nКупувачите са избягвали преди всичко дизеловите нови автомобили. При тях спадът е от 43,8% - много по-силен от понижението при продажбите на бензинови коли - с минус 25,2%. Средните емисии CO2 от новорегистрираните автомобили са били с 3,6% по-високи в сравнение с преди година - 132,2 грама на километър.\r\n                    \n                    \n                \r\n ", "date": "2018.10.03", "title": "Германският автомобилен пазар се срина с 1/3! Защо? "}
{"url": "https://www.dnes.bg/cars/2018/10/03/sled-2030-g-daniia-zabraniava-benzinovi-i-dizelovi-koli.389490", "text": "Дания обяви, че ще забрани продажбата на нови автомобили с двигатели с вътрешно горене до 2030 г., като се надява дотогава вече да разполага с около 1 млн. електрически коли по пътищата, съобщава Euractiv. \r\nВ реч пред датския парламент министър-председателят Ларс Льоке Расмусен заяви, че „дизеловите и бензинови автомобили в Дания трябва да останат в миналото. Бъдещето е зелено“, добавяйки, че всички продажби на нови превозни средства, ползващи изкопаеми течни горива, ще бъдат спрени до 2030 г. \r\nДатският енергиен министър Ларс Лилехолт обяви приемането на забраната по време на правителствения съвет, дискутиращ въпросите за климата през изминалата седмица.\r\n                    \n                    \n                „Само за 12 години ще прекратим продажбата на нови дизелови и бензинови автомобили. А за 17 години всяка нова кола в Дания трябва да бъде електрическа или друг тип, които да работят при нулеви емисии на вредни газове“, заяви Расмусен.\r\nИзявлението поставя въпросителна около използването на хибридните автомобили, които също се очаква да бъдат забранени в страната след 2035 г.\r\nДатският премиер повиши и бройката на електромобилите, които трябва да бъдат закупени и пуснати в употреба до 2030 г. Расмусен призна, че този преход няма да бъде лесен, както и увеличаването на броя на електрическите превозни средства от половин милион (предложени от Съвета на климата) до един.\r\nПонастоящем Дания има малко над 2 млн. автомобила, което значи че след 2030 г. електрическите автомобили ще представляват 50% от общия автопарк на страната.\r\nКак се движат продажбите на електрически автомобили вижте", "date": "2018.10.03", "title": "След 2030 г.: Дания забранява бензинови и дизелови коли"}
{"url": "https://www.dnes.bg/eu/2018/10/03/vnosnite-hrani-sys-sertifikat-za-kachestvo-inak-globa.389492", "text": "Глоба от 40 000 до 50 000 лева заплашва всеки едноличен търговец или фирма, които продават вносни храни без сертификат за съответствие на качеството. Ако нарушението е повторно санкциите са двойни от 80 000 до 100 000 лева.\n\n\n\n\r\nТова предвижда внесените от БСП поправки в Закона за храните. Целта на измененията е да се спрат двойните стандарти при храните.\r\nЗаконодателната инициатива е в синхрон с отправената препоръка на Европейския парламент, мотивират се социалистите.\r\nПромените в закона предвиждат за всички продукти, които са на българския пазар и са произведени извън страната, да се изисква сертификат за съответствие.\r\n                    \n                    \n                Той пък ще бъде включен в база данни за международен обмен с останалите страни, за да може да бъде верифициран и съответно да гарантира на всеки един потребител не само в България, но и във всички страни от Европейския съюз, че се спазват изискванията за еднакво качество и еднакво влагани суровини.\r\nПодобен сертификат няма да се изисква за търговски марки, които са в България, тъй като българските производители освен документален имат и физически контрол от Агенцията по храните.\r\n ", "date": "2018.10.03", "title": "Вносните храни – със сертификат за качество! Инак – глоба"}
{"url": "https://www.dnes.bg/obshtestvo/2018/10/03/bum-na-pacieti-s-psihozi-zaradi-droga-psihiatriite-pylni.389456", "text": "Има периоди, в които клиниката в Университетската болница \"Света Марина\" е препълнена с пациенти, развили ендогенни психози, вследствие на употребата на психоактивни вещества.\n\n\r\nТака е и в другите места, където се лекуват псхично болни, коментира пред \"Монитор\" ръководителят на Катедрата по психиатрия и клинична психология към Медицинския университет и началник на специализирана Клиника в УМБАЛ \"Света Марина\" във Варна, проф. Христо Кожухаров.\n\r\nТой обясни, че най-често тези хора се обръщат за помощ към лекарите, след като са употребили агресия, вследствие на употреба на психоактивни вещества. Най-често проблемът се проявява при вземащите амфетамини, но съчетанието с марихуана също може да увреди психиката.\n                    \n                    \n                \r\n\"Употребата на тези вещества води до неконтролируема възбуда. Тези пациенти проявяват агресия към предмети, към хората и към себе си, за жалост\", коментира oщe специалистът. \n\r\nТой бе категоричен, че наркотиците определено могат да увредят човешката психика. \n\r\nПроф. Кожухаров обясни, че за разлика от опиатите, за които обикновено източникът е ясен, проследяването на синтетиката е изключително трудно.\n\r\n\"За съжаление, в тях има хиляди други вещества, освен стимулант и често поведението на хора, които злоупотребяват с тях, е странно. Те обикновено имат чувството, че са преследвани, смятат, че някой иска да им направи нещо лошо и затова се защитават, нападайки другите\", коментира още психиатърът.\n\r\n ", "date": "2018.10.03", "title": "Бум на пациети с психози заради дрога! Психиатриите – пълни"}
{"url": "https://www.dnes.bg/sofia/2018/10/03/biala-spretnata-kyshturka-i-kupishta-bokluk-otpred-kv-simeonovo.389423", "text": "\n\r\nНеизвозен боклук, понякога оставен със седмици. Такава е ситуацията в части на столичния кв. \"Симеоново\", сигнализира жител на квартала в .\r\n\"Изпращам поредния сигнал до вас с надеждата , че нещо може да се промени. Но уви , вече я губя... И се питам , защо да плащам данъци?\", пише в сигнала.\r\nТам става ясно, че кофите за боклук в кв. \"Симеоново\" вече не се изхвърлят и хората са принудени да изхвърлят встрани от контейнерите.\r\n\"А ако все пак някога мине кола да го събере, боклука около кофите си остава т.е. не се събира и така до следващия път\", посочва се още в сигнала.\r\n                    \n                    \n                Освен всичко това, контенйнерът на ул. \"Момина сълза\" 13 е потрошен до неузнаваемост и дори след няколко сигнала и молби да бъде подменен, резултат никакъв, четем още в HelpBook.\r\nВсичко това се допълва от факта, че по улиците тече вода от спукан канал на ВиК, които също нехаят.\r\n\"Та се питам заслужава ли си да се живее буквално в тази кочина\", пита жителят на кв. \"Симеоново\".\r\nОказва се, че това не е просто изолиран случай, а пореден сигнал за проблем в района.\r\nПо-рано подаден  гласи, че през зимните месеци контейнерите са били изхвърляни два пъти седмично, а през лятото графикът е бил разреден.\r\nОчевидно става ясно, че кв. \"Симеоново\" има проблем със и от още по-ранен сигнал за нерегламентирано сметище.\r\nВ квартала вече се е образувало голямо сметище от битови, строителни и растителни отпадъци, а поставената табела с предупреждение за глоба от 500 до 5000 лв отдавна не плаши никого.", "date": "2018.10.03", "title": "Бяла, спретната къщурка... И купища боклук отпред – кв. \"Симеоново\""}
{"url": "https://www.dnes.bg/balkani/2018/10/03/oshte-edin-bylgarin-izchezna-bez-sleda-v-gyrciia.389457", "text": "40-годишният българин Захари Маринов е в неизвестност в Гърция. Той живее от 20 години в гръцкия град Ретимно на остров Крит. За изчезването му сигнализира неговият работодател, след като от 4 дни не се е явил на работа. \n\r\nЗахари не е звънял на близките си в България от една седмица.\n\n\r\n\"Последно говорихме с брат ми преди седмица, тъй като изтича личната му карта. Отивам в 9-то районно в София, за да подам жалба за изчезването му“, заяви за в. \"Труд“ сестра му Станка Стоянова.\n\r\nЗахари е работил като хлебар във фурна на острова.\n\r\nПредседателят на българското дружество на остров Крит – Петър Анастасов, е в постоянен контакт с близките на изчезналия.\n                    \n                    \n                \r\nПрипомняме, че в град Ретимно на остров Крит през месец май изчезнаха и други две българки. Бременната в 4-ти месец 37-годишна Деси Илиева, за която до момента все още няма никаква следа, както и 38-годишната Антонина Зоева, за чието изчезване и убийство е задържан гръцки гражданин.\n\r\n ", "date": "2018.10.03", "title": "Още един българин изчезна без следа в Гърция"}
{"url": "https://www.dnes.bg/notifikacii/2018/10/03/sled-strelbata-v-strelbishte-dilyri-na-droga-v-pirogov.389458", "text": "Ранените при стрелба в столичния квартал \"Стрелбище\" във вторник вечерта са познати на полицията.\r\nЕдиният от тях е ранен в рамото, а другият - в гърдите. Стреляно е шест пъти. И шестте изстрела са попаднали в целта.\n\r\nДва куршума са попаднали в тялото на единия, а четири - в тялото на другия, съобщи Нова тв. \r\nПо неофициална информация пострадалите са с регистрации за разпространение на наркотици. \r\nТе са без опасност за живота и са контактни. Единият от тях е настанен в \"Пирогов\".\r\nСпоред свидетели стрелецът е бил само един – с черен суичър с качулка. Той е успял да избяга. \r\nНападението е станало до голям фитнес и пицария.", "date": "2018.10.03", "title": "След стрелбата в \"Стрелбище\" – дилъри на дрога в \"Пирогов\""}
{"url": "https://www.dnes.bg/notifikacii/2018/10/03/vlado-nikolov-na-41-voleibolnata-legenda.389374", "text": "\n\r\nНа 3 октомври рожден ден празнува легендарният български волейболист Владимир Николов. Роден през 1977 година в София, той започва професионалната си кариера през 1995 година в родния Левски.\n\r\nПрез годините той е защитавал цветовете на отбори от Турция, Япония, Италия и Франция.\n\r\nЗа националния отбор на България играе в продължение на цели 19 години – от 1997 до 2016 г.\n\r\n\n\r\nЗапочва да тренира, когато е на 11 години. Негов първи треньор е Янка Прохорова.\n\r\nВисок е точно 200 см.\n\r\nВ своята кариера Владо има 5 шампионски титли на България (1997, 1999, 2000, 2001, 2002), два пъти е носител на Купата на страната (2000 и 2001), печелил е шампионата на Франция през 2004 г., носител на Купата на Франция (2005 и 2006), носител на Суперкупата на Франция (2005), има златен медал от Шампионска лига (2005), шампион на Италия с Тренто, носител е на купата на CEV през 2010 г. и е шампион на Италия за 2010 г. с отбора на Бре Банка Ланути Кунео.\n                \n                \r\nС националния ни отбор Владо Николов е бронзов медалист от Световното първенство в Япония през 2006 г., бронзов медалист от Световната купа пак в Япония през 2007 г., има бронзов медал от Европейското в Турция през 2009 г.\n\r\nИма 4 деца от своята съпруга Мая. След 3 сина, преди година той стана баща и на дъщеря - Дария.\n\r\nОбявен за Мъж на годината за 2015 г. на България.\n\r\nПочитател е на компютърните игри и признава, че те са му страст от доста години.\n\r\nНа 8 май 2016 г. се провежда бенефисният му мач \"Моята игра\", който препълва \"Арена армеец\". Парите от билетите са дадени за благотворителност.\n\r\nПреди година Владимир Николов стана участник в популярното предаване по bTV \"Фермата\".", "date": "2018.10.03", "title": "Владо Николов на 41: Волейболната легенда"}
{"url": "https://www.dnes.bg/usa/2018/10/03/skandal-s-trymp-nasledil-nad-400-mln-ukril-dohodi.389459", "text": "Доналд Тръмп е получил еквивалента на днешни 413 милиона долара от родителите си, отчасти благодарение на способи за укриване на доходи, пише в. \"Ню Йорк таймс\" в разследване на имотното състояние на президента на САЩ, предаде БТА като се позова на световните агенции.\n\r\nГоляма част от тези пари Тръмп получил, като помагал на родителите си да избегнат плащане на дължими данъци чрез създаване на параванна корпорация с четиримата си братя и сестри, за да прикрие милиони долари, получени от бизнеса с недвижими имоти на баща им Фред Тръмп.\n\r\nСпоред вестника Доналд Тръмп също така е помогнал на баща си да се възползва неправомерно от милиони долари данъчни отчисления и да занижи изкуствено оценката на недвижимата си собственост, за да се намали сумата на дължимите данъци при прехвърлянето на парични суми на децата си.\n                    \n                    \n                \r\nСмята се, че децата на Фред Тръмп са получили общо \"сума, съществено надхвърляща един милиард долара\" от родителите си през годините. \r\nПри данък \"наследство и дарение\" от 55 процента те е трябвало да платят 550 милиона долара, но са дали само 52,2 милиона, пише вестникът.\n\r\nАдвокатът на Тръмп Чарлс Хардър определи като \"стопроцентова измислица\" твърденията на \"Ню Йорк таймс\" за данъчна измама и укриване на доходи. \n\r\nТой увери, че самият Тръмп \"на практика не се е занимавал с тези неща\", а за тези дела се грижили други членове на семейство Тръмп с помощта на професионални лица.\n\r\nГоворител на Отдела по данъчно облагане и финанси на щата Ню Йорк заяви, че отделът проучва твърденията на \"Ню Йорк таймс\".\n\r\nСпоред цитирани от вестника данъчни експерти е слабо вероятно Тръмп да бъде обект на наказателно преследване, тъй като описаните деяния са с изтекла давност. Според \"Ню Йорк таймс\" обаче все още е възможно да бъдат наложени глоби за данъчна измама.\n\r\nВестникът заявява, че разследването му се опира на над 200 данъчни декларации от Фред Тръмп, негови фирми и различни компании и тръстове на Тръмп. В тези документи не влизат лични данъчни декларации на Доналд Тръмп. Освен това вестникът е разговарял с бивши служители и съветници на Фред Тръмп и е използвал десетки хиляди страници поверителни документи като банкови извлечения, финансови одити, счетоводни отчети, разписки и анулирани чекове.\n\r\nГоворителката на Белия дом Сара Сандърс заяви, че статията на \"Ню Йорк таймс\" е подвеждаща и че \"преди много десетилетия данъчната служба е проверила и одобрила тези транзакции\".\r\n(БТА)", "date": "2018.10.03", "title": "Скандал с Тръмп: Наследил над $400 млн., укрил доходи"}
{"url": "https://www.dnes.bg/stranata/2018/10/03/oblaci-i-v-sriada-no-pyk-shte-e-toplo-gradusite-do-25.389460", "text": "В сряда ще има променлива облачност, по-значителна над Южна България, но само на изолирани места там е възможно слабо и за кратко да превали. \n\r\nНад Северна България ще преобладава слънчево време, прогнозират  от НИМХ.\n\r\nВ сутрешните часове на места в котловините на Западна България и в югоизточните райони има условия за образуване на ниска облачност или мъгла. \n\r\nЩе духа слаб в Дунавската равнина и Източна България до умерен вятър от запад-северозапад. \n\r\nМаксималните температури ще са предимно между 20° и 25°.\n\r\nНад Черноморието ще има променлива облачност, по-значителна по южното крайбрежие, но вероятността за валежи е много малка. Ще духа слаб до умерен вятър от запад-северозапад. Максималните температури ще са 20-22°. \n                    \n                    \n                \r\nТемпературата на морската вода е 19-21°. Вълнението на морето ще е 1-2 бала.\n\r\nНад планините ще има променлива облачност, по-значителна над масивите в Южна България, но само на отделни места ще превали слабо. \n\r\nЩе духа умерен до силен, по най-високите части временно бурен вятър от запад-северозапад. \n\r\nМаксималната температура на височина 1200 метра ще е около 16°, на 2000 метра – около 10°.", "date": "2018.10.03", "title": "Облаци и в сряда, но пък ще е топло, градусите до 25°"}
{"url": "https://www.dnes.bg/notifikacii/2018/10/03/narkovoina-na-nisko-nivo-v-strelbishte-dvama-grymnaha-dvama.389461", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n38-годишният Ивайло Борисов и 26-годишният Божидар са простреляните мъже на ул. \"Хайдушка гора\" в кв. \"Стрелбище\" снощи. Сигналът за стрелбата е подаден в 22:08 ч.\n\n\r\nСпоред полицията става въпрос за разчистване на сметки между наркодилъри на ниско ниво.\r\nДвамата простреляни са криминално проявени. Единият има регистрации и присъда за наркотици, другият - за кражби, съобщи .\r\nНе се изключва по двамата да е стреляно от  кола, а извършителите да са били двама, обяви шефът на Главна  дирекция \"Национална полиция\" гл. комисар Христо Терзийски.\r\n                \n                По все още не потвърдени данни нападателите избягали с различни автомобили, след като произвели изстрелите.\r\nПредстои да бъдат прегледани записите от охранителните камери в района  на инцидента.\r\nДвамата ранени мъже се настанени във ВМА и \"Пирогов\". Този, който е в Института за спешна помощ, е ранен с два куршума, претърпял е и операция.\r\n ", "date": "2018.10.03", "title": "Нарковойна на ниско ниво в \"Стрелбище\" – двама гръмнаха двама"}
{"url": "https://www.dnes.bg/akoshtete-vqrvaite/2018/10/03/kogato-toi-vi-haresva-no-e-tvyrde-sramejliv-kakvo-pravim.389434", "text": "Има много начини да разберете дали някой мъж си пада по вас или не. Когато един мъж ви харесва, той ще се държи по начин, който всячески цели да ви впечатли, да грабне вниманието ви и да си осигури възможност за по-нататъшни стъпки към сърцето ви. Ако обаче срамежлив мъж е влюбен във вас, нещата стоят по малко по-различен начин.\r\nПриродната свенливост и несигурност налага някои скрупули, които пречат на срамежливите мъже да печелят женското внимание.\r\nСъс сигурност обаче не е невъзможно да разберете дали някой срамежливко си пада по вас, стига да се вгледате в знаците. Те са там, трябва просто да ги регистрирате. Понякога ще са нелогични. Ще ви поставят в ситуация да се чудите дали не си въобразявате, че ви харесва. В следващия момент ще се разколебаете дали пък не иска да сте повече от приятели.\r\n                    \n                    \n                Оставете нормите и стереотипите и вижте как би реагирал един срамежлив интроверт, който се чуди как да покаже симпатиите си към вас.\r\n\r\nДори, ако един мъж не е изразил вербално чувствата си към вас, невербалните знаци говорят от негово име. Ако водите непринуден разговор и той стои изправен точно пред вас и ви гледа в очите, следи всяка ваша дума и се старае да ви разбира и подкрепя, това определено е знак за интерес към вас от негова страна.\r\nОбърнете внимание дали се наслаждава и на малкото, което сте си казали. Чувства ли се неловко, ако каже нещо неподходящо? Задава ли ви въпроси, които не са прекалено настойчиви, но които все пак показват неговия интерес?\r\nАко той прави всички възможни подстъпи към вас, то е защото ви харесва.\r\n ", "date": "2018.10.03", "title": "Когато той ви харесва, но е твърде срамежлив. Какво правим?"}
{"url": "https://www.dnes.bg/rusia/2018/10/03/rusiia-prodava-na-indiia-kompleksi-s-400-za-5-mlrd.389462", "text": "Русия и Индия ще подпишат договор за доставка на зенитно-ракетни комплекси С-400 за над 5 милиарда долара по време на посещението на президента Путин в Делхи на 5 октомври, съобщи президентският съветник Юрий Ушаков, цитиран от Франс прес и ТАСС.\r\nПреговорите между Делхи и Москва за тази система за ПВО се водеха от месеци, но бяха спъвани от заплахите на САЩ, че ще санкционират страни, които купуват руско въоръжение.\r\nИндия беше заявила, че ще поиска от САЩ да направят изключение за нея, ако преговорите с Русия за С-400 завършат успешно, но в края на август американски официален представител заяви, че няма гаранция за подобно изключение.\r\nПрез 2017 г. Конгресът на САЩ прие закон за санкции срещу Русия заради намесата й в Украйна, за която я обвинява Западът, и за предполагаемата й намеса в американските президентски избори. Този закон налага санкции на компании и държави, които сключват оръжейни договори с руски фирми, припомня БТА.\r\n ", "date": "2018.10.03", "title": "Русия продава на Индия комплекси С-400 за $5 млрд."}
{"url": "https://www.dnes.bg/blizak-iztok/2018/10/03/syd-zabrani-na-sauditka-svatba-jenihyt-muzikant.389463", "text": "Саудитска гражданка загуби дело срещу семейството си, което й забранява да се омъжи за неин сънародник с аргумента, че избраникът й има лоша репутация, защото свири на музикален инструмент, предаде Франс прес, цитирайки в. \"Оказ\".\r\nСаудитката от смятаната за ултраконсервативна провинция Ал Касим заяви, че смята да се обърне към високопоставени ръководители на страната, за да анулират присъдата, съобщава всекидневникът.\r\nИщцата е дипломирана служителка на банка, като ръководи 300 служители. Преди две години тя получила предложение за женитба от саудитски гражданин, но семейството й възразило, заявявайки, че в религиозно отношение той не е на нейното равнище, защото свири на популярния в арабския свят струнен инструмент уд. \r\n                    \n                    \n                В консервативните среди изпълнението на музика може да повлияе негативно на репутацията на мъжете. Някои племена може да откажат да позволят на свои дъщери да се омъжат за мъж с лоша репутация или притежаващ по-нисък статус.\r\nСаудитката, която днес е на 38 години, не искала да се конфронтира със семейството си, мъжете от което имат статут на нейни правни представители и могат да й забранят да се омъжи за избраника си. Поради това тя се обърнала към съда. Първоинстанционния съд подкрепи семейството, но саудитката се обърна към следващата инстанция, оспорвайки показанията на свидетели, според които кандидатът за ръката й свири на уд. Апелативният съд обаче потвърди решението, което става окончателно, съобщава в. \"Оказ\".\n\r\nСаудитката все още иска да се омъжи за него, заявявайки, че мъжът, по професия учител, \"има добра репутация, дълбоко религиозен е\" и в продължение на 20 години е учил деца. \r\nСпоред нея не е нормално да не се отчита нейното мнение за личния й живот, при условие, че тя самата заема отговорен пост. Освен това тя се опасява, че никога няма да се омъжи, пише БТА.\n\r\n ", "date": "2018.10.03", "title": "Съд забрани на саудитка... сватба, женихът – музикант!"}
{"url": "https://www.dnes.bg/world/2018/10/03/rusiia-dostavi-obeshtanite-kompleksi-s-300-na-siriia.389464", "text": "Руският министър на отбраната Сергей Шойгу съобщи на президента Владимир Путин на излъчвано по телевизията заседание, че доставката на зенитно-ракетни комплекси С-300 на Сирия е завършена, предадоха ТАСС и Асошиейтед прес.\n\r\nРусия е доставила четири комплекса С-300 с радари и поддържащи превозни средства. По думите му ще са нужни три месеца да бъдат обучени сирийците да боравят с новото въоръжение.\n\n\n\r\nШойгу добави, че интеграцията на руската и сирийската ПВО в единна система в Сирия ще е завършена до 20 октомври.\n\r\nРусия съобщи миналия месец, че ще достави комплексите С-300 на Сирия, след като сирийската ПВО свали погрешка руски разузнавателен самолет при стрелба по израелски изтребители, които бяха нанесли въздушен удар на сирийска територия.\r\n                    \n                    \n                Русия обвини Израел за смъртта на 15-членния екипаж на самолета Ил-20, който според нея бил използван като щит от израелските пилоти, за да се прикрият от стрелбата на сирийската ПВО, припомня БТА.\r\n", "date": "2018.10.03", "title": "Русия достави обещаните комплекси С-300 на Сирия"}
{"url": "https://www.dnes.bg/index/2018/10/03/receptata-dnes-liubimiiat-desert-na-zodiia-strelec.389372", "text": "Представителите на са страстни натури, пътешественици, авантюристи. Сред любимите им десерти са тези, които са направени с екзотични плодове, тъй като им навяват асоциация с далечни и красиви земи. Това, което е важно за тях е десертът да не е прекалено сладък или пък твърде пищен. Стрелците обичат десерти, които са нестандартни, с по-различен вкус, предлагащи нещо ново и интересно. Ако искате да ги изненадате приятно, поднесете им десерт с екзотични плодове, например ананас, манго, лайм. \r\nНашето предложение за идеален десерт за зодия Стрелец е .\r\n \r\n\r\n \r\n2 пакетчета желатин\r\n200 г крема сирене\r\n1 чаша бита сметана\r\n1 и ½ чаши манго\r\n¼ чаша захар\r\n1 и ½ чаши топла вода\r\n2 готови кори за пай\r\n \r\n\r\n \r\nРазтворете желатина в горещата вода. Намачкайте добре мангото. Добавете към него битата сметана, желатина, захарта, крема сиренето. Разбърквайте, докато сместа стане гладка и хомогенна. Разпределете я върху едната кора, предварително поставена на дъното на намазнена тава. Втората кора поставете по ръба на тавата, така че да играе роля на борд. Оставете чийзкейка в хладилник да се охлади напълно за няколко часа или за една нощ.\r\n \r\n", "date": "2018.10.03", "title": "Рецептата Dnes: Любимият десерт на зодия Стрелец"}
{"url": "https://www.dnes.bg/notifikacii/2018/10/03/ujasiavashtata-istina-do-kraia-na-2018-a-4016-bylgarki-s-rak-na-gyrdata.389465", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Двойно са се увеличили случаите с рак на гърдата при жените между 30 и 35 години. През целия октомври се обръща внимание на информираността на обществото относно заболяването.\n\r\n\"Ракът е  лечим в ранните му фази, включително и рака на млечната жлеза. В  над 90% е трайно лечим, стига да бъде открит навреме, стига да има действаща профилактика и скрининг\", заяви онкологът проф. Иван Гаврилов в \"България сутрин\".\n\r\nПо негови думи в България годишно се разболяват около 4000 жени, прогнозните резултати за 2018 г. са 4016, а в Европа цифрата е 5223.\r\nЗаболеваемостта на нашата страна е 98.8 на 100 души население, в Европа 128.8 на 100, а в САЩ е над 140.\r\n                \n                Смъртността обаче за България е 33,3 %, а при другите 32.7 %. На фона на по-малката заболеваемост ние имаме по-висока смъртност. Това се дължи на по-късното откриване на заболяването.\r\n\"Профилактиката е от основно значение, пациентките трябва задължително да се обръщат на първо място към своя личен лекар. Поне 2 пъти годишно да провеждат ехография и клинична оценка на млечните жлези. 2 пъти годишно трябва да посещават своя гинеколог, който да провежда гинекологични прегледи\", заяви д-р Желязко Арабаджиев пред .\r\nСпоред проф. Иван Гаврилов начинът на живот е решаващ по отношение на развитие на онкологичното заболяване.\r\n\"Това, което вреди най-много е късното раждане, липсата на раждане, малкото по брой деца и малкото по времетраене кърмене\", заяви онкологът.\r\nДесет болници в страната ще правят безплатни гинекологични прегледи през октомври в рамките на кампания за борба с рака на гърдата.\r\n ", "date": "2018.10.03", "title": "Ужасяващата истина! До края на 2018-а: 4016 българки с рак на гърдата"}
{"url": "https://www.dnes.bg/rusia/2018/10/03/prevantiven-udar-na-sasht-sreshtu-rusiia-ne-bilo-kazano-tova.389466", "text": "Американската посланичка в НАТО Кей Бейли Хътчисън се отказа от думите си за превантивен удар по Русия, информира \"Лента\".\n\r\nРусия трябва да спре тайните разработки на крилата ракета, забранена от двустранен договор от 1987 г., или САЩ ще потърсят начин за унищожаване на новата ракета, преди да стане оперативна, заяви вчера Хътчисън, цитирана от Ройтерс и Асошиейтед прес. По думите й Вашингтон желае въпросът да бъде решен по дипломатически път, но е готов да обмисли и нанасянето на въздушен удар, ако руснаците продължат разработката.\n\r\n\"Не говорех за превантивен удар. Според мен Русия трябва да се върне към спазване на договора, в противен случай ние ще трябва да се сдобием с аналогично оръжие, за да защитаваме САЩ и НАТО. Днешната ситуация, в която Русия крещящо нарушава договора, е недопустима\", поясни Хътчисън, цитирана от \"Лента\". Онлайн изданието помества и препратка към акаунта на посланичката.\n                    \n                    \n                \r\nРуският печат цитира и говорителката на руското външно ведомство Мария Захарова, заявила, че \"хората, които правят подобни изявления, не осъзнават равнището на своята отговорност и опасността от агресивна риторика\". Според \"Лента\" Захарова обещала и \"разгърнат отговор\" от руски военни експерти.\n\r\nПодписаният през 1987 г. между САЩ и СССР договор за ликвидиране на ракетите със среден и малък обсег (РСМО) не разрешава на страните да притежават ракети с наземно базиране и крилати ракети с обсег от 500 до 5500 километра. Русия и САЩ редовно се обвиняват взаимно в нарушения на договорните условия, напомня електронният вестник.\n\r\nСпоред коментар на Дмитрий Песков, прессекретаря на Владимир Путин, Кремъл предпочита да не отделя твърде голямо внимание на думите на постоянни представители. Той поясни, че в момента в руско-американските отношения има много неясноти по повод посланията, отправяни на по-високо равнище, посочва \"Газета\".\n\r\nМнозина се запитаха дали изявлението на посланичката на САЩ в НАТО е официална позиция на Вашингтон, отбелязва \"Военное обозрение\". \"Сега г-жа Хътчисън реши да превключи на задна\" скорост, добавя изданието.\r\nПолитологът Алексей Арбатов, говорил пред \"Взгляд\", предполага, че Хътчисън наистина е имала предвид удар срещу Русия, но само при положение, че вече е започнала \"голяма война\".\n\r\n\"Един журналист я попита: какво означава да премахнете ракетите? Искате да ги убедите да ги свалят от въоръжение или да ги премахнете с физически средства, да нанесете удар? Тя каза: естествено да ги свалят от въоръжение, иначе ще разработваме системи, които в случай на война ще могат да премахнат тези ракети\", посочва той.\n\r\nСпоред Арбатов обаче изявлението на Хътчисън е тревожен сигнал, че \"се разпада режимът на контрол над въоръженията. И първа негова жертва може да стане договорът за РСМО. Това е много опасно и лошо. И Русия ще се озове в по-лошо положение от САЩ. Американските ракети със среден обсег от Европа и Азия ще покриват цялата територия на Русия, а нашите ракети със среден обсег няма да засягат територията на САЩ, освен може би Аляска. Затова за нас, естествено, е много изгодно да запазим този договор, но страните не проявиха добра воля, за да премахнат взаимните подозрения\", констатира руският наблюдател.\n\r\n\"САЩ отдавна и как ли не се мъчат да уличат Русия в нарушения\" на договора, заявява \"Росийская газета\", цитирана от БТА. Официозът нарича обвиненията \"категорични и непотвърдени с никакви документални доказателства\".\n\r\nВ подобни случаи обикновено казват: сложете доказателствата на масата. Но работата е там, че Вашингтон няма такива, твърди на сайта на вестника военният експерт Игор Коротченко.\n\r\n\"Колкото до заплахата да се свалят наши ракети, тези думи според мен са политически мотивирани. Те не са продиктувани нито от реални заплахи за националната сигурност на САЩ, нито от разузнавателни данни\", заявява той.\n\r\n\"В цивилизованите страни първо дават оценка на чуждия потенциал и едва тогава правят съответните изводи. Потенциалът на Русия в момента е такъв, че всякакви нападки от страна на САЩ ще получат бърз и ефективен отговор. Вашингтон не бива да забравя, че през последните години армията ни се нареди сред най-добрите в света и явно не бива да бъде заплашвана\", предупреждава руският аналитик.", "date": "2018.10.03", "title": "Превантивен удар на САЩ срещу Русия? Не било казано това"}
{"url": "https://www.dnes.bg/health/2018/10/03/koi-sa-nai-vajnite-polzi-za-zdraveto-ot-byza.389433", "text": "Бъзът е растение, което вирее отлично по нашите ширини. Срещат се три основни вида бъз – черен, червен и тревист. Плодовете на бъза наподобяват боровинки по форма и големина, но вкусът им е по-различен. Те са известни с огромното количество витамин С в състава си. Богати са на антиоксиданти и фитохимикали, полезни за здравето.\r\n\r\nХранителната стойност на бъза е изключително богата. В тези миниатюрни плодчета се съдържа цяла палитра от полезни вещества – калий, фосфор, мед, витамините А, С, В, както и растителни протеини и диетични фибри. Като прибавим към тях и богатото наличие на антиоксиданти и противовъзпалителни вещества, ценността на бъза за здравето е огромна.\r\n                    \n                    \n                \r\n\r\nВъпреки че повечето плодове и зеленчуци са полезни в храносмилането, защото са богати на фибри и стимулират перисталтиката на червата, бъзът има особено мощни свойства в тази сложна система. В една чаша бъз се съдържат около 40% от необходимите фибри за деня, което стимулира допълнително чревните движения и обработката на храната.\r\nБъзът контролира запека, намалява подуването и газовете и като бонус помага на бъбреците в отделянето на урина, стимулирайки функцията на пикочните пътища.\r\n", "date": "2018.10.03", "title": "Кои са най-важните ползи за здравето от бъза?"}
{"url": "https://www.dnes.bg/tenis/2018/10/03/proval-v-pekin-grigor-be-shamarosan-ot-55-iia-v-sveta.389471", "text": "Григор Димитров се провали с гръм и трясък на турнира в Пекин, след като загуби от Душан Лайович още във втория си мач.\n\r\nСърбинът стигна до успеха след 6:4, 2:6, 6:4 за 1 час и 50 минути игра, пише .\r\nВ първия сет всичко се реши след един единствен пробив в полза на сръбския тенисист още в първия гейм, а до края на частта той успя да си спечели всяко едно от подаванията си.\n\r\nВторият сет започна отлично за Григор и българинът проби във втория гейм, но в петия Лайович върна пробива. В шестия гейм хасковлията проби отново, а в осмия гейм стигна до още един пробив и спечели убедително втория сет.\n\r\nВ третия сет Лайович проби на старта, но Гришо върна пробива в шестия гейм.\n                    \n                    \n                \r\nЛайович обаче стигна до решителен пробив за 5:4, а след това си взе най-важното подаване, за да се класира за 1/4-финалите.\n\r\nТова бе втори мач между двамата и първи успех за сърбина, който е 55-и в световната ранглиста.\r\n ", "date": "2018.10.03", "title": "Провал в Пекин! Григор бе шамаросан от 55-ия в света"}
{"url": "https://www.dnes.bg/teatar/2018/10/03/ole-zatvori-kracheta-za-treti-sezon-v-sylza-i-smiah.389497", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПесни, танци и шумни забавления вече три сезона и то изцяло със собствени сили - без държавни или спонсорски субсидии. Това е кратката равносметка за музикалната комедия \"Оле, затвори крачета\".\r\n\"Всички, които участват в този спектакъл имат някакъв тип възрожденски ентусиазъм и на тази база идват, играят, понасят всички несгоди и се издържат по друг начин\", коментира  в \"България сутрин\" режисьорът Георги Ангелов.\r\nАктьорът Иваил Симеонов сподели пред , че героите в пиесата са прототипи на хора, които срещаме по улиците и в българския шоу бизнес, и са абсолютно разпознаваеми.\r\nПиесата ще се играе на 11 октомври от 19:30 ч. в театъра \"Сълза и смях\".", "date": "2018.10.03", "title": "\"Оле, затвори крачета\" – за трети сезон в \"Сълза и смях\""}
{"url": "https://www.dnes.bg/akoshtete-vqrvaite/2018/10/03/sori-udarih-kolata-no-za-dannite-gdpr.389477", "text": " \r\nШофьорите, които ударят чужда паркирана кола и избягат от мястото, без да оставят дори някаква бележка, са едни от най-мразените хора на пътя.\r\nВ Хърватия собственикът на \"Опел\" Корса, която била ударена, все пак намерил оставено послание, но вероятно по-скоро не би искал да го види – освен ако не оцени хумора, дори и на цената на щетата по автомобила си, пише \"Вечерни лист\".\r\n                    \n                    \n                \"Сори, брат, ударих Корсата ти. Бих си оставил данните, но GDPR\", пише на бележката, оставена от недобросъвестния шофьор.\r\nСнимка на посланието е качена във Facebook. За повечето хора текстът е смешен, а все още няма информация за последиците за собственика на Корсата.\r\nЕдин от коментиралите поста припомня подобен виц: \"Подобно на една друга бележка: \"Ударих колата ви и някакви хора ме видяха. Пиша това, за да си мислят, че ви оставям данните. Е, не ги оставям...\"\r\nПрипомняме ви, че GDPR е Общ регламент за защита на личните данни, създал доста работа и проблеми с влизането си в сила. ", "date": "2018.10.03", "title": "Сори, ударих колата, но за данните.... GDPR!"}
{"url": "https://www.dnes.bg/politika/2018/10/03/gerb-i-bsp-se-skaraha-pred-protestirashtite-maiki.389501", "text": "Управляващи и опозиция се скараха пред протестиращите майки на деца с увреждания. Към срещата на депутатите от ГЕРБ в палатковия лагер на протестиращите се присъедини и червеният депутат Антон Кутев, който обвини мнозинството, че бави законите, в които майките искат промени.\r\nСпоред него те щели да бъдат обсъдени чак през ноември, а Даниела Дариткова от ГЕРБ отсече, че това ще стане възможно най-бързо.\r\nИ докато протестиращите мълчаха в очакване да се намери най-накрая решение за техните проблеми, в ролята на помирител влезе омбудсманът Мая Манолова.\n\n\n\n\r\n\"Нека да оставим политическите спорове и да седнем на една маса, за да намерим решение\", призова тя.\r\n                    \n                    \n                Според нея около Закона за хората с увреждания преди последните промени е имало консенсус и с организациите на хората с увеждания, и с отговорните институции.\r\n\"Ако наистина искаме да стигнем до бюджетната процедура, трябва да се седнем и да се разберем“, настоя общественият защитник.\r\nМайките искат на срещата да присъства не само социалният министър Бисер Петков, но и министрите на образованието, на финансите, на здравеопазването.\r\n\"Хората с увреждания не са проблем на социалното министерство, ние много искаме да излезем от социалното подпомагане, хората искат да се реализират“, коментира Вера Иванова, която стана едно от лицата на недоволните майки, които от месеци протестират под прозорците на властта.\r\nСпоред нея трябва да бъдат направени финансови разчети от просветното министерство, от министерството на здравеопазването, от НОИ, а не да се говори за милиони, които ще бъдат раздадени неясно как и за какво.\r\nДариткова увери протестиращите, че целта е по най-бързия начин да влезе закона за хората с увреждания в пленарната зала и по най-рационалният начин парите да отидат до хората с увреждания.\r\n\"Ние поемаме гаранция, че вашите искания за бързо разглеждане и ясна финансова обосновка ще бъдат изпълнени“, обеща тя на майките.", "date": "2018.10.03", "title": "ГЕРБ и БСП се скараха пред протестиращите майки"}
{"url": "https://www.dnes.bg/sofia/2018/10/03/eksperimentyt-noshten-transport-v-sofiia-prodadeni-74-000-bileta.389479", "text": "От въвеждането нощния градски транспорт в София досега са продадени близо 74 000 билета, обяви Пламен Църноречки, ръководител на дирекция \"Маркетинг и стопанска дейност\" в Центъра за градска мобилност (ЦГМ) пред \"Фокус\".\n\r\nТой припомни, че нощният градски транспорт е в експериментален период до края на годината и на този етап разполага с четири линии с пресечна точка площад \"Княз Александър I\", където се осъществяват и трансферите между тях.\r\nПродадените билети сочат, че най-предпочитана се оказва Линия 2, която е от Студентски град до \"Обеля\".\r\nОчаквано най-натоварен нощният градски транспорт е в дните от петък до неделя, когато пътуват над 700 пътници на нощ.\r\n                    \n                    \n                Както е известно нощният транспорт има четири линии, които се движат след полунощ – първата е от  \"Люлин\" до \"Младост 4\", другата е от \"Студентски град\" до кв. \"Обеля\", третата от кв. \"Левски\" до \"Овча купел\" и четвъртата от кв. \"Дружба\" до кв. \"Гоце Делчев\".\r\nИнтервалът за движение е 40 минути, а времето за прекачване между линиите на общата спирка на пл. \"Княз Александър Първи\" – 5 минути.\r\nЦената за пътуване е 2 лева, като билетите се продават на място в автобуса от кондуктори.\r\nКартата важи и за следващия автобус, на който пътника се прикачи, за да достигне до крайната си точка.\r\n ", "date": "2018.10.03", "title": "Експериментът \"Нощен транспорт\" в София: Продадени 74 000 билета"}
{"url": "https://www.dnes.bg/stranata/2018/10/03/sled-priiatelska-svada-29-godishen-namushkan-do-syrceto.389508", "text": "29-годишен мъж от Варна е бил намушкан почти в сърцето, след като се е опитал да разтърве свои познати. \r\nРаненият е опериран по спешност в болницата и животът му е вън от опасност, съобщават от . \r\nСвадата станала между двама младежи късно снощи в игрална зала в морската столица. Тогава мъжете се скарали на улицата пред залата за 15 лева, а единият извадил нож. \r\nСкандалът излязъл от контрол и в този момент общият им приятел, който бил наблизо, решил да се намеси и да предотврати евентуални фатални последици. \r\n29-годишният мъж бил намушкан почти в сърцето от 25-годишният Димитър. Веднага след това извършителят се изплашил и побягнал. Намерен е и е задържан по-късно. \r\n25-годишният мъж е обвинен в опит за убийство и е задържан от полицията. Варненската окръжна прокуратура ще внесе искане за задържането му под стража. \r\n ", "date": "2018.10.03", "title": "След приятелска свада: 29-годишен намушкан до сърцето!"}
{"url": "https://www.dnes.bg/notifikacii/2018/10/03/avtogarata-v-dimitrovgrad-strahliva-starica-s-163-12-000-i-zlato.389493", "text": "Таксиметров водач и полицаи от \"Охранителна полиция\" са предотвратили телефонна измама в Димитровград, съобщиха от МВР.\r\nВчера в 12:30 часа 55-годишен шофьор от Чирпан съобщил на униформени полицаи, че минути преди това е оставил на автогарата жена. Той споделил опасенията си, че може да е жертва на измама, тъй като носила много пари и непрекъснато говорила по телефона.\r\nДвамата полицаи незабавно издирили жената и я отвели в полицейското управление. В хода на разговора станало ясно, че около 10 сутринта на 72-годишната чирпанлийка позвънили мъже, които я заплашили, че ако не даде наличните си средства, ще бъде наранена физически.\r\nИнструкцията била да отиде до Димитровград с цел да остави 12 000 паунда и златни накити.\r\nСлед като била оставена от таксиметровия шофьор и чакала телефонна инструкция за мястото, където да остави парите, полицаите я открили по описанието на водача и предотвратили измамата. По случая е образувана преписка.", "date": "2018.10.03", "title": "Автогарата в Димитровград: Страхлива старица с £12 000 и злато"}
{"url": "https://www.dnes.bg/rock/2018/10/03/svilen-noev-s-debiuten-solov-album-gotvi-koncert.389513", "text": "\r\nФронтменът на \"Остава\" ще представи първия си самостоятелен албум Different с концерт-промоция в столичния клуб Терминал 1 на 17 октомври.\r\nПилотният сингъл Beautiful от месеци е в националния радио ефир, а вече е факт видеото на песента Different, която е дала име на първия му солов проект. \r\nВидеото към втория сингъл е дело на съпругата на музиканта - Невена Спасова, както и на операторите Ангел и Кристиян Спасови. Клипът е заснет на морския бряг и в него участие взимат актьорите Явор Бахаров и Рая Пеева, Вики Величкова от група Мастило, Диана Алексиева и други близки приятели на Свилен.\r\n                    \n                    \n                Дебютното CD ще включва общо 6 песни, от които 5 на английски и една на български, както и два бонус трака. Музиката и текстовете на парчетата са дело на самия музикант, а в аранжиментите и реализацията са замесени още Даниел Петров (барабанист на \"Остава\") и Георги Станев (екс продуцент на Gravity Co.). В едно от парчетата се включва и Краси Тодоров (D2, Jeremy?), а като гост музиканти участват още Мишо Шишков, Михаела Филева и Иво Чалъков (Gravity Co.). Албумът ще бъде издаван и разпространяван в търговската мрежа от Монте Мюзик, но ще може да бъде намерен и онлайн във всички музикални платформи като iTunes, Spotify и много други.\r\nИдеята за проекта се ражда най-вече от желанието на Свилен да продължава да твори и реализира идеите си, които не са подходящи за песни на \"Остава\".\r\n\"Мисълта да правя нови песни, на които детето ми да танцува е едно от нещата, които ме вдъхновиха да стартирам солов проект. А и всяко ново начало е много вълнуващо и пълно с изненади\", споделя музикантът.\r\nЗвученето на песните в албума е в стилистиката на инди попа и не е съобразявано с музикалните тенденции в България.\r\nНа концерта в Терминал 1 заедно със Свилен ще се качат музикантите Даниел Петров (барабани, \"Остава\"), Александър Обретенов (бас китара, D2) и Краси Тодоров (клавири, D2, Jeremy?).\r\nБилетите са на цена от 10 лева и могат да бъдат закупени в мрежата на Eventim, в Билетния център НДК, Строежа и др. Цената на място и в деня на концерта ще е 12 лева.", "date": "2018.10.03", "title": "Свилен Ноев с дебютен солов албум, готви концерт"}
{"url": "https://www.dnes.bg/notifikacii/2018/10/03/triabva-li-ni-nov-nacionalen-stadion.389482", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМинистър-председателят Бойко Борисов наскоро възроди идеята за евентуално изграждане на нов национален стадион, тъй като сегашният \"Васил Левски\" вече е морално остарял и предизвиква сериозни задръствания в центъра на София, когато на него има голямо събитие. \nБорисов поиска помощ от журналистите - да направят дискусия къде точно трябва да се намира той и даде пример с мача на Славия- Ботев (Враца), където по думите му \"заради 200 човека, 2 млн. да страдат\" както е в момента, когато има мач на националния стадион \"Васил Левски\".\n\r\nТрябва ли да се премести стадиона, коментират пред Bulgaria ON AIR спортните журналисти Крум Савов и Едуард Папазян.\n                \n                \r\n\"При наличието на такова архитектурно съоражение, което освен спортен, има и исторически морален харакетер заради събитията, които са се случвали там и заради това, че освен футболен, стадионът е и многофункционален, аз смятам, че определено мястото му е там и би било кощунство да бъде бутнат, за да се построи нещо ново и съвременно\", заяви в \"България сутрин\" спортният журналист Крум Савов.\n\r\nНа срещуположна позиция обаче бе колегата му Едуард Папазян. \"Националният стадион в този му вид трябва да бъде съборен и да остане само централната му част, където да има музей на спорта. В момента той е губещо предприятие\", коментира Папазян.\n\r\nПо неговите думи София е единствената столица в Европа, която няма нов стадион.\n\r\nСпоред Крум Савов футболният стадион няма как да се напълни заради нивото ниското ниво на футбола, който се играе у нас. По неговите думи е по-правилно да се харчат пари за другите сфери като образование, здравеопазване и култура.\n\r\nЕдуард Папазян коментира пред Bulgaria ON AIR, че \"Васил Левски\" е негоден и не би трябвало да приема мачове от европейски класификации и трябва да има нов стадион. По негови думи няма смисъл от голямо спортно игрище, ако се погледнат тенденциите на всички отбори в света - клубовете строят по-малки стадиони.\n\r\n\"Едно от задълженията на държавата е да направи стадион. Спортът в нацията не може да се възпита по друг начин, освен с гледане. Не можеш да накараш децата да тренират нещо, без да са отишли на стадиона да се запалят\", заяви в \"България сутрин\" Папазян.\n\r\n", "date": "2018.10.03", "title": "Трябва ли ни нов национален стадион?"}
{"url": "https://www.dnes.bg/stranata/2018/10/03/ovyglen-myj-nameren-v-garaj-krai-gorna-oriahovica.389515", "text": "70-годишен мъж е намерен изпепелен в гаража си в горнооряховското село Първомайци. \r\nМъжът живеел сам. Тялото му е било намерено тази сутрин, съобщават от . \r\nОколо 7:45 часа пожарникари и полицаи открили овъгленото тяло на стареца, след като инспектор на селото подал сигнал, че от помещението до дома на мъжа излизали пламъци и дим. \r\nНа мястото веднага пристигнали екипи на пожарната, които успели да потушат огъня. Вътре, обаче, бил открит собственикът на имота – 70-годишният Здравко. \r\nТрупът е откаран във великотърновската болница. Предстои извършване на аутопсия, за да се установи причината за смъртта. \r\nПо случая е образувано досъдебно производство. Работи се по различни версии за причинения пожар.", "date": "2018.10.03", "title": "Овъглен мъж намерен в гараж край Горна Оряховица"}
{"url": "https://www.dnes.bg/politika/2018/10/03/siderov-za-vota-ninova-reshava-vytreshni-problemi-v-bsp.389499", "text": "Председателят на ПГ на \"Обединени патриоти\" Волен Сидеров видя опит за решаване на вътрешни проблеми в БСП с вота на недоверие към правителството на тема \"Здравеопазване\". Според лидерът на „Атака“ соцлидерката Корнелия Нинова е направила жест към вътрешната си опозиция, като е приела предложението на Михаил Миков да се внесе вота на недоверие срещу правителството.\n\n\r\n\"С един удар - два заека. Хем прави жест към вътрешната си опозиция - приема предложението на Миков да направи вот на недоверие, хем демонстрира активност тук. Фактически така си изглажда вътрешните отношения. Ако това й помага, аз й предлагам да направи и още един вот, за да се сдобри с Гергов или с някой от вътрешните си опоненти\", коментира Сидеров.\n                    \n                    \n                \r\nПо думите му обаче темата на вота здравеопазване не е добре подбрана, тъй като тъкмо започва да се прави реформа в здравеопазването.\n\r\n\"Да атакуваш здравеопазването, точно когато започват реални промени към добро, да искаш вот на недоверие, аз го виждам като оправяне на вътрешнопартийни отношения\", заключи лидерът на \"Атака\".\n\r\nСидеров коментира, че в здравеопазването трябва да се тръгне по европейските модели. Според него се е тръгнало по грешен път още от времето на Костов, когато болниците са станали търговски дружества.\n\r\n\"Това е сбъркан модел, който трябва да се поправи радикално и аз съм готов да говорим с ГЕРБ за промяна. Държавните болници не трябва да са търговски дружества, защото започват да работят на принципа на печалбата\", заключи той.", "date": "2018.10.03", "title": "Сидеров за вота: Нинова решава вътрешни проблеми в БСП"}
{"url": "https://www.dnes.bg/snimka-na-denia/2018/10/03/chetvyrtykyt-zapochva-sys-slynce-gradusite-do-22.389496", "text": "Слънчевото и топло време ще продължи да ни радва и в четвъртък, сочи  на НИМХ-БАН.\n\r\nПрез нощта по-значителна облачност ще има над Южна България и на отделни места в южните райони ще превали слаб дъжд. Минималните температури между 8 и 13 градуса.\r\nУтре преди обяд на места в низините и около водните басейни ще се образува краткотрайна мъгла или ниска облачност. \r\nПрез деня над Северна България ще има разкъсана облачност, намаляваща след обяд до слънчево. Над Южна България облачността ще е променлива, по-значителна над Рило-Родопската област, където слабо ще превали. \r\n                \n                Ще духа слаб, в Дунавската равнина и източните райони до умерен северозападен вятър. Дневните температури слабо ще се понижат и максималните ще бъдат между 18 и 23 градуса.\r\nНад Черноморието ще преобладава слънчево време. Ще духа до умерен вятър от северозапад. Максимални температури на въздуха и морската вода 19 - 21 градуса. Вълнението на морето ще бъде 1 - 2 бала.\r\nНад планините ще преобладава слънчево време с по-значителни увеличения на облачността над масивите от Южна България, но само на отделни места в Рило-Родопската област краткотрайно ще превали. Ще духа умерен, по билата и временно силен вятър от запад-северозапад. \n\r\nМаксимална температура на височина 1200 метра около 13 градуса, на 2000 метра - около 6 градуса.", "date": "2018.10.03", "title": "Четвъртъкът започва със слънце, градусите – до 22"}
{"url": "https://www.dnes.bg/politika/2018/10/03/ot-gerb-bsp-iska-debat-za-vota-ne-za-zdraveto.389522", "text": "Според шефката на здравната комисия в парламента Даниела Дариткова, от БСП искат дебат за вот на недоверие, а не дебат за здравно-осигурителния модел.\n\n\r\n\"Всъщност вотът ще е по концепция, а не по настоящото състояние на сектора\", заключи Дариткова и настоя, че в момента няма драстични проблеми в системата. Тя уточни и че все още не е избран модел за промяна в здравното осигуряване и няма взето решение каква промяна да се направи.\n\r\nПрипомняме, че предложенията на министър Ананиев са две. Едното предвижда демонополизация на осигуряването – НЗОК и застрахователите ще работят в конкуренция, като пациентът ще решава къде да отиде 8-процентната му осигуровка. А другият вариант е задължителната здравна застраховка от 8% да отива в НЗОК, а пациентите да имат и задължителна застраховка към застраховател.\n                    \n                    \n                \r\n\"Нямаме пристрастия нито към единия, нито към другия. Искам да предотвратя всякакво вменяване на пристрастие и решения, които са предварително взети. Ние не сме избрали още модел, който да се реализира. Не трябва да се плашат гражданите, че ще им се налага задължително да плащат повече пари. Ние просто анализираме фактите, че здравеопазването в този му вид не може да се развива. Търсим решение за финансово стабилизиране на системата\", обясни Дариткова.\n\r\nПо думите й за първи път в паралментарната история имаме вот на недоверие за намерения и уточни, че именно Народното събрание е задължило министър Ананиев да предложи концепция за усъвършенстваме на здравно-осигурителния модел.\r\n ", "date": "2018.10.03", "title": "От ГЕРБ: БСП иска дебат за вота, не за здравето"}
{"url": "https://www.dnes.bg/politika/2018/10/03/klas-stani-pyrvi-zvynec-v-ms-za-novite-ministri.389521", "text": "\n\r\nПърво редовно заседание на правителството за новите министри Петя Аврамова, Младен Маринов и Росен Желязков, които наследиха на този пост в МРРБ, МВР и МТИТС Николай Нанков, Валентин Радев и Ивайло Московски.\r\n\"Днес сме в пълен състав. Младене, хайде, че те чакаме тебе за снимката\", обърна се Борисов към новия вътрешен министър, докато течаха протоколните кадри.\r\nМаринов участва в традиционната сбирка на службите при премиера преди редовното заседание на МС, но се позабави с влизането в залата при колегите си министри.\r\n\"Досега имахме оперативка и още не знае за този вход\", показа с усмивка вратата до себе си Борисов, която води директно до кабинета му.\r\n                    \n                    \n                Маринов имаше и първа изява пред медиите в новото си качество след заседанието, на която безкрайно лаконично коментира, че в снощната стрелба в София са участвали криминално проявени и се търсят кадри от близки камери.\r\nЗа наследника на бившия му пост като главсек на МВР той беше още по-кратък - когато има кандидат, ще бъде обявен.", "date": "2018.10.03", "title": "Клас стани! \"Първи звънец\" в МС за новите министри"}
{"url": "https://www.dnes.bg/obshtestvo/2018/10/03/namerenieto-za-krajba-na-kola-veche-shte-e-prestyplenie.389540", "text": "За кражба да се считат и действия, които показват намерение за присвояване на превозно средство, одобри правителството на днешното си заседание.\n\r\nПромяната в Наказателния кодекс е мярка срещу кражбите на коли и ще бъде предложена за гласуване от парламента.\r\nПредлага се също като самостоятелно престъпление да се включи и подготовката за кражба на автомобил. Отпада алтернативното наказание глоба в случаите на противозаконно проникване в чуждо превозно средство.\r\nПричина за промените е честото използване на крадени автомобили при извършването на други престъпления.\r\nПреди време премиерът Бойко Борисов каза пред министрите, че се бори от години противозаконното отнемане на автомобили да стане кражба.\r\n                    \n                    \n                \"Ще е много приятна изненада за мен, ако това успеем да го направим. Хващаме го в колата, след това излиза, пробация, домашен арест, отива пак да краде и такива случаи, ако извикам директора на Софийско, може би до утре сутринта ще ви разказва с имена, с факти, с хора. Само че законът казва, че това е възможно. Да променим законите, да ги обясним на обществото, защото отнемането означава, че като те хванат вътре в автомобила, но ако не работи, или там те хванат на място – не го крадеш, не е кражба и там има други членове и състави.\n\r\nИ миналия път ви разказвах, знаковите крадци вече са като директори – влиза с лаптопа, пали колата и слиза. Влиза шофьорът, който вече и да го хванат, той е никому неизвестен, почват да го съдят, поема цялата вина. И законът им позволява това да го вършат! И полицаите всяка сряда ми казват: \"Борим се, но този пак е навън, този пак е под домашен арест, този пак го хванахме под домашен арест как разфасова кола\", обясни тогава той и поиска промяна. \r\n \r\n ", "date": "2018.10.03", "title": "Намерението за кражба на кола? Вече ще е престъпление!"}
{"url": "https://www.dnes.bg/stranata/2018/10/03/moderno-otdelenie-po-hemodializa-v-mbal-ruse.389543", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Ново по-модерно отделение по хемодиализа ще има университетската болница в Русе. Това става възможно благодарение на поредния дарителски жест на канадския милиардер от български произход Игнат Канев.\r\nОтделението не е ремонтирано от създаването си и е в окаяно състояние. Миналата седмица в болницата заработи отделението по трансфузионна хематология, изградено с 300 000 лева, дарени от Канев.\r\n120 пациенти идват на хемодиализа три пъти в седмицата за по четири часа. Условията, в които се извършват процедурите, са тежки. А броят на болните в последните години се е увеличил двойно.\r\n\"Има нужда от подобряване на битовите условия, от подобряване на комфорта на пациента в хода на процедурата, както и на всички работещи в това отделение\" коментира д-р Радка Карагьозова, началник на отделението по хемодиализа.\r\n                    \n                    \n                Наложителният ремонт най-после ще стане факт, благодарение на дарението, предоставено от Игнат Канев.\r\n\"Останалата част от парите, които ще са необходими за реализирането на проекта, ще бъдат осигурени както от дарители, така и от МЗ. Предвижда се да се подобри средата, предвижда се да бъдат обновени напълно апаратите за хемодиализа\", обясни пред д-р Йосиф Новаков, зам.-директорът на УМБАЛ \"Канев\".\r\nТова е важно за пациентите, тъй като в Русе се лекуват и хора от съседните области. След ремонта отделението ще се разшири и вече ще заема цял етаж в болницата.\r\n ", "date": "2018.10.03", "title": "Модерно отделение по хемодиализа в МБАЛ - Русе"}
{"url": "https://www.dnes.bg/sofia/2018/10/03/ogradite-na-grafa-pak-tam-fugirat-inak-vadish-pave-s-goli-ryce.389534", "text": "От днес на столичната  улица \"Граф Игнатиев\" отново са сложени загражденията, които бяха махнати на 29 септември. Причината е, че започва фугиране на района.\r\n\"Това, което ни възмущава е, че проектът, който беше представен на хората, не е спазен. Инвеститорски контрол е непознат термин за Йорданка Фандъкова\" коментира пред  Георги Борисов от \"Спаси София\".\r\nСпоред него от СО използват едни и същи оправдания - да се обяснява, че проектът е много сложен, а когато излизат дефектите се казва, че проектът още не е завършен.\n\n\n\r\n                    \n                    \n                По неговите думи паветата се вадят с голи ръце, преходът между растери е направен отвратително и няма как да очакваме, че козметични поправки ще се случат.\r\n\"Обектът още не е предаден. Ремонтът не е приключил. Всичко, което е поставено като ремонтирани настилки, предстои да мине под строителен надзор. Всичко ще бъде изпълнено така, както сме декларирали\", обясни ръководителят на проекта във фирмата изпълнител Георги Гигов.\r\nПо негови думи периодично се отварят участъци за движение на пешеходци, за да се улесни движението, но все още се работи се навсякъде.\r\nТрамваят, който минава през \"Граф Игнатиев\", трябва да бъде пуснат до средата на ноември, но това не означава, че ремонтът ще е приключил.\r\n\"В момента приоритетно се работи в зоната на релсовия път\", заяви Георги Гигов.\r\n ", "date": "2018.10.03", "title": "Оградите на \"Графа\" – пак там. Фугират – инак вадиш паве с голи ръце!"}
{"url": "https://www.dnes.bg/stranata/2018/10/03/baba-pesti-pari-17-bona-za-cherni-dni-vnuk-i-gi-krade.389526", "text": "Мъж е задържан след като задигнал от баба си 17 500 лв. 30-годишният е проникнал през отворения прозорец на къщата на жената в пазарджишкото село Главница, съобщават от .\r\nСигналът за обира е бил получен във вторник. От едната от стаите на жилището била открадната металната каса, в която била съхранявана крупната сума, спестявана от 73-годишната жена.\r\nПолицията издирвала неизвестен извършител. След проведеното разследване станало ясно, че авторът на криминалното деяние не е непознат, а роднина на бабата. Крадецът на нейните спестявания бил собственият й внук.\r\nПри обиск в жилището му била открита откраднатата каса, а парите още били в нея.\r\nПо същия начин преди седмица криминалните служби разкриха тийнейджър от Септември, който откраднал 12 500 лв от леля си и си купил скъпи играчки.", "date": "2018.10.03", "title": "Баба пести пари (17 бона) за черни дни, внук й ги краде"}
{"url": "https://www.dnes.bg/politika/2018/10/03/vsichki-podkrepiha-vlahov-za-ks-samo-bsp-se-vyzdyrja.389558", "text": "Кандидатът за член на Конституционния съд Красимир Влахов се обяви за възможността гражданите сами да сезират КС. И за това пред правната комисията в НС той поиска дебатът за индивидуалната конституционна жалба да бъде възобновен.\r\nВ този час депутатите от комисията изслушват единствения кандидат от квотата на Народното събрание. \r\nВлахов обаче уточни, че възможността за сезиране на КС от хората не може да го превръща в четвърта инстанция и предлага като своеобразен филтър за това да са съдилищата в страната.\r\nКС не принадлежи към нито една власт, каза Влахов и допълни, че в основите на решенията му не могат да стоят политически мотиви. КС е не просто гарант на Конституцията, а и гарант на демократичния преход, посочи Влахов, цитиран от БТА.\r\n                    \n                    \n                Не може с тълкувателни решения КС да пише закони, посочи още Влахов. Той е на мнение, че КС трябва да може да пита и Съда на Европейския съюз, каквато практика сега няма.\r\nЗа Крум Зарков фактът, че Влахов е единствен съдия, отслабва неговата кандидатура, защото нямало състезателност. Така от думите му стана ясно, че БСП ще гласува с \"въздържал се\". Всички други подкрепиха Влахов.\r\nВлахов бе председател на районния съд в София, а след това и заместник-председател на ВКС.", "date": "2018.10.03", "title": "Всички подкрепиха Влахов за КС, само БСП се въздържа"}
{"url": "https://www.dnes.bg/temida/2018/10/03/marinela-otnovo-raboti-sydyt-go-razpechata.389530", "text": "Административен съд – София град отмени наложената от НАП мярка \"запечатване\" на хотел Маринела.\r\nСъгласно мотивите на магистратите – изложените от органите на НАП мотиви за \"запечатването\" на хотела са  абстрактни и не представляват основания за \"запечатване на обекта\".\n\n\n\r\nСъдът посочва още, че от издадената от органите на НАП заповед не става  ясно \"…как несъхранявайки свидетелство за регистрация на ИАСУТД в обекта  \"търговецът е създал пречки пред контролните органи да извършват  цялостна проверка за установяване и проследяване правилното и  законосъобразно регистриране и отчитане на осъществените продажби за  съответния период“, който период изобщо не е бил уточнен, допълнително  се пояснява в акта на съда\", цитиран от  \"Сега\".\r\n                    \n                    \n                След постановяване на определението на съда органите на НАП са задължени  незабавно да премахнат всички съобщения за запечатване на обекта.\r\nТака хотелът ще може да бъде резервиран чрез глобалните и локални канали за резервиране на хотелско настаняване, както и чрез уебстраницата на Хотел Маринела София и директните телефони за резервации.", "date": "2018.10.03", "title": "\"Маринела\" отново работи, съдът го разпечата"}
{"url": "https://www.dnes.bg/notifikacii/2018/10/03/osnovateliat-na-ikea-ostavia-nasledstvo-za-119-7-mln.389489", "text": "Починалият през януари основател на Ikea Ингвар Кампрад е оставил частни активи за около 1,24 милиарда шведски крони (около 119,7 милиона евро). Това е много повече от очакваната досега сума, съобщават няколко шведски медии, които от своя страна се позовават на документи на шведските данъчни органи.\r\nКато наследници в завещанието се споменават синовете на Кампрад   – Джонас (52 години), Матиас (49 години) и Петер (54 години), както и неговата осиновена дъщеря Аника (60 години).\r\nВсеки от тях трябва да получи по 150 млн. корони (около 14,5 млн. евро). Останалите активи ще бъдат дарени чрез фондация за образование и насърчаване на бизнеса в шведския регион Норланд.\r\n                \n                Трите му синове също така наследяват две капиталови застрахователни полици, но не е ясно колко ценни са те.\r\nЧастното състояние съдържа не само пари, но и предмети на изкуството, порцелан, керамика и други предмети за 3,7 млн. крони (около 360 000 евро), съобщава шведският вестник Expressen, цитиран от DPA.\r\nВъпреки това наследниците трябва да почакат малко, преди да им бъдат изплатени парите, тъй като част от активите са инвестирани в акции и фондове, които първо трябва да бъдат продадени. Според Expressen това може да се случи до края на годината или дори в началото на следващата година. Тогава и фондацията ще получи парите си.\r\nМежду другото съпрузите на децата няма да се възползват пряко от наследството, защото в завещанието съществува клауза, която изключва те да получат пари в случай на смърт или развод от потомците на Кампрад. \r\n\r\n ", "date": "2018.10.03", "title": "Основателят на Ikea оставя наследство за €119,7 млн."}
{"url": "https://www.dnes.bg/stranata/2018/10/03/maika-na-dilyr-posreshta-policai-s-nojica-i-zybi.389532", "text": "\n\r\nГолямо количество канабис, тротилова пресовка и преработен газов пистолет са иззети при мащабна спецакция на на територията на община Ботевград. Операцията срещу наркоразпространението продължава. До този момент са задържани 12 души.\r\nМалко преди обяд днес е извършена проверка в частен имот в благоевградското село Новачене, който е обитаван от криминално проявен. На входа органите на реда били посрещнати с ножица от майката на 24-годишния бандит.\r\nЖената се опитала да осуети намеренията на полицията и ударила по главата с домашния телефон един от униформените. Яростната майка захапала по ръката и друг негов колега, който се опитал да отнеме ножица от ръцете на жената.\r\n                    \n                    \n                След като полицията влязла в жилището, в една от стаите, е открит полиетиленов плик във формата на топка, в който се съдържала близо 50 грама канабис, пишат от \"Труд\".\r\n46-годишната жена е задържана заради хулигански прояви. 24-годишният и син също е отведен в ареста. Спецакцията продължава.", "date": "2018.10.03", "title": "Майка на дилър посреща полицаи с... ножица и зъби "}
{"url": "https://www.dnes.bg/sofia/2018/10/03/kola-padna-v-perlovskata-reka-v-sofiia.389567", "text": "Кола падна в Перловската река в София. Автомобилът е изкъртил парапета на мост и е изхвърчал от пътя. Сигнал за инцидента е подаден в 16.50 часа, съобщиха от МВР.\r\n В инцидента са участвали две коли, които са се движели по бул. \"Владимир Вазов\" в посока кв. \"Левски\", предаде Нова тв. Шофьорът на единия автомобил решил в последния момент да направи ляв завой и засякъл другата кола.\r\nВследствие на удара тя е паднала в Перловската река. При инцидента няма пострадали. И на двамата шофьори са взети проби за алкохол. Те са отрицателни.", "date": "2018.10.03", "title": "Кола падна в Перловската река в София"}
{"url": "https://www.dnes.bg/stranata/2018/10/03/shofiorka-preletia-sys-122-km-ch-prez-selo-olekna-s-850-leva.389531", "text": "Шофьорка прелетя със 122 км/ч през кюстендилското село Багренци. Инцидентът е станал преди 7 месеца, съобщава \"Монитор\".\r\nПоследва дело пред магистратите от Районен съд – Кюстендил, което завърши с наложена глоба в размер на 850 лв. и лишаване от право да управлява МПС за срок от 3 месеца.\r\nЖената от своя страна е обжалвала решението пред Административен съд – Кюстендил, който обаче не е уважил молбата и оставил в сила  наказателното постановление, издадено от началника на сектор Пътна полиция“.\r\nВ свое оправдание шофьорката посочила, че е карала толкова бързо, защото месец по-рано претърпяла операция и бързала да отиде на преглед в София.\r\n ", "date": "2018.10.03", "title": "Шофьорка прелетя със 122 км/ч през село, олекна с 850 лева"}
{"url": "https://www.dnes.bg/obshtestvo/2018/10/03/iotova-ot-ukraina-stranata-ni-se-e-otdrypnala-ot-obshtnostite.389564", "text": "Крайно време е политиката ни за българите навън да бъде национален приоритет, коментира пред журналисти вицепрезидентът на Република България Илияна Йотова, която беше на посещение в селата Задунаевка, Бабата и Заря в Украйна. При срещите си с нея българите от Украйна поискаха изцяло българско училище в Одеса.\r\nОставам с впечатлението, че някак страната ни се е отдръпнала от своите общности навън, посочи Йотова. Тя отбеляза крайната бедност, в която живеят хората от района на с. Задунаевка, и липсата на всякаква инфраструктура.\r\nТова, което може да направи българската държава като национална политика, е ясно да поставя пред украинските власти въпроса за развитието на този район, коментира Йотова. Според нея общите проекти също са начин да влязат инвестиции, и то български.\r\n                    \n                    \n                \"Все още има деца, които учат в училището, но, за съжаление, с всяка година техният брой става все по-малък. Тази учебна година едва 14 деца в Задунаевка са първи клас\", отбеляза вицепрезидентът. В училището се обучават общо 116 ученици, от 1-ви до 5-и клас те изучават по един час седмично български език, от 5-и до 9-и - по два часа, а в 11-и клас - 2 часа и половина, разказа директорът на училището Татяна Бянова.\r\n\"Това е много малко, но те ме уверяват, че така е било и преди и на практика новият член 7 от Закона за образованието в Украйна не ги засяга по никакъв начин, но младите хора ме дръпнаха настрана и казаха, че крайно време е България да направи училище изцяло на български език\", коментира вицепрезидентът Йотова. Хората са реалисти, знаят, че това не може да се случи в малките села, но искат поне в Одеса да има училище от 1-ви до 11-и клас, в което всички предмети да бъдат на български език, посочи тя, цитирана от БТА.\r\nЙотова коментира, че това ще влезе в противоречие с новия закон, но има начини да се реализира. Тъй като гимназията в Украйна започва не е от седми, а от пети клас, всички предмети от 5-и до 11-и клас могат да бъдат изучавани на български език и българският език да се учи точно като чужд език, както ние сме учили френски, английски, немски в езиковите училища, посочи вицепрезидентът. Тя добави също, че може деца от българската общност в Украйна да се учат не само в университети, но и в средни професионални училища в България.\r\nВицепрезидентът подари на децата в училището в с. Задунаевка книги и учебни помагала на български език. Те пяха, танцуваха и рецитираха стихове на Христо Ботев. Изиграха и сценка на български език - \"Дядо вади ряпа\" в осъвременен вариант.\r\nВ Задунаевка Йотова беше посрещната от най-възрастния човек в селото - Генадий Владимирович Коев, на 93 години, който посочи, че земята тук е свещена, не само защото е населена с българи, а защото има следи от стъпките на Христо Ботев.", "date": "2018.10.03", "title": "Йотова от Украйна: Страната ни се е отдръпнала от общностите!"}
