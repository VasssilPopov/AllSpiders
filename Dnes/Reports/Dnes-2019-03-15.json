{"url": "https://www.dnes.bg/obshtestvo/2019/03/15/12-7-ot-mladejite-napusnali-prosvetnata-sistema-prez-2018-a.404710", "text": "Рано напусналите образование и обучение между 18-24 години са 12.7% през 2018 г. Нивото е без промяна в  сравнение с 2017 година, по данни на НСИ.\n\r\nВисшистите между 30-34 навършени години са 33.7%, като делът им е с 0.9 процентни пункта  по-висок в сравнение с 2017 година.\n\r\nДелът на незаетите и неучастващи в образование и обучение  между 15-29 г. е 18.1% (при 18.9%  през 2017 година).\r\nИкономически неактивните лица на възраст 15 - 64 навършени години са 1  291.4 хил., от които 552.5 хил. са мъже и 739.0 хил. са жени. Броят на обезкуражените лица е  81.4 хил.\r\nПрез 2018 г. общият брой на заетите e 3 152.7 хил., или 52.4% от населението на 15 и повече навършени години. От тях 1 685.3 хил. (53.5%) са мъже и 1 467.3 хил. (46.5%) са жени.\n                    \n                    \n                \r\nБезработните са 173.3 хил., от които 101.7 хил. са мъже и 71.6 хил. - жени. В сравнение с 2017 г. броят им намалява с 16.2%.\n\r\nКоефициентът на безработица намалява с 1.0 процентен пункт в сравнение с 2017 г. и достига 5.2%. За същия период коефициентът на безработица при мъжете намалява с 0.7 процентни пункта, а този при жените - с 1.2 процентни пункта, като достига съответно 5.7 и 4.7%.\r\nКоефициентът на безработица за възрастовата група 15 - 29 навършени години е 8.3%. В сравнение с 2017 г. този коефициент намалява с 1.6 процентни пункта.\r\nПродължително безработни (от една или повече години) са 101.6 хил., или 58.6% от всички безработни лица. Коефициентът на продължителна безработица е 3.1% - съответно 3.4% за мъжете и 2.6% за жените.\n\r\n ", "date": "2019.03.15", "title": "12.7% от младежите напуснали просветната система през 2018-а"}
{"url": "https://www.dnes.bg/temida/2019/03/15/osydiha-uslovno-sobstvenici-na-kucheta-ubili-jena.404767", "text": "Собственици на кучета, нападнали и причинили смъртта на възрастна жена, получиха условни присъди. \r\nСъдът призна П. К. и съпругата му В. К. за виновни за това, че на 19 януари 2017 г. в с. Козловец не положили достатъчно грижи за двете си кучета. Озверелите от глад животни нападнали и разкъсали излязла пред къщата си самотноживееща пенсионерка.\r\nСлед нападението, 80-годишната жена починала от голяма кръвозагуба.\r\nДвамата са осъдени на по една година условно с по три години изпитателен срок и глоба в размер на общо 800 лв.\r\nВ полза на държавата е отнето мъжко черно куче от неустановена порода, спрямо което да се приложи евтаназия на основание Закона за ветеринарномедицинската дейност.\r\nПрисъдата подлежи на обжалване пред Окръжен съд – Велико Търново.", "date": "2019.03.15", "title": "Осъдиха условно собственици на кучета, убили жена"}
{"url": "https://www.dnes.bg/politika/2019/03/15/strelecyt-ot-nova-zelandiia-poseshtaval-bylgariia-kato-turist.404771", "text": "Стрелецът от Нова Зеландия е посещавал България като турист през 2018 година. Това съобщи главният прокурор Сотир Цацаров по време на брифинг в Министерски съвет след срещата със службите за  информацията за българска следа в атентата в новозеландския град  Крайстчърч. \n\n\n\n\r\nМинистърът на външните работи Екатерина Захариева каза, че друга връзка с България не е установена. \"Веднага след като получихме информация, че щабът, който се занимава с тероризъм заседава, сме направили връзка с нашите партньори и мога да ви уверя, че констатираното до момента е - новозеландският гражданин е посетил България като турист“, посочи тя.\r\n                    \n                    \n                \"Също така искам да подчертая, че осъждаме всеки такъв акт, извършен срещу невинни хора, независимо от тяхната религия. По никакъв начин не желаем този акт да бъде свързван с България и българската история. Ние сме толерантен народ, живеем в мир и разбирателство с различни етноси и религии“, подчерта Захариева и изтъкна, че сме пример за етническа толерантност.\r\nПо думите на Цацаров установено е негово преминаване през България за периода 9 до 15 ноември 2018 г.\r\n\"На 9 ноември е пристигнал на летище София с полет от Дубай. Пристигайки на летището на следващия ден е наел автомобил, с който е пътувал около исторически места в България като посещава Дряново, Плевен, Велико Търново, Благоевград, Пловдив, Асеновград, Казанлък, Бачково и Банско. На 15 ноември с полет на румънските авиолинии заминава за Букурещ и оттам се придвижва с автомобил до Унгария\", каза Цацаров.\n\r\nУстановяват се данни относно неговото пребиваване, за да се изяснят всички места, където е пребивавал и евентуално негови контакти, каза още той.\n\r\nНяма данни за евентуална терористична дейност или връзки на лицето на наша територия, съобщи главният прокурор.\n\r\nБрентън Тарант е посещавал Балканите през 2016 година. За периода 28 до 30 декември 2016 е година е пътувал до Сърбия, Черна гора, Босна и Херцеговина и Хърватия. Всички пътувания през 2016 г. и 2018 г. са свързани с посещения на исторически места, свързани с историята на балканските страни, с места, свързани с битки между християните и османската армия, каза Цацаров.\r\nМинистърът на вътрешните работи Младен Маринов заяви, че основната задача е да се установи дали е имал контакт с българи у нас, които да са го съпровождали. \n\r\n\"Предстои тази вечер да получим допълнителна информация по отношение на личността на извършителите и евентуално, ако има други установени лица, да извършим проверка дали те също са пребивавали на територията на България. Това зависи от информацията, която ще ни подават колегите от Нова Зеландия. Нямаме данни престоят му тук да е свързан с друго, освен туризъм\", каза Маринов.\r\nГлавният прокурор посочи, че се работи в две направления. \"От една страна трябва да осъществим пълен информационен обмен с разследването, което се осъществява в Нова Зеландия“.\r\n\"Втората наша задача е свързана с пребиваването на лицето тук, целите на неговото пребиваване и неговите контакти“, допълни Цацаров. Той поясни, че трябва да бъдат сравнени списъците на пътниците, които са от полета, с който той пристига и полетът, с който той заминава, използваните от него сим карти, местата, в които той е оставал да преспива\", каза още Цацаров, цитиран от \"Фокус\".\r\nГлавният прокурор уточни, че местата, на които е оставал да преспива мъжът, са предимно къщи за гости. „Втората наша задача е на практика да установим дали версията за пребиваване на страната с цел изучаване на исторически места, свързани с историята на балканските народи в крайна сметка е причината за неговото пребиваване тук или има и някаква друга“, заяви главният прокурор. ", "date": "2019.03.15", "title": "Стрелецът от Нова Зеландия посещавал България като турист"}
{"url": "https://www.dnes.bg/obshtestvo/2019/03/15/damite-v-zemedelieto-vzemat-s-12-po-malko.404692", "text": "\r\nВсе още не е минимизирана разликата в  заплащането между мъже  и жени, каза Светла Василева, председател на Федерацията на синдикатите  в земеделието към КНСБ преди  днешната конференция на тема \"Жените, работата и /не/равенствата\".\r\n\"Ще  поставим въпроса – дали действително достигнахме равните  права на  жените – общественички, синдикалистки, жените, работещи в земеделието.   Искаме да има чуваемост най-вече в обществото и в хората, които  изпълняват  държавната политика. Не е кой знае колко голяма разликата в  сравнение с  разликата в заплащането на европейско ниво. Разликата в  България, дори в  най-ниско доходните групи, в които попада и отрасъл \"Земеделие\", е около 12%,  даже по-малко\", коментира тя пред БНР.\r\n                    \n                    \n                По думите й в заплащането няма разлика и при хората, които обслужват отрасъла – структурите,  които предлагат  услуги, които упражняват контрол, които предлагат  научен продукт, които  осъществяват защитата от градушки – те са със  средна заплата 856 лв.\r\n\"Могат да  се повишат доходите на тези групи, което постигаме в последните години, макар  с около 10%, но ако не се  говори, едва ли може да се постигне\", коментира  Василева.\r\nТя посочи, че 40% от заетите в  земеделието са жени, а 28% са  жените на управленски постове.\r\nПо думите  ѝ е обезпокоително нивото на образованието на високите позиции в земеделието - не повече от 5% са образованите хора.\r\n \r\n ", "date": "2019.03.15", "title": "Дамите в земеделието вземат с 12% по-малко "}
{"url": "https://www.dnes.bg/notifikacii/2019/03/15/momicheto-koeto-povede-borba-sreshtu-promenite-v-klimata.404724", "text": "Шведската тийнейджърка и екоактивистка Грета Тунберг никога не е мечтала, че самотният й протест пред парламента ще прерасне в глобално движение.\r\nОт август 2018 г. 16-годишната активистка всяка седмица излиза на протест пред парламента в Стокхолм със саморъчно написан плакат, гласящ \"училищна стачка в защита на климата\".\n\r\n\"Мислех, че ще протестирам три седмици и че едва ли някой е повярвал, че ще го направя. Но аз го направих, а след това просто не бях удовлетворена. Затова направих хаштаг #Петъци за бъдещето (#FridaysFor Future) и видях как се разраства от ден на ден\", каза тя.\n\r\nУченически стачки, предназначени да мобилизират по-активни действия за справяне с климатичните промени, са планирани за днес в повече от 1600 града в над 100 страни.\n                \n                \r\nТунберг вдъхнови младежите да принудят политиците да направят повече за справяне с климатичните промени и за ограничаване на глобалното затопляне до 1,5 градуса по Целзий в сравнение с нивата от прединдустриалната епоха - най-амбициозната цел, фиксирана в Парижкото споразумение за климата от 2015 г.\n\r\nИнициативата й е достойна за Нобелова награда за мир според норвежки опозиционни политици, които я номинираха за отличието.\n\r\nТунберг се обърна също към световния елит на Световния икономически форум в Давос, Швейцария, както и към Конференцията за климата на ООН, състояла се миналата година в Катовице, Полша.\n\r\n\"Получих невиждана подкрепа от цялото екологично движение и от всеки, който е загрижен за климата. Това нямаше да е възможно без тях\", написа тя на ДПА.\n\r\nТунберг казва, че идеята за ученически стачки е вдъхновена от учениците от гимназията в Паркланд, Флорида, където 17 ученици и служители на училището бяха застреляни през февруари 2018 г.\n\r\n\"Смятам, че Роза Паркс беше също чудесен пример, интроверт и стеснителен човек, за когото прочетох. Сега всеки трябва да е екстроверт и отворен към обществото. Не съм такава и смятам, че всички, които са като мен, могат да се вдъхновят, че ние можем също да бъдем чути и да променим нещата\", казва Тунберг.\n\r\n\"Много вдъхновяващо и вдъхващо надежда е, че един човек може да промени нещо само като седи в автобуса\", пише тя, имайки предвид как през 1955 г. Роза Паркс отказа да отстъпи мястото си в автобуса на бял мъж в Монтгомъри, Алабама - постъпка, възприета като повратна точка за движението за човешки права в САЩ.\n\r\nТунберг казва, че не се възприема като звезда, въпреки че хората скандират името й, когато я видят при посещенията й в Германия, Швейцария, Белгия и Франция.\n\r\n\"Но ако е от полза за климатичната кауза, че толкова много се пише за мен, нямам нищо против. Макар че това означава, че трябва да обмислям всяка своя постъпка. Ако ям хляб от найлоново пликче, някои (хора) започват да вдигат шум. Но смятам за положително, че всички виждат колко безполезна е подобна негативна кампания\", казва тя.\n\r\nНа 11 години Тунберг е страдала от депресия. Допълнителен фактор става осъзнаването на климатичните промени и идеята, че не се прави достатъчно за борба с тях. Тя престана да се храни, но получи помощ и съумя да дискутира тревогите си със своите родители. Те спряха да ядат месо и да летят със самолет, което създаде трудности за майка й - оперната певица Малена Ернман.\n\n\r\nТунберг страда от синдрома на Аспергер, разстройство подобно на аутизма.\r\nПопитана как това влияе на дейността й за климата, тя отговаря: \"Много положително. Започнах да осъзнавам, че мога да се съсредоточавам много по-добре от повечето хора. Но мога също да се чувствам изключително изморена, когато изразходя енергията си\".\n\r\n\"Ако не страдах от синдрома на Аспергер, щях да потърся други начини. Вероятно щях да работя с всички останали. Сега не се справям добре в екип и работя много повече сама в сравнение с други активисти, които искат да основат организации и да пишат устави и правилници. Затова \"Петъци за бъдещето\" не е организация на международно ниво. Това е хаштаг и движение, което се фокусира върху изследователската работа. Говорим за едни и същи цели, но говорим като отделни личности или от името на различни организация в различни държави.\n\r\n\"Има безброй организации и политически партии. Те трябва да променят начина си на мислене. Нямаме толкова много време да основаваме нови партии и организации. Промяната трябва да започне днес\", казва Тунберг. \r\n \r\n/БТА/\n\r\n ", "date": "2019.03.15", "title": "Момичето, което поведе борба срещу промените в климата"}
{"url": "https://www.dnes.bg/temida/2019/03/15/sydyt-proveriava-koi-e-pisal-v-teftercheto-na-ivancheva.404770", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Делото срещу бившия кмет на район \"Младост\" Десислава Иванчева, заместничката ѝ Биляна Петрова и Петко Дюлгеров е на финала си. И днес заседанието не мина без скандали.\n\r\nТози път заради графологична експертиза, според която в тефтерчето на Иванчева е писал и някой друг.\n\r\nДесислава Иванчева има много специфичен почерк, поради което ясно личи разликата в изписаните редове, твърдят графолозите. А ябълката на раздора се оказа цифрата 40 хиляди, съобщи \n\r\nСпоред прокуратурата - сумата, представляваща само един транш от искания подкуп. Цифрите били изписани на ръка от Иванчева в тефтер, който е и сред основните доказателства срещу нея.\n                    \n                    \n                \r\nСпоред експертите цифрите са изписани от друг човек. Дали става въпрос за Петко Дюлгеров, който бе предшественик на Иванчева на кметския пост, а сега - подсъдим с нея, ще установява нова експертиза. Тя трябва да бъде готова до началото на април.\n\r\nДесислава Иванчева получи обратно от съда шофьорската си книжка и СИМ карти. Оказа се, че трите ѝ мобилни телефона не са в същия плик и сега трябва да бъдат намерени из иззетите при ареста веществени доказателства.\n\r\n\r\n ", "date": "2019.03.15", "title": "Съдът проверява кой е писал в тефтерчето на Иванчева"}
{"url": "https://www.dnes.bg/obshtestvo/2019/03/15/pyrviiat-finansov-teatyr-u-nas-uchi-deca-na-spestovnost.404713", "text": "\"Въртележка на парите\" е първият финансов театър за деца в България. Постановката е иновативен образователен метод, наречен \"урок-спектакъл\". Целта му е да въвлече активно децата в процес на творене в ролята на актьори, музиканти, сценични работници и режисьори. Това коментира , , в ефира на.\r\nУправлението на личните финанси е в много по-голяма степен поведение, отколкото чисто знание, отбеляза Вартоник.\r\n\"Работилниците и игрите, включени в програмата \"Първи стъпки\", са създадени така, че да са изключително ангажиращи за децата. Моделите на поведение се променят, децата започват да си създават собствен план за бюджет. Докато по-малките от тях са склонни да спестяват и го правят, с напредването на годините това се променя в обратната посока. Децата са подложени на натиск за потребление. Трябва да се развият умения кое е необходимост и кое – каприз\", посочи тя.\r\n                    \n                    \n                \"Финансово грамотните хора се справят по-лесно с житейските неблагополучия. Това е  забавно и увлекателно за децата, когато е представеното под тази форма\", добави   от .\r\n\"Инициативност, креативност, работа в екип – децата развиват много подобни компетенции и умения. В последните години нивото на финансова грамотност сред тях се повишава. Но все още често се бъркат финансови понятия\", добави тя. \r\n.", "date": "2019.03.15", "title": "Първият финансов театър у нас учи деца на спестовност"}
{"url": "https://www.dnes.bg/health/2019/03/15/10-polzi-ot-konsumaciiata-na-bobovi-rasteniia.404643", "text": "Бобовите растения съдържат едни от най-полезните въглехидрати в царството на зеленчуците. Те се разграждат бавно и спомагат за отделянето на голямо количество енергия. Освен това поетапното им разграждане спомага за поддържане на стабилни нива на кръвна захар и инсулин.\r\nКои са ползите за здравето, заради които си струва да консумираме по-често бобови растения?\r\n\r\nБобовите растения съдържат аминокиселини и растителни протеини, които са част от основните градивни елементи на мускулите. Консумацията на бобови култури подобрява здравето, силата и функционалността на мускулатурата в цялото тяло.\r\n\r\nЗдравословните бавно разграждащи се въглехидрати са основният изграждащ елемент на бобовите култури. Тяхното абсорбиране помага за бавното освобождаване на енергия. В комбинацията с голямо количество фибри и растителни протеини, бобовите растения ни поддържат енергични и сити задълго.\r\n                    \n                    \n                \r\nВеднъж попаднали в стомашно-чревния тракт, бобовите растения се превръщат в полезна и съществена храна за бактериите в червата. Те осигуряват необходимите им вещества, което прави чревната флора стабилна и функционална.\r\n", "date": "2019.03.15", "title": "10 ползи от консумацията на бобови растения "}
{"url": "https://www.dnes.bg/notifikacii/2019/03/15/orban-iska-krai-na-koshmara-syedineni-shtati-na-evropa.404761", "text": "Премиерът на Унгария Виктор Орбан заяви днес, че неговият народ желае след евроизборите Европа да има нови лидери и \"нов старт\", за да бъде предотвратен упадъкът на континента, предадоха Асошиейтед прес и Ройтерс, цитирани от БТА.\n\n\n\r\nПо думите му трябва да бъде сложен край на \"кошмара Съединени щати на Европа\", така че Европа отново да принадлежи на европейците. Орбан каза, че е горд със заслугата на Унгария за възпирането на \"нашествието на мигранти\" през 2015 г. \n\r\nТой подчерта, че без християнската култура \"в Европа няма да има свободен живот\".\n\r\nИзявлението на унгарския премиер бе направено дни преди Европейската народна партия (ЕНП) да обсъди евентуалното замразяване на членството на Орбановата партия ФИДЕС или нейното изключване от групата. Някои представители на десноцентристката ЕНП твърдят, че със своята реторика срещу мигрантите и ЕС, както и с авторитарното си управление Орбан се отклонява от християндемократическите ценности.", "date": "2019.03.15", "title": "Орбан иска край на \"кошмара Съединени щати на Европа\""}
{"url": "https://www.dnes.bg/notifikacii/2019/03/15/bylgariia-20-ta-po-poskypvane-na-imotite-v-sveta.404727", "text": "България е на 20-о място в света по ръст на цените на жилищата през четвъртото тримесечие на миналата година, сочат данни на консултантската компания Knight Frank.\r\nКомпанията отчита годишен ръст на цените на жилищата у нас от 6,3% в периода октомври-декември 2018 г. и 0,8% спрямо третото тримесечие на миналата година. Поскъпването на жилищните имоти се забавя в сравнение с третото тримесечие, когато повишението на цените достигна 7,5% на годишна основа и 2,8% на тримесечна основа, което отреди на страната ни 14-о място в индекса на Knight Frank.\r\nЗа първи път Словения оглавява класацията на консултантската компания с годишен ръст на цените на жилищата от 15,1% през четвъртото тримесечие и 1,9% спрямо периода юни-септември. Ниските лихви по ипотечните кредити помагат на жилищния пазар в страната, като по данни на Словенската статистическа служба обемът от продажби почти се е удвоил от 5700 през 2009 г. до над 10 хил. в годината до третото тримесечие на 2018 г.\n                \n                \r\nДългогодишният лидер Хонконг се свлича от първо на 22-о място в класацията, като средните цени са отбелязали спад от 6,2% в последните три месеца на 2018 г. Понижението на цените е последица от затягането на жилищната политика през юни, волатилния фондов пазар, засилването на валутата и търговския спор между САЩ и Китай, който е оказал сериозно отражение върху нагласите на купувачите.\r\n\r\n ", "date": "2019.03.15", "title": "България - 20-та по поскъпване на имотите в света"}
{"url": "https://www.dnes.bg/notifikacii/2019/03/15/ot-fitnes-maniak-do-masov-ubiec-koi-e-brentyn-tarant.404740", "text": "След подобна атака, като тази в джамията Ал Нур в Крайстчърч, Нова Зеландия, винаги изниква въпросът – какво е накарало един човек да извърши такова кърваво престъпление?\r\nОт русо, къдраво и сладко малко момче, Брентън Тарант се превръща във бодибилдър, а по-късно и в масов убиец на 49 души.\r\n28-годишният терорист оставил след себе си манифест, подобно на Андеш Брайвик, в който определя себе си като \"обикновен бял мъж“. Той е дълъг 73 страници и носи заглавието \"Голямата подмяна“. \n\n\r\nТарант е роден в бедно семейство с шотландски, ирландски и английски корени. Роден е в градчето Графтън, щата Нови Южен Уелс. Баща му, Рудни, бил атлет. Починал през 2010 година от болест, причинена от вдишване на азбест. Майка му и сестра му още живеят в района и по информация на ABC са добре познати там.\r\n                \n                Масовият убиец наследил от баща си любовта към спорта. Той нямал интерес да продължи образованието си, така че след като завършил през 2009 г., започнал работа като фитнес треньор. Живял в Графтън до 2011 г.\r\nСобственикът на залата, в която работел Терант, твърди пред  Daily Mail Australia, че мъжът спазвал строг режим, който включвал усилени тренировки. Той потвърждава, че терористът е бил негов подчинен.\r\nСпоред друга жена, която твърди, че познава Тарант, той бил напълно отдаден на тренировките си и на това да тренира другите: \"И като казвам отдаден, имам предвид по-отдаден, отколкото всеки друг човек би бил. Той прекарваше по цял ден във фитнеса, вдигайки тежести. Напълно трасформира тялото си“, обяснява госпожа Грей.\r\nТарант печелел пари от търговия с криптовалути и вложил много средства в своите пътувания из Европа, Южна Корея и дори Пакистан. И според госпожа Грей, точно там нещо се объркало и мъжът се радикализирал.\r\n\"Когато преди това сме си говорили за живота, никога не е звучал като човек, който има крайни виждания“, твърди тя, но признава, че никога не са водили разговор на тема политика или религия.\r\n\"Знам, че се отдаде на много пътувания след като напуска Графтън. Прекоси морета. Навярно нещо се е случило тогава“, казва госпожа Грей.\r\nЗа Пакистан той пише във своята Facebook страница: \"Това е невероятна страна, изпълнена с най-милите, добри и гостоприемни хора в света. Красотата на долината Хазна през есента не може да бъде надмината“.\r\nВ своя манифест, Тарант обяснява, че \"планирал атаката преди около две години“, но на друго място. Той твърди, че повратната точка за него било поражението на Марин льо Пен през 2017 г. на президентските избори във Франция. Текстът е публикуван  в Twitter и в него се декларира, че ще последва атака срещу мюсюлманите с цел да се предизвика расово насилие и \"допълнително разделение между народите в Европа и нашествениците, които сега окупират европейски земи\".\r\nЗаглавието \"Голямата подмяна\" е същото като на тръгнала от Франция конспиративна теория, според която европейското население се подменя с имигранти, които раждат много повече деца. Манифестът се обявява срещу масовата имиграция и приемането на това, че развитите страни са с общества от хора с разнообразен етническа и религиозна идентичност. Говори се за \"геноцид срещу белите\" и се цитира популярен сред белите расисти като \"14-те думи\" девиз \"Трябва да гарантираме съществуването на нашите хора и бъдещето на белите деца\".", "date": "2019.03.15", "title": "От фитнес маниак до масов убиец – кой е Брентън Тарант"}
{"url": "https://www.dnes.bg/stranata/2019/03/15/vraca-shte-ima-900-novi-rabotni-mesta-do-kraia-na-2019-g.404708", "text": "Във Враца, която бе отличена като най-успешна община на наградите \"Инвеститор на годината\" 2018, организирани от Българската агенция за инвестиции, се очаква да се разкрият 900 работни места до края на 2019 г., коментира , ,  в ефира на .\r\n\"Първият голям завод, чието изграждане започва, е на германската компания MD Elektronik, чиято инвестиция е на стойност близо 22 млн. лв. Идеята е там да се произвеждат кабели и електроника за всички световни марки автомобили. Тези 300 работни места са изключително ценни за Враца и региона, тъй като ще привлекат работна ръка от цяла Врачанска област и съседните на нея\", отбеляза Каменов.\r\n                    \n                    \n                Втората фирма инвеститор, с която финализираме преговорите си, е турската Teklas, посочи още той.\r\nГостът разказа, че инвестицията на компанията ще е в рамките на 30 млн. лв и включва 500 работни позиции с перспектива да стигнат до 1500.\r\n\"Там ще се произвеждат всички компоненти за световните марки автомобили, свързани с горивни системи, каучукови и алуминиеви връзки\".\r\nТретата компания, която смята да инвестира, е \"Монбат\", посочи Каменов.\r\n\"Инвестицията ще е през Фонда на фондовете и Фонда за регионално развитие\".\r\nПреди няколко дни бе открит хипермаркет на \"Практикер\" за 10 млн. лв, спомена още Калин Каменов. Близо 62 млн. лв общо са инвестициите до момента, съобщи той.\r\nВъпреки тенденциите в регионар безработицата във Враца е под 10%, посочи гостът.\r\n. ", "date": "2019.03.15", "title": "Враца ще има 900 нови работни места до края на 2019 г. "}
{"url": "https://www.dnes.bg/business/2019/03/15/shte-se-syvzeme-li-boeing-sled-dvete-katastrofi.404694", "text": "\n\r\nСъревнованието между Boeing и конкурентния Airbus за нарастващото международно търсене на самолети помогна на Boeing да стане най-големият американски износител по приходи и най-ценният компонент на индустриалния индекс Dow Jones. Boeing има повече от 100 000 служители по целия свят и верига за доставки, която обхваща планетата.\r\nКорпорацията се ръководи с пари, генерирани от поръчки за най-популярния ѝ самолет - 737 MAX. Boeing натрупа поръчки за повече от 5 000 броя от самолета от авиокомпаниите.\r\n\r\nНе е ясно как две катастрофи през последните пет месеца - сред повече от 370-те реактивни самолети, които са влезли в експлоатация до момента - ще се отразят на този списък с поръчки и досегашното представяне на акциите на Boeing.\r\n\r\nНо докато авиокомпаниите и служителите в областта на авиационната безопасност по целия свят стопират по-голямата част от този флот и искат от Boeing да отговори на потенциалните проблеми с безопасността на самолета, компанията и изпълнителният ѝ директор Денис Мюленберг са изправени пред задачата да поддържат един от основните двигатели на икономиката в САЩ.\r\n\r\nМюленберг прекарва голяма част от изминалата сряда в основните производствени съоръжения на Boeing в района на Сиатъл, твърди източник, запознат с въпроса. Той също така е обиколил фабрика на Boeing за 737 в Рентън, Вашингтон, за да разговаря със служителите.\r\n\r\nЗасега не е ясно дали приземяването ще има последици за плана на Boeing за увеличаване на производство на 737, казва още източникът на WSJ. Заповедта на Американската авиационна служба (FAA) изглежда е оставила пространство за това асемблираните вече бройки от 737 да отлетят от малкото летище на фабриката преди евентуалната доставка. Това би облекчило ситуацията с недовършени самолети, тъй като на летището има малко място за паркирането им.\r\n\r\nНо глобалният отказ от този тип самолети поставя поне краткосрочно предизвикателството: ограниченията вероятно да попречат на способността на Boeing да доставя самолети на клиентите си по света.\r\n\r\nМюленберг и други мениджъри прекарваха голяма част от деня  в разговори с висши служители от транспортния сектор и регулатори, пояснява още вътрешният източник на WSJ. Заместниците пък са провеждали телефонни разговори с клиенти, докато напрежението постепенно набъбва.\r\nРемонтът на около 370-те самолета, доставени през последните две години, може да дойде скъпо. Софтуерните ъпгрейди, които Boeing разработва за 737 MAX, може да струват от 1 до 2 млн. долара за всеки самолет, прогнозират анализатори.\r\n \r\nПриходи в размер на около 2 млрд. долара може да бъдат осчетоводени през следващите фискални тримесечия, вместо през текущото тримесечие, ако авиокомпаниите се въздържат от плащането на своите поръчки, казва Кай вон Румьор от Cowen&Co.\r\n\r\nЗа Boeing на карта са заложени почти 7 млрд. долара. Кризата обаче може да свие сериозно сумата от конкурси и поръчки за в бъдеще, като така постави клиентите в достатъчно силна позиция, за да настояват за по-добри условия и по-кратки срокове за изпълнение.\r\n \r\n\"Това е неговият голям тест като главен изпълнителен директор\", казва Ричард Абулафия, авиационен анализатор в Teal Group, визирайки Мюленберг. \"Залогът е голям и има огромен обществен и политически натиск\".\r\nМюленберг казва още, че Boeing подкрепя заземяването като „проактивна стъпка в името на предпазливостта“. Той отбелязва, че компанията помага на следователите и че безопасността е от съществено значение.\r\n \r\n\"Няма по-голям приоритет за нашата компания и за нашата индустрия\", казва той в изявление, малко след като . \r\n\r\nПредварителните депозити по поръчки на 737 MAX помогнаха на Boeing да повиши приходите си до над 100 млрд. долара за първи път в корпоративната си история. Това напомпа пазарната капитализация на базираната в Чикаго компания до повече от 250 млрд. долара през този месец, изчислява WSJ.\r\n\r\nТова обаче беше, преди самолетът на Етиопските авиолинии от типа 737 MAX да се разбие минути след излитането си в неделя. Друг почти нов модел на самолета, експлоатиран от индонезийския Lion Air, се разби при (както експерти по безопасност ги определиха) сходни обстоятелства преди по-малко от пет месеца.\r\n", "date": "2019.03.15", "title": "Ще се съвземе ли Boeing след двете катастрофи?"}
{"url": "https://www.dnes.bg/notifikacii/2019/03/15/11-hil-lv-v-damski-chanti-za-mvr-ot-pensionerka-ot-montana.404697", "text": "79-годишна жена от Монтана е станала жертва на телефонна измама с над 11 000 лв., съобщиха от полицията.\r\nСигналът за измамата е подаден на 14 март около 14.00 часа.\r\nВъзрастната жена заявила, че на 9 март непознат мъж позвънил на домашния ѝ телефон, а след това и на мобилния, като се представил за лекар, а после и за служител на МВР. Непознатият поискал от нея да окаже съдействие с парична сума за залавянето на измамници.\r\nЖената оставила дамска чанта с 2432 лв. в близост до контейнери за смет на ъгъла на бул. \"Парта\" и бул. \"Трети март\".\r\nСлед два дни тя изтеглила от банка спестяванията си от 9100 лв. и по дадените указания оставила парите в дамска чанта в близост до рампа за скейтборд в Слънчевата градина.\r\nВпоследствие пенсионерката разбира, че е станала жертва на телефонна измама. По случая е образувано досъдебно производство.", "date": "2019.03.15", "title": "11 хил. лв. в дамски чанти за МВР - от пенсионерка от Монтана"}
{"url": "https://www.dnes.bg/notifikacii/2019/03/15/organizatoryt-na-atakata-nad-maduro-prez-2018g-iskahme-da-go-ubiem.404702", "text": "\"Опитахме всеки мирен начин за да сложим край на тиранията във Венецуела и да я облечем в демокрация. Имаме приятели, които са в затвора. Мъчат ги. Решението ни не беше лесно“.\r\nТези думи изрича през CNN мъж, пожелал анонимност, който твърди, че е организирал покушението над венецуелския президент Николас Мадуро през август миналата година. Признанията му са потвърдени от видеа и снимки на дроновете, експлозивите и плановете за екзекуция, както и кадри на тест-полети в Колумбия. \n\n\n\r\nНа 4 август 2018 година, Мадуро е заобиколен от охранители, докато изнася реч пред гражданите на Венецуела. Около 17,39 часа, дроновете излитат. Две минути по-късно се чуват експлозии. Целият площад изпада в паника. Мадуро твърди, че първоначално си е помислил, че това са фойерверки. \r\nОказва се, че са дронове, натоварени с експлозиви. Но те така и не стигат достатъчно близо, за да убият когото и да било. Само част от охраната на Мадуро има леки наранявания.\r\n                \n                Това е първата атака срещу държавен глава, която е извършена с дронове, поръчани от интернет и натоварени с ръчно изработени експлозиви.\r\nОпозиционерът, който организирал атаката осъзнава, че ако опитът им бе успешен, не само Мадуро, но и десетки дружи невинни граждани са щели да пострадат или по-лошо – да бъдат убити.\r\n\"Това беше риск, който трябваше да поемем. Ние се грижим за хората на Венецуела, но понякога те са тези, които най-силно усещат последствията“, обяснява той.\r\nДесетки хора влизат в черните списъци на полицията. Голяма част от тях са арестувани и измъчвани. Мадуро обвинява не само крайно-десните активисти, но и правителството за атаката срещу него. Светът обаче мисли, че това е инсценировка на самият венецуелски президент, който иска да се покаже пред народа си като \"жертва“.\r\nПред CNN организаторът твърди, че колумбийското правителство не е замесено в нападението. Опитът за покушение бил изцяло планиран от групата активисти и няколко дезертьори от венецуелската армия.\r\n\"Единствената ни цел беше да убием Мадуро“, казва той. След атаката, мъжът се срещнал три пъти с представители на разузнаването на САЩ. \r\n\"Те искаха да съберат повече информация за случая. За това организираха няколко срещи. В замяна на показанията ни, ние искахме различни неща в замяна. Но накрая просто взеха бележките, които си водеха. Тръгнаха си и никога повече не ги видяхме.“, обяснява опозиционерът.\r\nОт правителството на САЩ отказват да коментират случая. Единственото, което казват пред CNN е, че подкрепят промените във Венецуела да се случат единствено и само по мирен начин.\r\n\r\nПо думите на нападателят, планът бил провален от охраната на Мадуро. Дроновете избухнали преждевременно, защото заглушителите на телефонни сигнали, които били изключени, се включили отново за да предпазят Мадуро.\r\nДни преди речта, опозиционерите поръчват от САЩ обикновени дронове, които програмират така, че благодарение на приложение за дистанционно управление, да детонират бомбата. Устройствата са сглобени във ферма в Колумбия, а на видеата, предоставени от мъжа се чува, как единият от активистите се оплаква, че болтовете на дрона са твърде малки, а друг казва, че не може да прочете упътването на китайски.\r\nВидеата още показват групата мъже, които тестват дрона, първо издигайки го високо, за да не бъде забелязан, а после го спускат за да се прицелят към мишената си. Те разиграват и различни сценарии – да пуснат бомбите през прозореца на кола, от зелен хълм или под прикритието на нощта.\r\nКогато денят на речта наближил. Мъжете разглобили дроновете си, преминали границата с Венецуела и сглобили смъртоносните бомби отново. След това се подготвили за убийството на Мадуро. \r\n ", "date": "2019.03.15", "title": "Организаторът на атаката над Мадуро през 2018г.: Искахме да го убием!"}
{"url": "https://www.dnes.bg/sofia/2019/03/15/virtualnata-eva-posreshta-gosti-na-hotel-v-sofiia.404711", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nХотел в София вече ще работи с виртуален рецепционист, който да помага за административните дейности, отговорности и услуги, а предимствата са, че винаги е на разположение и може да бъде потърсена от всяко мобилно устройство.\n\r\nЕкипът, който е изработил \"Ева\", включва освен IT специалисти, и хотелиери с дългогодишен опит.\n\r\nИменно представителите на бизнеса казват, че целта на \"Ева\" е тя да извършва тази административна работа, с която иначе живите рецепционисти са затрупани.\n\r\nРезервации, онлайн настаняване и онлайн напускане на хотела са само част от дейностите, които виртуалната рецепционистка изпълнява, а нейното работно място е самият уебсайт на хотела, съобщава Bulgaria ON AIR в свой репортаж.\n                    \n                    \n                \r\nПо този начин хората, които работят вътре, ще могат да обръщат повече внимание на клиентите.\n\r\n\"Ева\" няма да измести изцяло човешкия фактор, а по-скоро трябва да помага. Тя е и естественото продължение на дигитализацията на услугите, които се предлагат в хотелския бизнес.\r\n ", "date": "2019.03.15", "title": "Виртуалната \"Ева\" посреща гости на хотел в София"}
{"url": "https://www.dnes.bg/notifikacii/2019/03/15/za-200-000-11-kvadrata-v-london-150-v-sofiia-imotite-v-evropa.404725", "text": "\r\nНедвижимите имоти стават все по-скъпи - не само у нас, а и в Европа. Къде е най-скъпо и кое е по-предпочитано - наемът или покупката на имот представя .\n\r\n\n\r\nТрадиционно най-скъпите наеми са в столиците. Това важи с пълна сила и за Европа, където наемът на квадратен метър варира от 4,50 евро до 30 евро. \n                \n                \r\nПървенец в тази класация безапелационно е Лондон с цена от €30.2 на кв. м. На второ и трето място са Стокхолм и Париж. \n\r\nНай-евтино пък е в София, където в някои квартали има жилища на цени под €5 за кв. м. \n\r\n\n\r\nАко пък човек предпочита да инвестира в собствен имот, нещата стават още по-сериозни. И тук в класацията за най-скъпи градове водят Лондон и Париж. \n\r\nСрещу €200 000 в британската столица човек може да си купи... 11 кв. м. жилищна площ. В Париж за тази сума човек може да се сдобие с 19 кв. м. Доста по-широко ще е в Берлин, където 200 000 евро могат да осигурят 63 кв. м. \n\r\nНа фона на тази класация София е много изгодна - срещу подобна сума човек може да си купи жилище с площ от 150 кв. м. и то в някои от най-добрите квартали. \n\r\nВ крайна сметка кое надделява - животът под наем или комфортът да притежаваш дома си? \n\r\nСтатистиката е недвусмислена - над 70% от европейците притежават дома, в който живеят. Много от тях дори не изплащат кредит. \n\r\nВ Румъния и Македония над 90% от хората притежават изплатен имот. В Швеция и Холандия пък в собствен дом живеят 60% от хората, но едва 10% от тях напълно са го изплатили. \r\n", "date": "2019.03.15", "title": "За €200 000: 11 квадрата в Лондон, 150 - в София! Имотите в Европа"}
{"url": "https://www.dnes.bg/kino/2019/03/15/u-licata-s-han-asparuh-ili-kak-deca-syzdadoha-animaciia.404717", "text": "\r\nКак човек може да учи, докато се забавлява и какво е общото между историята и анимацията показват ученици от Център за демократично учене в София. Няколко деца успяват да останат верни на близо 2-годишен процес и да създадат стоп-моушън анимация \"Хан Аспарух\".\r\nВсъщност филмът е втора част от поредицата, която са замислили като  Първото българско царство, а премиерата ще се състои на 16 март от 11.00  часа в голямата зала на \"Есенс център\", ул. \"6-ти септември\" 37. След  прожекцията техният учител Иван Николов е подготвил и работилница по  стоп-моушън анимация, подходяща за деца и възрастни. За учителите  подобно събитие също би било интересно, за да усетят как може да поднесат  учебния материал по интересен начин.\r\n                    \n                    \n                Филмът разкрива вълнуващо пътуване назад във времето на един странен  професор, който ще стане свидетел на създаването на Българската държава.  Така над 230 лего фигурки оживяват  в историята, измислена и създадена  от деца между 6 и 13 годишна възраст, като главните \"герои\" са 10-годишните Боян и Теди.\r\nЗа да се получи проекта им са направени 4 000 фотографии, а учителят  им Иван Николов им показва как да ползват киното като начин на изразяване. Целта  е да видят, да пробват, да споделят чувства.  \"За себе си  открих, че стоп-моушън анимацията е част от проекта за учене. Освен  способността да разкажеш и анализираш, се открива възможност да  надграждаш. В случая имаме исторически факти, които трябваше да проучим.  Какви оръжия са имали героите ни, какво са яли, какви дрехи са носили. Сблъсъците  между византийци и българи бяха епични\", разказва Иван.\r\n \r\n\r\nНе крайният резултат е най-важен, а пътят, който извървяват участниците. \"Процесът бе бавен, изискваше търпение. Екипът трябваше да оцелее, за да завърши проекта. По пътя, разбира се се проваляхме неведнъж\", разказва Иван Николов. \r\nВсеки във филма има роля. Един отговаря за намирането на човечетата. Други правят декорите. По-малките се включват в подготовката на пластелина. Затоплят го и броят кадрите. \"Пред мен непрекъснато се развиваше възможността децата сами да учат от този процес. В общите сцени, където са 230 човечета децата трябваше да придвижват всяко човече крачка по крачка. Общо взето завършвахме с десет кадъра на ден, което не събира и секунда анимация. Видя се, че е невъзможно да стане. Усилието бе твърде голямо, дори за възрастен. Тогава се наложи да въвлечем допълнително хора.”, спомня си учителят.\r\nИ на стената в Център за демократично учене се появяват  допълнително обяви, водят се и лични разговори. Скромният екип успява да привлече и други. По-опитните подпомагат по-нетърпеливите. Има и текст, който трябва да се  произнася. Изчислява се колко кадъра са необходими да се визуализира. Снимките започват, а най-малките слагат чертички, отбелязвайки всеки заснет кадър. \"За един 6-годишен човек да слага толкова много чертички, му идваше често в повече. Така голяма част от децата изгърмяваха.\", проследява трудностите Иван, но допълва, че постепенно малките се научават да се концентрират, усещайки, че са част от този магичен процес. \"С всяко връщане, те ставаха все по-уверени\", категоричен е учителят. \r\nЧовечетата минават река Дунав. Именно децата са и тези, които измислят как да направят така, че една река да тече. Войниците правят крачки да влизат във водата. Махат се крака, докато се потапят и пак се слагат при излизането им. Нужно е голямо менажиране. Всеки от участниците осъзнава, че анимацията е изкуство да работиш в екип. И макар да им се струва трудно, децата вече са готови и за трета част. Започва работата по сценария за \"Тервел\".\r\n\r\nОсвен тази стопмоушън анимация се предвижват и други кино проекти и всеки от участниците сам решава какъв жанр филм иска да прави. Имат часове, в които могат да влизат, за да снимат и така всеки от сформиралите се екипи се научава на отговорност, точност и спазване на график. Ако си изпуснат часа, пропускат и правото да снимат, тъй като на ред е следващия екип. За Иван Николов този процес също е голям урок на търпение и на осъзнаване каква точно е ролята на учителя. \"Много бе трудно да не се намеся, когато виждах някаква чепата грешка, която ще стане ясна чак при монтирането.\" И все пак не се меси, защото вярва, че само така децата реално се учат. \"Няма как да научиш нещо без да сгрешиш. – отбелязва той - Цената е висока. На няколко пъти се изправихме пред генерални проблеми. В един момент дори не намирахме вариант и се наложи да прекроим сценария и да разместим сцени.\" По думите му, грешката не трябва да се заклеймява или пък някой да изпитва срам и вина, заради нея. \"Във всеки процес се допускат грешки  и именно чрез тях човек учи – казва още преподавателят - И от успехите се учиш, но с грешката стъпваш на твърдо и запомняш\".\r\n ", "date": "2019.03.15", "title": "У-лицата с \"Хан Аспарух\": Или как деца създадоха анимация"}
{"url": "https://www.dnes.bg/obshtestvo/2019/03/15/papata-s-internet-stranica-za-vizitata-u-nas.404739", "text": "Официалната интернет страница, която е създадена във връзка с апостолическото пътуване на Негово Светейшество папа Франциск в България от 5 до 7 май 2019 г., стартира днес.\n\n\r\nАдресът й е http://www.popeinbulgaria.gov.bg\r\nУтвърдена и задължителна практика е държавата, посрещаща Светия отец, да разполага с официален уебсайт, чрез който да се разпространява важна информация за гражданите и медиите за събитията от програмата на папата.\r\nНа страницата ще бъдат публикувани актуални новини, снимки и видео от събитията с папата, които ще се проведат в градовете София и Раковски.\r\n ", "date": "2019.03.15", "title": "Папата с интернет страница за визитата у нас "}
{"url": "https://www.dnes.bg/obshtestvo/2019/03/15/slynce-i-toplo-vreme-shte-ni-radvat-prez-pochivnite-dni.404716", "text": "Истинско пролетно време ще ни радва в почивните дни, показва  на НИМХ.\n\r\nПрез нощта ще е предимно ясно. Минималните температури ще са от 0 до 5 градуса. \n\r\nВ събота облачността ще е променлива, след обяд - по-често значителна, но вероятността за валежи е малка. Около и след обяд вятърът ще се ориентира от северозапад, ще се усили и ще е умерен, временно - и силен. Ще се затопли чувствително и максималните температури ще са между 16 и 21 градуса.\n\r\nПо Черноморието облачността ще е променлива, по-значителна след обяд, но ще е почти без валежи. Максималните температури ще са 8-10 градуса. Температурата на морската вода е 7-9 градуса. Вълнението на морето ще бъде 2-3 бала.\n                    \n                    \n                \r\nНад планините облачността ще е променлива, по-значителна след обяд, но вероятността за валежи е малка. Ще духа силен, по най-високите части - и бурен, северозападен вятър. Температурите ще се повишат и максималната на височина 1200 метра ще бъде около 10 градуса, на 2000 метра - около 3 градуса.\n\r\nВ неделя и в понеделник ще е предимно слънчево, през втория ден преди обяд на места в източните райони - с намалена видимост. Още в неделя вятърът ще отслабне, като в Източна България ще стане югозападен, ще бъде слаб до умерен, в останалата част от страната ще е слаб.\n\r\nМаксималните температури в понеделник ще са между 20 и 25 градуса, минимални - между 4 и 9 градуса.", "date": "2019.03.15", "title": "Слънце и топло време ще ни радват през почивните дни"}
{"url": "https://www.dnes.bg/notifikacii/2019/03/15/rumyniia-vryshta-emigrantite-dava-im-40-000-start-na-biznes.404737", "text": "Румъния работи в посока завръщането на емигрантите обратно в страната. Днес десетки румънци, живеещи в различни части на света, се събраха в Клуж-Напока, за да попишат договори, с които получават 40 000 евро от еврофондовете, за да започнат бизнес в Румъния, съобщи Аджерпрес. \n\r\nНад 600 румънци, които живеят в Австралия, САЩ, Великобритания, Испания и други са се включили в проекта \"Диаспора РеСТАРТ\", заяви Националния съвет на малките и средни частни предприятия в Румъния.\n\n\r\nПредседателят на НСМСЧПР Флорин Жиану уточни, че са били представени 150 планове за бизнес, като 50 от тях ще бъдат финансирани със субсидията от 40 000 евро, съобщи БТА. Дейностите включват различни сфери като технологиите, индустрията, строителството, туризма и услугите, отбеляза той.\n                \n                \r\n\"Бихме искали този проект да бъде модел за добра практика, който да разширим за цялата страна, да стане политика на страната. Диаспората представлява според нас най-важният ресурс на една страна\", подчерта Жиану на церемонията, която се състоя в префектурата на град Клуж.\n\r\nНай-много проекти - 19, са спечелени от румънци, които са живели във Великобритания. Веднага след тях са онези, прекарали последните години в Испания - 11. \n\r\nПроектът \"Диаспора РеСТАРТ\" има за основна цел да подкрепи създаването на предприятие с неземеделски профил в градската среда на по-слабо развитите региони на Румъния от румънци от диаспората. Срокът за осъществяване на проекта е от септември 2017 г. до септември 2020 г., посочва Аджерпрес.", "date": "2019.03.15", "title": "Румъния връща емигрантите – дава им €40 000 старт на бизнес"}
{"url": "https://www.dnes.bg/politika/2019/03/15/mvnr-niama-danni-za-postradali-bylgari-v-nova-zelandiia.404743", "text": "Във връзка с терористичния акт в Крайстчърч, Нова Зеландия, Министерство на външните работи препоръчва на българските граждани, пребиваващи в страната, да не правят опити да навлизат в отцепените от полицията райони, стриктно да спазват препоръките на правоохранителните органи и останалите специализирани служби.\n\r\nПо информация на българското посолство в Австралия, акредитирано и за Нова Зеландия, няма данни за пострадали български граждани при терористичния акт. \n\n\n\n\r\nПри съмнения за засегнати близки, информация може да бъде получена на горещата телефонна линия на новозеландската полиция +64-0800-115-019. При нужда от съдействие, българските граждани, пребиваващи краткосрочно или дългосрочно в Нова Зеландия, могат да се обръщат към посолството на България в Австралия на следните телефони: \n                    \n                    \n                \r\n +612 62869700 и +614 38 005 187 (дежурен телефон в извънработно време).\n\r\nСигнали и молби за съдействие при бедствени ситуации на български граждани се приемат денонощно и на телефонните линии на Дирекция \"Ситуационен център\":", "date": "2019.03.15", "title": "МВнР: Няма данни за пострадали българи в Нова Зеландия"}
{"url": "https://www.dnes.bg/sofia/2019/03/15/zaradi-remonta-zatvariat-chast-ot-grafa.404748", "text": "Във връзка с ремонтните работи по ул. \"Граф Игнатиев\" се въвежда промяна в организация на движението, съобщиха от Столичната община.\r\nОт 16 март до 15 април се забранява влизането на пътни превозни средства с изключение на превозните средства от редовните линии за обществен превоз на пътници както следва: по ул. \"Граф Игнатиев\" в участъка от ул. \"Алабин\" до бул. \"Васил Левски\" включително и през кръстовищата ул. \"Граф Игнатиев\" - ул. \"Солунска\" и ул. \"Граф Игнатиев\" - ул. \"6-ти септември\"; по ул. \"Граф Игнатиев\" в участъка от бул. \"Васил Левски\" до бул. \"Евлоги и Христо Георгиеви\" включително и през кръстовище ул. \"Граф Игнатиев\" - ул. \"Любен Каравелов\".\r\nОтваря се за движение кръстовището на ул. \"Граф Игнатиев\" с ул. \"Иван Денкоглу\" /при площад \"Гарибалди\"/.", "date": "2019.03.15", "title": "Заради ремонта: Затварят част от \"Графа\""}
{"url": "https://www.dnes.bg/zvezdi/2019/03/15/djuliana-gani-si-operira-nosa-za-vtori-pyt.404729", "text": "Джулиана Гани си коригира носа за втори път. Тя си е направила ринопластика в столична клиника.\r\nГани показа лицето си след пластичната операция. Тя качи снимка на носа, сниман отблизо, но той все още е с лепенки. Похвали се и с розите, които приятелят ѝ е изпратил заедно с романтични послания.\r\n\"Той ми обеща, че всеки ден ще се събуждам с букет цветя, а аз му казах, че никога не съм се съмнявала в това! Случвало ли ви се е? Да сте сигурни и спокойни, че зад вас има човек, който няма да ви изостави каквото и да се случи!“, написа тя във Facebook.\r\nДжулиана Гани коментира още в социалната мрежа, че обича да бъде различна и затова най-вероятно постоянно променя външния си вид.\r\n                    \n                    \n                Плеймейтката се е подлагала на няколко пластични операции през годините, като повечето са за уголемяване на бюста. Тъй като не била доволна от резултата след първата корекция на носа, тя поискала да ѝ го направят по-чип.\r\n\r\n ", "date": "2019.03.15", "title": "Джулиана Гани си оперира носа за втори път"}
{"url": "https://www.dnes.bg/politika/2019/03/15/zaradi-nova-zelandiia-premieryt-speshno-sybra-specslujbite.404768", "text": "Премиерът Бойко Борисов събра на спешна среща всички спецслужби. Съвещанието ще търси връзката на стрелеца от Нова Зеландия с България.\r\nЗа срещата пристигнаха директорът на ГДБОП Ивайло Спиридонов, директорът на ГД \"Национална полиция\" гл. комисар Христо Терзийски. В сградата на Министерски съвет дойде и вицепремиерът и министър на външните работи Екатерина Захариева, съобщи \"Фокус\".\r\n28-годишният австралиец Брентън Тарант извърши нападение в две джамии в новозеландския град Крайстчърч, при което загинаха 49 души. На разпространени по-късно снимки се вижда, че оръжията, които използва, са покрити с надписи на различни езици, включително на сръбски, част от които засягат и България.\r\n                    \n                    \n                На снимките се виждат няколко пълнителя на автоматично оръжие, на които са написани имена на терористи, както и на ключови сражения от Руско-турската и Балканската война. Единият от тях гласи \"Битка при Булаир 1913\". \r\nСтава въпрос за Боя при Булаир от 8 февруари 1913 г. между българската Седма пехотна рилска дивизия под командването на генерал-майор Георги Тодоров, и османските дивизии „Мюретеби“ и 27-а пехотна под командването на Али Фетхи Окяр, образуващи 10-и турски корпус.\r\nНа оръжието и пълнителите се четат още името на Фружин – синът на на цар Иван Шишман (1371-1395), и който се бори срещу османците преди падането на Втората българска държава. Спомената е и битката на връх Шипка от Руско-турската война (1877-1878).", "date": "2019.03.15", "title": "Заради Нова Зеландия: Премиерът спешно събра спецслужбите "}
{"url": "https://www.dnes.bg/akoshtete-vqrvaite/2019/03/15/6-prichini-koito-mogat-da-dovedat-do-kosopad.404392", "text": "Косопадът е плашещ за всички. Понякога може да се дължи на хормонални промени, на преживян стрес, но когато продължава по-дълго, трябва да се консултирате със специалист и да предприемете някакви мерки. Ето и кои са основните причини за силен косопад, според Анабел Кингсли, трихолог в клиничен център в Лондон, която е дала интервю за британското издание на \"Cosmopolitan\".\r\n\r\n \r\nХормоналният дисбаланс може да причини различни здравословни проблеми - акне, качване на килограми, косопад. Той влияе на целия организъм. \"Хормоните играят ключова роля за регулирането на растежа на косата\", обяснява Анабел. Женският хормон естроген стимулира растежа на косата, а мъжкият - андрогенът по-скоро забавя цикъла на растежа на косата. Ако страдате от излишък на андроген, това може да доведе до косопад. Често това състояние е предизвикано от болести на еднокринната система, като Синдром на поликистозните яйчници.\r\n \r\n\r\n \r\nКосата ви наиситна може да опада от стрес, това не е просто мит от едно време. Стресът и напрежението повишават нивата на андрогена и така губите коса. Д-р Кингсли обяснява, че стресът може да причини и проблеми със скалпа, като пърхот. Когато сте нервни и притеснени сигурно се променя и хранителният ви режим - ядете нездравословни неща, което също влияе зле на косата.\r\n \r\n\r\n \r\nТова е една от най-често срещаните причини за косопад, особено при жените, тъй като те по-често страдат от анемия. Липсата на желязо води до окапване на косата. \"Желязото е много важен елемент за производство на клетките на косъма и протеина.\r\n \r\n", "date": "2019.03.15", "title": "6 причини, които могат да доведат до косопад"}
{"url": "https://www.dnes.bg/crime/2019/03/15/mitnichari-spriaha-kontrabanda-na-lesovo.404749", "text": "Митничари на ГКПП \"Лесово\" предотвратиха опит за контрабанда на 255 опаковки с хормон на растежа \"Humatrope\" на стойност повече от 120 000 лева и 130 кутии цигари без акцизен бандерол, съобщиха от Агенция Митници.\r\nНа 14 мартг,  около 03.30 часа, на входящо трасе на пункта, пристига товарен автомобил с българска регистрация. Шофьорът, български гражданин, представил редовни документи за превозвания товар - трансформатори. Превозното средство е селектирано от митническа мобилна група за щателна проверка, при която, в резервоара за съхранение на горивна добавка, са открити  255 опаковки с медикамента \"Humatrope“ - хормон на растежа.\r\nВ хода на проверката, във фабричните кухини на вратите на шофьорската кабина са открити и 130 кутии (2 600 къса) цигари марка \"Karelia“, всички без акцизен бандерол.\r\nШофьорът, контрабандната стока и превозното средство са задържани. По случая е образувано досъдебно производство.\r\n ", "date": "2019.03.15", "title": "Митничари спряха контрабанда на Лесово"}
{"url": "https://www.dnes.bg/obshtestvo/2019/03/15/uspeshno-e-prikliuchila-operaciiata-na-bylgarina-v-pekin.404769", "text": "Посолството ни в Китай оказва съдействие на тежко пострадалия български гражданин в Пекин, който днес беше подложен на животоспасяваща операция. По последни данни от посолството в Пекин операцията е приключила успешно, съобщиха от Министерството на външните работи.\r\nБългарският гражданин е в тежко състояние, след падане от мост в китайската столица на 9 март.\r\nБългарският посланик Григор Порожанов е посетил и е разговарял с пострадалия преди операцията в болницата на Медицинския колеж в Пекин.\n\n\r\nСъс съдействието на посолството ни българският гражданин е разговор по телефона и с майка си. Служителите на мисията ни в Пекин са внесли в касата на болницата лични дарения за операцията, възлизащи на 16 500 юана (близо 2400 евро) и са се свързали с българската общност в Пекин с призив за оказване на финансова помощ на пострадалия.\r\n                    \n                    \n                Министърът на външните работи Екатерина Захариева лично следи случая. По нейни изрични указания по-рано през седмицата посолството гарантира пред болницата в Пекин, че лечението на българския гражданин ще бъде платено.\r\nСтойността на цялостното му лечение е около 300 000 юана (около 40 000 евро). Очаква се част от сумата да бъде покрита и от местния китайски застраховател, се посочва в съобщението.\r\nМинистерството на външните работи е в контакт и с китайското посолство в София, което е изразило готовност при необходимост бързо да бъдат издадени китайски визи за роднините на пострадалия.", "date": "2019.03.15", "title": "Успешно е приключила операцията на българина в Пекин"}
{"url": "https://www.dnes.bg/index/2019/03/15/4-zodii-koito-prenebregvat-ostanalite.404734", "text": "Никой не обича да бъде игнориран, но на всички ни се случва от време на време някой да се направи, че не ни вижда, че съществуваме. Разбира се, това ни кара да се чувстваме ужасно и като цяло е удар по самочувствието ни. Има хора, които са склонни съзнателно да игнорират другите, а някои го правят уж без да искат.\r\nНяколко знака в зодиака са професионалисти в игнорирането на хората. Те просто умеят да не обръщат внимание на нуждите или присъствието на хора, които по някаква причина не са им интересни.\r\nИгнорирането може да бъде и доста манипулативно, особено ако човек го прави, за да постигне нещо, което иска. Пренебрегването на хората, които говорят до вас, когато се опитвате да се съсредоточите е добро умение, но игнорирането на някого като вид наказание, е доста грубо.\r\n                \n                Ето и кои са 4-те зодиакални знаци, които са най-груби и безмилостни в това отношение:\r\n\r\nАко сте по-непостоянна, непредсказуема, еуфорична и/или творчески хаотична личност, хората от зодия Дева ще ви игнорират. Девите са прецизни, подредени и никак не са импулсивни. Ако някой им изглежда по-повърхностен, непохватен или твърде приказлив, Девите вероятно ще изпитат известна неприязън към него от самото начало. Те няма да се държат злобно, но ще се опитат да забравят, че този човек изобщо съществува.\r\n\r\nАко не вярвате в себе си достатъчно, човекът от зодия Телец ще ви пренебрегне. Ако нямате цели и амбиции в живота си, ако не сте планирали бъдещето си, този зодиакален знак няма да има никакъв интерес към вас.\r\n\r\n ", "date": "2019.03.15", "title": "4 зодии, които пренебрегват останалите"}
{"url": "https://www.dnes.bg/zvezdi/2019/03/15/aleks-raeva-shte-stava-maika-za-pyrvi-pyt-prez-liatoto.404738", "text": "Алекс Раева ще става майка за първи път. Певицата и тв водеща вече е в четвъртия месец, съобщава \"Уикенд\". \r\nБебето трябва да се роди към края на лятото. \r\n \r\nБащата на детето е заедно с Алекс от близо две години. Той обаче не е познат на широката общественост, защото тя го крие от светлината на прожекторите. \"Такъв мъж съм си търсила и се радвам, че го открих\", споделя тя.\r\n \r\nПо-рано певицата имаше дългогодишна връзка с DJ Дончо. \r\n \r\nСпоред информация на изданието, певицата е заченала след инвитро процедура. \r\n \r\n", "date": "2019.03.15", "title": "Алекс Раева ще става майка за първи път през лятото"}
{"url": "https://www.dnes.bg/stranata/2019/03/15/rabotnik-zagina-udaren-ot-dyrvo-v-kotlensko.404720", "text": "Мъж от Котленско е загинал при трудова злополука, съобщиха от полицията.\r\nИнцидентът е станал вчера в землището на село Тича.\r\n55-годишен мъж от селото е бил ударен в главата от части от дърво, което рязал с моторен трион. Човекът е работил във фирма за паркет, имал е трудов договор.\r\nИзвършен е оглед, образувано е досъдебно производство.", "date": "2019.03.15", "title": "Работник загина, ударен от дърво в Котленско"}
{"url": "https://www.dnes.bg/stranata/2019/03/15/decata-hvanali-horera-krasta-romi-bez-voda-smetkite-100-bona.404675", "text": "Семейства от бургаския квартал \"Победа\" вече 20 дни нямат вода. Заради натрупани огромни задължения към местното ВиК дружество. \n\r\nКъм 10-те редовни абонати на улица \"Тамара\" се закачили още десетки нелегални водопроводи и така сметката нараснала драстично - до 100 000 лева, съобщава Нова тв. От ВиК дружеството в Бургас са категорични, че до крайната мярка се е стигнало след дълги разговори с неформалните лидери на ромската общност, с които опитали да намерят решение за дълга.\n\r\n\"Задълженията на тези наши абонати от квартал \"Победа\" са близо 100 000 лв. Спрели сме им водоснабдяването, защото не може да ползваш вода и да не си я плащаш. Най-големият парадокс е, че ние официално сме спрели на 10 абоната. Официално, защото на толкова къщи има абонатен номер и съответно разкрита партида. Само че другият парадокс е, че тези 10 абонати започват да преразпределят водопроводни инсталации. Като средно всеки един от тях е дал на още 10-12 семейства вода\", заяви пред телевизията представителят на ВиК-Бургас Димитър Гюров.\n                    \n                    \n                \r\nЖивеещите в квартала не са съгласни с позицията на водоснабдителното дружество и са убедени, че те са основния виновник за това да нямат вода. \n\r\n\"След работа искам да направя един душ. Като няма вода как да направя душ?\", пита един от местните.\n\r\n\"Децата ни хванаха \"хорера\", краста\", недоволства друг.\n\r\nСпоред жителите ВиК дружеството не си свършило работата през 2004 г., когато асфалтирали улицата, а не им сложили водомери и били в заварено положение. На въпрос защо не са плащали досега сметките си, жена се оправда, че отскоро започнала работа.\n\r\n\"Колко години живеем безааконни тука, те сега ли хванаха закона\", попита друга жителка.\n\r\nВ същото време в защита на ромите са обяви германският евродепутат от зелените Ромео Франц, който изпратил писмо до кмета на Бургас и до омбудсмана Мая Манолова с искане на обяснение.\n\r\n\"Ще отговорим на евродепутата, на всички евродепутати. Даже призовавам и българските евродепутати да обяснят, че България е част от ЕС и законите както в Европа, така и в България, трябва да се спазват. Не знам да има европейска страна, където водата да е безплатна. В България се плаща и е невъзможно ние да пуснем водата, ако тя не бъде заплатена\", заяви кметът на община Бургас Димитър Николов.\r\n ", "date": "2019.03.15", "title": "Децата хванали \"хорера\", краста... Роми без вода, сметките - 100 бона!"}
{"url": "https://www.dnes.bg/obshtestvo/2019/03/15/operirat-dnes-nikolai-koito-padna-ot-most-v-pekin.404676", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТази сутрин започна операцията на българина, който е в критично състояние, след като падна от мост в Пекин. На 9 март, след инцидент в китайската столица, 31-годишният Николай Маринов е с тежки счупвания на гръбнака, ребра, подбедрица и по краката, както и със сериозен кръвоизлив в корема. \nОперацията му е ще струва 40 хиляди евро, а застраховката му не покрива напълно тази сума. Първоначално интервенцията беше забавена заради липсата на средствата. Министерството на външните работи обаче увери Bulgaria ON AIR, че е дало гаранция на болницата, че парите за лечението на Николай ще бъдат изплатени.\n                    \n                    \n                \r\nЛекарите са посъветвали неговите близки да са до него след края на интервенцията, за да помагат за възстановяването на младия мъж. Родителите му Красимира и Горан Илиеви обаче нямат средствата, които са необходими, за да заминат до далечната страна.\n\r\nДвамата отхвърлиха категорично възможността инцидентът със сина им да е опит за самоубийство. Красимира разказа, че са успели да се свържат и да говорят за кратко с Николай.\n\r\n\"Зарадвах се да го чуя. Първата ми дума беше \"как си\". Не съм го питала как се случи, защото за мен е важно той да е добре и да се оправи\", сподели майката на Николай Маринов.\n\r\n още, че от посолството ни в Пекин са ги потърсили, за да ги информират за инцидента със сина им. Бащата на младия мъж Горан разказа, че не е повярвал на чутото в първия момент.\n\r\n\"Мислех да затворя и да се обадя веднага в полицията. Представиха се и вече ми казаха имената. Тогава вече изтръпнах\", сподели той.\n\r\nРодителите на Николай Маринов разказаха, че двамата се издържат от една пенсия от 320 лева, защото жената е безработна, а мъжът е с онкологично заболяване и няма как да си позволят да пътуват до Китай, за да видят сина си. Информирани са от институциите в Пекин, че трябва да приготвят и сериозна сума пари за лечението на Николай.\n\r\nКрасимира и Горан казаха още, че са благодарни на консулската ни служба в китайската столица за съдействието, което са им оказали и очакват с надежда и свито сърце резултатите от операцията на своя син.", "date": "2019.03.15", "title": "Оперират днес Николай, който падна от мост в Пекин "}
{"url": "https://www.dnes.bg/temida/2019/03/15/delo-bez-analog-zatvornici-iskat-intimen-jivot.404689", "text": "\nВАС гледа делото на близо 20 затворници с тежки присъди срещу начина, по който стават интимните свиждания в местата за лишаване от свобода. \nЗаради невъзможността делото да се гледа в сградата на ВАС, съдебното заседание се провежда в Съдебната палата при закрити врата и изключителни мерки за сигурност, предаде БТА.\r\nОт всички затворници, сред които и такива с доживотна присъда без право на замяна, в съда днес са десет. Част от тях бяха с дрехи с надпис \"Когато несправедливостта е закон, справедливостта е дълг\".\r\nСпоред председателя на състава Галина Христова и съдиите Таня Куцарова и Аглика Адамова, процесът трябва да е при закрити врата, защото иначе сигурността би била поставена под въпрос.\r\n                    \n                    \n                Затворниците и техните интимни партньорки обжалват документ на Министерството на правосъдието, според който 4-часовите свиждания трябва да се провеждат в присъствието на надзирател или да бъдат снимани с охранителна камера. Те настояват, че въпреки всичко имат право на личен и семеен живот, а в сегашната ситуация са подложени на унизителни условия.\r\nАдвокат Елена Янкова, която искаше да присъства на делото като представител на правозащитна организация, обясни, че това дело касае всички ефективно осъдени, а не само тези, които обжалват. В закона за изпълнение на наказанията ясно пише, че свижданията не може да бъдат наблюдавани и записване, заяви тя. Така се ограничавали правата на осъдените.\r\nСред обжалващите са Джок Полфрийман, Станислав Методиев-Сиси и Светломир Нешков - Куцара, който преди 3 г. осъди България в Страсбург заради лоши условия в килиите. Делото е без аналог в страната.", "date": "2019.03.15", "title": "Дело без аналог! Затворници искат интимен живот "}
{"url": "https://www.dnes.bg/politika/2019/03/15/ako-gi-niama-hapchetata-na-mareshki-karakachanov-pri-dps.404696", "text": "\"Воля\" пак захапа военния министър и лидер на ВМРО Красимир Каракачанов, който пък вчера скочи срещу депутатите на бизнесмена Веселин Марешки, че и без тях \"парламентът ще съмне\".\n\r\nСпоред Пламен Христов от \"Воля\" няма промяна в партийното решение и Марешки не бил обявил, че народните избраници от групата му напускали НС. Целта на \"Воля\" била да се постигне сделка за българския народ, от която той ще бъде доволен. \n\n\"Не става въпрос за обрат, защото вчера обявихме нашите намерения. След като го направихме, цял ден слушаме изявленията на министър Каракачанов и на Валери Симеонов, че и без хапчетата на Марешки слънцето щяло да изгрее. В 9.00 ч., след като днес не се регистрирахме, стана ясно, че има нужда от хапчетата на г-н Марешки, ако използвам терминологията на министър Каракачанов. След като се регистрирахме на втория път спасихме министър Каракачанов да ходи да търси лечение при ДПС\", коментира той.\n                    \n                    \n                \r\nПламен Христов смята, че е много странно обстоятелството, че изведнъж всички министри, към които депутати от \"Воля\" имали въпроси в парламентарния контрол, били решили точно днес да им отговорят.\n\r\nИзключение правил само Каракачанов, защото бил болен.\n\r\n\"Мисля, че цялата общественост вижда за какво става въпрос в българския парламент. Говорим и за всички е важно само и единствено дали ще влезем, дали ще се регистрираме, дали ще има кворум. Никой не задава въпроса, ако има кворум благодарение на \"Воля\", какво ще се свърши\", допълни депутатът от \"Воля\".\n\r\nПламен Христов отсече, че е станало ясно, че „Воля“ е нужна в НС, така че предстоят разговорите в сряда с ГЕРБ. \"Тогава ще видим дали българският парламент продължава да има нужда от хапчетата на Марешки или не\", коментира той. Според него важното било, че от „Воля“ са разбунили духовете в парламента и в обществото.\n\r\n\"По този начин ще започнем да вършим нещо в този парламент и ще спрем да се занимаваме с дребнотемие. Демонстрацията я направиха БСП. Ние правим нещо конструктивно. Нещата започват да се движат. Всички говорят дали търсим сделка - да, ние търсим сделка, да ние ще изнудваме от името на българския народ\", обясни още Христов.\n\r\nСпоред Искрен Веселинов от Обединени патриоти и без \"Воля\" кворум в парламента ще има при добра мобилизация на управляващите. Въпреки това той смята, че всеки трябва да ходи на работа, като изключение от това правило не трябва да правят и депутатите.\n\r\n\"Това, че някой е започнал да не ходи на работа и е поставил другите в неизгодно положение и да тегли каиша, не означава нищо, при пълна мобилизация може да се осигури кворум\", отсече Веселинов.", "date": "2019.03.15", "title": "Ако ги няма хапчетата на Марешки, Каракачанов – при ДПС"}
{"url": "https://www.dnes.bg/muzika/2019/03/15/skandal-v-shoubiznesa-na-iujna-koreia-gavra-iznasilvane.404669", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Скандал разтърси южнокорейската музикална индустрия. Един от най-популярните изпълнители – Сенгури, е обвинен в склоняване към проституция. Полицията разпитва още един певец по подозрение в изнасилване.\n\r\nПрез 2006 година на музикалната сцена в Южна Корея се появява музикалният фенмен – групата \"Биг Бенг\". За отрицателно време бойбандата, съставена от петима млади и талантливи изпълнители, се изкачва на върха на музикалните класации, предаде .\n\r\nМомчетата са определяни за кралете на к-попа. А музиката им беше причината светът да обърне поглед към непознатия до тогава жанр. Въпреки славата, феновете и парите – групата не е защитена от провал.\n                    \n                    \n                \r\nПреди месец бандата беше разтърсена от жесток скандал. Един от членовете ѝ - Ли Сеун-Хюн, известен със сценичното име Сенгури, се оттегли след обвинения, в склоняване към проституция, пласиране на дрога и проява на агресия срещу жени.\n\r\nВсичко това се случвало в нощен клуб, който Сеунгри управлявал.\r\nСенгури е свързан и с още по-ужасяващи престъпления. Според полицията той и друга знаменитост - певецът и телевизионна звезда Джунг Джун-Юн, са членове на едни и същи групи в интернет за споделяне и коментиране на видеозаписи.\n\r\nТам двамата се шегували как дрогират и изнасилват свои партньорки. За престъплението свидетелства и признание на друг известен южнокорейски изпълнител - Йон Джун-Хюн.\n\r\nВ Instagram той се извини, че е гледал видеозапис на Джунг и е писал непристойни коментари. Сенгури, разбира се, отрича всички обвинения. Той заяви, че ще докаже своята невинност и докато не го направи няма да се върне на сцената.\n\r\nСкандалът обаче е толкова грандиозен, че по всичко личи – полицията в Южна Корея е твърдо решена да разобличи гнилите ябълки на шоубизнеса.\n\r\n\n\r\n ", "date": "2019.03.15", "title": "Скандал в шоубизнеса на Южна Корея: Гавра, изнасилване!"}
{"url": "https://www.dnes.bg/obshtestvo/2019/03/15/miuftiistvoto-ima-10-g-da-si-plati-borchovete-nap-shte-sledi.404701", "text": "До 10 години ще има на разположение Главното мюфтийство, за да плати задълженията, които е натрупало към края на 2018 г. Заради дълговете от 8 милиона и 100 хиляди лева имамите от месеци не получават заплати.\n\r\nЗа да могат те да си получат възнагражденията, както и да им бъдат платени осигуровките, от ГЕРБ внасят поредни поправки в Закона за вероизповеданията.\n\nПроектът вече е готов, експертите са изчистили текстовете, обясни шефът на парламентарната група на ГЕРБ Цветан Цветанов.\n\r\nСпоред него погасяването на задълженията може да стане в рамките на година или две, но в закона ще е записано срок от 10 години.\n\r\nПървоначално беше решено, че ще има амнистия на натрупаните борчове до 31 декември 2018 г. на вероизповеданията. Преди окончателното приемане на закона обаче от ГЕРБ промениха решението си и преди ден Цветанов обясни, че ще има разсрочване, а не опрощаване на дълговете.\n                    \n                    \n                \r\nДържавната субсидия обаче ще бъде целева и ще е само за заплати и и осигуровки, каза шефката на бюджетната комисия в НС Менда Стоянова. Така ще се гарантира, че имамите няма да остават без възнаграждения.\n\r\nВ закона няма да бъде записано откъде ще дойдат парите за покриването на дълговете. НАП ще отговоря за процедурата по погасяването им, а докато се изплащат, ще им бъдат начислявани и лихви.\n\r\nСтоянова допълни, че това е съществуващ способ в Данъчно-осигурителния процесуален кодекс и не е някаква иновация.\n\r\nЦветан Цветанов коментира и проблемите с кворума тази сутрин, след като депутатите успяха да започнат работа от втори опит.\n\r\nТой обясни, че лидерът на \"Воля\" Веселин Марешки вчера е поискал от него сериозен разговор по управленските приоритети и законодателството, който предстои да бъде проведен.\n\r\nОсвен това тази сутрин председателският съвет при шефката на НС Цвета Караянчева бил по-дълъг от обичайното и заради това някои депутати не били успели да се регистрират от първия път.", "date": "2019.03.15", "title": "Мюфтийството има 10 г. да си плати борчовете, НАП ще следи"}
{"url": "https://www.dnes.bg/notifikacii/2019/03/15/atakata-v-kraistchyrch-ot-pyrvo-lice-bum-bum-celi-sedem-pylnitelia.404695", "text": "\n\r\nВ джамията Ал Нур в Крайстчърч, минути преди да започне стрелбата, всичко е било \"мирно, спокойно и тихо\". \n\r\n\"Както винаги преди да започне службата може да чуеш и падането на игла\", обяснява мъж на име Рамзан. \n\r\nВ 13:40, по време на следобедната молитва, избухнал огъня.\n\n\n\n\r\n\"Всичко започна в главната стая. Аз бях в страничната стая, така че не видях кой стреля, но видях, че някои хора тичат към стаята, в която бях аз. Видях хора, които имат кръв по тялото си и някои куцаха\", обяснява Рамзан пред репортери. \n\r\n\"В този момент осъзнах, че нещата са наистина сериозни\", казва мъжът. \n                \n                \r\nЗа момента е потвърдено, че 49 души са загинали при двойната атака срещу две джамии в новозеландския град Крайстчърч в петък. Властите са арестували четирима души, сред тях и един австралиец. \n\r\nВластите съобщиха, че са намерили множество взривни устройства, прикачени към коли из целия град. \n\r\nЗасега е ясно, че единият от двамата стрелци е излъчвал на живо стрелбата във Facebook. 16-минутния клип показва мъжът, който кара към джамията с редица автоматични оръжия, върху които има написани съобщения. \n\r\n\"И не забравяйте, момчета, последвайте PewDiePie\", може да бъде чуто в един момент. PewDiePie е каналът на шведът Феликс Киелберг, който нееднократно е бил обвиняван в симпатии към културата на крайно десните. \n\r\nПолицията на Нова Зеландия призова видео от стрелбата да не бъде споделяно. Междувременно и YouTube, и Facebook, работят по свалянето на клиповете. \n\r\nРазказите на очевидците обаче не са по-малко плашещи. Фарид Ахмед описва, че е лежал под пейка, криейки се от стрелеца, който се придвижвал през сградата. \n\r\n\"Хората започнаха да се тълпят, да бягат и мъжът се обърна към тях и започна да стреля... така че знаех, че нямам шанс\", обяснява той. \n\r\n\"Имаше пейка, просто легнах с половин тяло под нея. Преструвах се, че не дишам. Той смени пълнителите седем пъти. Бум, бум, бум, когато свършат куршумите той сменяше пълнителя отново\", обяснява очевидецът. \n\r\nТой допълва, че джамията има няколко помещения и нападателят обиколил всички стаи и стрелял по всички. \n\r\nРамзан, който е в инвалидна количка, твърди, че стрелбата е продължила най-малко 6 минути. Можел да чуе писъците и плачът, видял хората да падат мъртви, други да бягат. \n\r\nТой самият не можел да стигне до никъде. Успял да се избута обратно в джамията, когато стрелбата приключила, опитвайки се да намери съпругата си и да помогне на останалите. \n\r\nТам видял десетки хора, някои мъртви, други ранени. \n\r\n\"Видях сачмите по пода, стотици\", казва Рамзан. \n\r\nДруги очевидци потвърждават разказите, че нападателят стрелял напосоки. Носел предпазно облекло и лицето му било скрито. \n\r\nПред New Zealand Herald един мъж твърди, че отначало хората в джамията решили, че е имало токов удар. След това обаче видели хора да тичат. \n\r\n\"Все още имам приятели вътре. Обаждам се на моите познати, но има много, с които все още не съм се чул. Страхувам се за живота на приятелите си\", казва Мохамед Ибрахим. \n\r\nДвойната стрелба в Крайстчърч е засегнала и друга джамия - Масджид. Засега полицията казва, че жертвите са само от двете джамии, но не могат да потвърдят дали няма други обекти, които също да са застрашени.", "date": "2019.03.15", "title": "Атаката в Крайстчърч от първо лице: Бум, бум... цели седем пълнителя! "}
{"url": "https://www.dnes.bg/notifikacii/2019/03/15/frujin-bitkata-pri-bulair-vyrhu-pylnitelite-na-streleca-v-nova-zelandiia.404700", "text": "Вдъхновен от Андерш Брайвик, въоръжен с пълнители с недвусмислени послания, стрелецът от Крайстчърч е публикувал в Twitter снимки на пълнителите си преди атаката. Акаунтът му обаче е вече деактивиран от социалната мрежа. \n\r\nБрентън Тарант се описва като \"нормален бял мъж\" и обяснява, че е \"вдъхновен\" от убийствата на остров Ютоя, извършени от Андерш Брайвик. \n\r\nИ така, в 13:40 в петък, свещения за мюсюлманите ден, Тарант се отправя към джамията Ал Нур в Крайстчърч с няколко полуавтоматични пушки. Всичките - с надписи върху тях. \n\r\nПреди това той е публикувал снимки на пълнителите на оръжията и върху тях си личи анти мюсюлманската реторика на нападателят.\n                \n                \r\nВърху тях има надписи на български - \"Битка при Булаир 1913\". На английски пък е написано \"Проходът Шипка - 1877 - 78\". \n\r\nБитката при Булаир е ключова битка от първата балканска война, при която българската Седма пехотна рилска дивизия под командването на генерал Георги Тодоров успява да надвие османските части от Дивизия Мюретеби и 27-ма пехотна дивизия. \n\r\nПод този надпис се вижда и името Фружин, синът на последния български цар Иван Шишман. \n\r\nНа руски е отбелязано и сражението при Кагуле, ключово за руско-турската война от 1768-1774 г., когато руската армия, наброяваща не повече от 17 000 пехотинци и няколко хилядна кавалерия разбива турските сили от 150 000 човека. \n\r\nНа пълнителите се вижда и името на италианеца Лука Траини, който през миналата година откри огън срещу имигранти в град Мачерата и рани шестима души. Той беше осъдени на 12 г. затвор за омраза и стрелба.", "date": "2019.03.15", "title": "Фружин, Битката при Булаир – върху пълнителите на стрелеца в Нова Зеландия"}
{"url": "https://www.dnes.bg/cars/2019/03/15/kompaktniiat-djip-na-tesla-model-y-ot-39-000-i-nagore.404680", "text": "Илон Мъск представи електрическия спортен автомобил с висока проходимост Model Y на събитие в Калифорния, предаде Bloomberg.\r\nКомпактният джип, разработен на същата платформа като Model 3, ще дебютира първо във версия с дълъг пробег от 300 мили (482 км) на цена 47 000 долара. Стандартна версия, която ще бъде пусната на пазара през 2021 г., ще струва 39 000 долара, съобщи главният изпълнителен директор на компанията при представянето на моделите в дизайн студиото на концерна в Хаутърн, Калифорния, пред тълпа от фенове и потребители на Tesla.\r\nБързото производство на Model Y ще бъде от ключово значение за запазването на инерцията на Model 3, по-евтиния седан, който катапултира Tesla в класациите за продажби и помогна на компанията да отчете тримесечна печалба за пръв път. Оттогава Мъск извърши серия от обезпокоителни ходове с цел да понижи цените на все още скъпата линия, за да компенсира намаляващите данъчни стимули в САЩ.\r\n                    \n                    \n                Model Y ще се присъедини към Model 3, Model S и Model X в магазините, които компанията реши тази седмица да останат отворени. Тъй като американците все повече заменят седаните си за сметка на кросоувъри и джипове, най-новото допълнение към продуктовата гама на Tesla ще играе решаваща роля в бъдещите продажби. Мъск каза, че стандартният Model Y ще има пробег от 230 мили.\r\n \r\n", "date": "2019.03.15", "title": "Компактният джип на Tesla Model Y – от $39 000 и нагоре"}
{"url": "https://www.dnes.bg/politika/2019/03/15/porednite-popravki-v-ik-vyrnaha-stariia-prag-na-preferenciite.404703", "text": "Както и обещаха след общественото недоволство, управляващите върнаха досегашните прагове на преференциите. Запазва се 7-процентовият праг на преференциите за парламентарните и местни избори и 5-процентовият за евроизборите, както беше досега. \n\n\n\nДо поредните поправки в Изборния кодекс се стигна месец след решението да се повишат праговете на преференциите и така на практика те да се обезсмислят. Това породи остра обществена реакция, БСП решиха да бойкотират пленарните заседания, а президентът Румен Радев наложи вето върху промените. \n\r\nНяколко дни по-късно от ГЕРБ направиха завой и обещаха, че ще върнат старото положение на преференциите и така днес текстовете минаха на първо четене в парламента.\n                    \n                    \n                \r\nОт ДПС също имаха предложения за промяна в Изборния кодекс, но мнозинството ги отхвърли. \n\r\nОт движението искаха да отпадне ограничението на броя на секциите в държавите извън Европейския съюз за евроизборите и настояваха да може да се използва и майчин език по време на предизборна кампания. Законопроектът предвиждаше и промени относно изискванията за уседналост за евровота и местните избори, както и видеонаблюдение във всяка секционна избирателна комисия.\n\r\nСпоред лидера на ДПС Мустафа Карадайъ сега действащото законодателство ограничава правата на българските граждани извън страната да избират и да бъдат избирани, което противоречало и на Конституцията. Йордан Цонев пък защити предложението за агитация на майчин език и настоя, че това по никакъв начин не накърнява националното достойнство.\n\r\n\"Какво толкова, ако кажеш няколко думи на майчин език? Никой не отрича, че българският език е официален. И ако се кажат пет изречения на чужд език, не виждам как се накърняна националното достойноство. Това е комплексарщина, не е национално дойстонство. Онзи ден и президентът говори на английски език\", отсече Цонев.\n\r\nДепутатът от ДПС призова да бъде приет законопроектът им, за да може да се проведе дебат между първо и второ четене и всеки да си каже мнението. Според него това бил начинът БСП да не спекулира, че има договорки между ГЕРБ и ДПС. Той нападна червените и че не са \"изчистили политиката и идеологията си от Възродителния процес\".\n\r\nШефът на депутатите от ГЕРБ Цветан Цветанов се съгласи, че има нужда от дебат по темата за уседналостта и агитацията на майчин език, но се усъмни, че по този въпрос може да се вземе правилното решение точно сега.\n\r\n\"И за майчиния език, и за уседналостта, трябва да има дебат. И ние сме готови да водим този дебат, да ползваме експертизата на БАН, на експерти, на общественици, но смятам, че политиците днес и сега - преди избори, едва ли ще могат да вземат най-правилното решение\", каза той.\n\r\nЮлиан Ангелов от \"Обединени патриоти\" пък обясни, че нямат нищо против гражданите, които живеят в друга държава, но не искат да допуснат чуждо влияние на изборите ни. \n\r\n\"Ние сме против една друга държава, други политици, да осигуряват вота на гражданите и да влияят във вътрешната политика\", каза той.", "date": "2019.03.15", "title": "Поредните поправки в ИК - върнаха стария праг на преференциите"}
{"url": "https://www.dnes.bg/muzika/2019/03/15/deep-zone-s-nova-pesen-i-klubno-turne-za-20-g-na-grupata.404699", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nГрупа Deep Zone навършва 20 години от създаването си. По този повод музикантите дават начало на годината с нов хит и предстоящо клубно турне в България и чужбина. Диян Савов - Дидо и новата вокалистка на групата Ева-Мария гостуваха в \"България сутрин\", за да разкажат повече за предстоящите събития.\n\r\n\"Направихме изключително сложна програма. За една седмица трябваше да науча целия репертоар на Deep Zone. Не ми беше трудно, защото съм израснала с техните песни. Дидо ми се обади няколко пъти. Тайничко съм знаела, че някой ден ще ми звънне. Нямах колебания\", сподели Ева-Мария.\n\r\n\"Българка\" пък е името на най-новата песен на групата. Ева-Мария призна, че дълго време е убеждавала останалите членове на Deep Zone, че това трябва да е първата песен, с която да влязат в 2019 г.\n                    \n                    \n                \r\n\"Минахме през какви ли не приключения и метаморфози. Радвам се, че продължаваме да се развиваме. Срещаме се еднакви умове, с еднакви интереси, гледаме в една посока\", \n\r\nНа 22 март Deep Zone стартира голямото си турне, което ще мине през големите клубове у нас и в чужбина. Ще представят хитовите си парчета, както и всички нови песни. Групата вече планира и лятните си участия.", "date": "2019.03.15", "title": "Deep Zone с нова песен и клубно турне за 20 г. на групата"}
{"url": "https://www.dnes.bg/stranata/2019/03/15/prostreliaha-20-godishen-rusnak-s-gazov-pistolet-v-burgas.404706", "text": "С комоцио и фрактура на черепа се отървава 20-годишният руснак Никита, който вчера бе прострелян в главата в Бургас.\r\nИнцидентът станал около 22 часа, като по непотвърдена информация, става въпрос за кавга между двама души, които се сбили, а след това се стигнало до изстрела с газов пистолет, съобщава \"\".\r\nМомчето веднага е откарано в болница без опасност за живота. В момента той е настанен в неврохирургията, където бил преместен след като лекарите стабилизирали състоянието му.\r\nПолицията има заподозрян за нападението и вече го издирва.\r\nНикита e роден в Красноярск, но семейството му от дълги години живее в България.  Бил е футболист във ФК \"Балкан Прилеп\".\r\n                    \n                    \n                За стрелбата полицията издирва молдовски гражданин. Двамата се скарали най-вероятно за момиче и предварително си уговорили среща в социалните мрежи. \r\nИ двамата са постоянно пребиваващи в България. Засега молдовецът не е заловен, но полицията е установила адреса му и го издирва.", "date": "2019.03.15", "title": "Простреляха 20-годишен руснак с газов пистолет в Бургас"}
{"url": "https://www.dnes.bg/akoshtete-vqrvaite/2019/03/15/4-zodii-koito-trudno-se-sboguvat-s-drugite.404393", "text": "Сбогуванията не са лесни за никого. Но някои успяват да видят позитивното, дори в такива ситуации и решават, че всъщност това може да се отрази добре на живота им. За няколко зодиакални знака да кажеш \"сбогом\" е истинско мъчение и съпътствано от много различни емоции. Ето и кои са те.\r\n\r\n \r\nТе са изключително емоционални и често изглеждат като нуждаещи се. Затова им е много трудно да се разделят с някого, особено, ако не са казали всичко, което имат да казват на въпросния човек. Трудно им е да преценят дали се сбогуват завинаги с един човек или тома е само за определен период от време и после ще имат нужда отново да го потърсят. Трябва им много време, за да приемат, че наистина са се разделили с някого и няма да го виждат. Предпочитат да игнорират тези мисли.\r\n \r\n\r\n \r\nТе не се справят със сбогуванията, защото винаги им се струва, че имат недовършени дела. Постоянно премислят - какво е можело да кажат, какво още е трябвало да направят, как биха се развили нещата, ако не бяха реагирали така. Страхуват се, че повече никога няма да имат шанс да споделят своята гледна точка и да обяснят на човека как се чувстват. Често изпитват вина.\r\n\r\n\r\n ", "date": "2019.03.15", "title": "4 зодии, които трудно се сбогуват с другите"}
{"url": "https://www.dnes.bg/blizak-iztok/2019/03/15/voinata-v-siriia-navliza-v-devetata-godina-jertvite-sa-nad-370-000.404688", "text": "Над 370 000 души са убити от началото на войната в Сирия, навлизаща днес в деветата си година. Това сочи равносметка, публикувана от Сирийския център за наблюдение на човешките права (СЦНЧП), предаде Франс прес.\n\r\nСред жертвите има 112 623 цивилни, включително повече от 21 000 деца и 13 000 жени, посочват правозащитниците, разполагащи с обширна мрежа от източници в цялата страна.\n\r\nИзбухнал по време на предприети от режима кръвопролитни репресии срещу мирни продемократични демонстрации, конфликтът в Сирия се превърна с течение на годините в комплексна война с участието на бунтовнически групировки, джихадистки движения и чуждестранни сили, водена на все по-разпокъсана територия, констатира АФП, цитирана от БТА.\n                    \n                    \n                \r\nУбити са около 125 000 войници от сирийската армия и от съюзени с нея милиции, сочат новите данни на СЦНЧП. Загинали са и 67 000 бойци от други, например кюрдски сили.\n\r\nОсвен това са убити и близо 66 000 джихадисти, по-специално от групировките \"Ислямска държава\" и Хаят Тахрир аш Шам, бившия сирийски клон на Ал Кайда, добавят правозащитниците.\n\r\nСъщевременно конфликтът е изпратил милиони сирийци в изгнание. Неправителствените организации все още информират за нови зверства и посегателства срещу правата на човека от страна на режима, обвиняван в смъртоносни химически атаки, изтезания и произволни арести.\n\r\nОбщо около 13 милиона сирийци са били разселени или са избягали в други страни.\n\r\nПрез последните години режимът на Башар Асад успя да си върне много изгубени територии, превзети преди време от бунтовници и джихадисти, благодарение на основните си съюзници - Русия и Иран, но една трета от земите на страната все още не са под контрола на Дамаск.\n\r\nВойната причини масови разрушения на инфраструктури и унищожи редица ключови сектори от икономиката, включително петролния.\n\r\nЩетите се оценяват на 400 милиарда долара (353 милиарда евро).\n\r\nПрезидентът Асад заяви в неделя, че страната му е в \"икономическа блокада\" заради международните санкции, наложени на режима от началото на войната.\n\r\nИзцяло в дипломатическа изолация от 2011 г. насам, сирийският режим от известно време плахо се завръща на регионалната сцена, заключава АФП във връзка със скорошните съобщения от Обединените арабски емирства и Бахрейн, че откриват отново посолствата си в Дамаск.\r\n ", "date": "2019.03.15", "title": "Войната в Сирия навлиза в деветата година - жертвите са над 370 000"}
{"url": "https://www.dnes.bg/stranata/2019/03/15/tyrgovci-pritesneni-za-novite-pravila-za-budkite-po-moreto.404684", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСобствениците на преместваемите обекти по морето започват подготовка за новия сезон. Те ще имат срок от една година да приведат обектите си според новите правила, приети от Народното събрание тази седмица.\n\r\nСпоред тях занапред главният архитект на града ще одобрява вида на павилионите, сергиите и други обекти. Общинските съвети пък ще издават съответната наредба. Законът регламентира площта и височината на сергията.\n\r\nПо-строг режим се въвежда и за капанчетата в парковете и градинките, като ДНСК ще може да разпорежда премахване на капанчетата и бараките. \nПромените в Закона за устройство на територията бяха внесени от лидера на НФСБ Валери Симеонов. Битката на Симеонов с незаконните обекти по морето започна още по времето на мандата му като вицепремиер. Политикът имаше своя визия за най-големия ни курорт Слънчев бряг, като настояваше всички павилиони да се премахнат, защото съсипват имиджа му.\n                    \n                    \n                \r\nБизнесът обаче приема голяма част от мерките за твърде ограничаващи. \"Силно сме разочаровани, дори силно притеснени, защото това е още един обръч около и без това стегнатото положение на бизнеса\", \n\r\nПравилата важат дори за павилионите в частни терени.\n\r\n\"Затвърждаваме позицията си, че сме държавата на ограниченията и абсурдите, защото частната собственост по Конституция е неприкосновена\", категоричен е представител на малкия бизнес.\n\r\nНовите правила за преместваемите обекти няма да влязат в сила за този сезон. Собствениците им ще имат време да ги приведат според изискванията.\n\r\nТърговците заподозряха обаче, че се прави разчистване на терени по морето за приближени до властта.", "date": "2019.03.15", "title": "Търговци притеснени за новите правила за будките по морето"}
{"url": "https://www.dnes.bg/obshtestvo/2019/03/15/aktrisa-podava-ryka-na-dvoiki-s-reproduktivni-problemi.404698", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБлизо 150 000 души в България имат различен репродуктивен проблем, който им пречи да усетят радостта от родителството. Данните изглеждат още по-стряскащи, когато към тях добавим голям процент застаряващо население и задаваща се демографска катастрофа.\n\r\nАктрисата Десислава Бакърджиева не гледа безучастно неприятната картина. В началото на март тя обяви, че ще дари две инвитро процедури. Всички хора с репродуктивни проблеми могат да участват в кампанията, изпращайки ѝ своите писма до 21 април.\n\r\n\"Българското население намалява. Децата заминават в чужбина, не желаят да продължат жизнения си път в нашата държава. Подрастващото поколение не е запознато какви са принципите човек да стигне до инвитро процедура. За да се стигне до тази предпоследна стъпка преди осиновяването, много семейства не са си направили съответните изследвания\", .\n                    \n                    \n                \r\nЕдната инвитро процедура е включена със стимуалция, а втората е с донорска яйцеклетка, отбеляза Деси Бакърджиева. По думите ѝ у нас все още има добри хора, които стават донори на яйцеклетки.\n\r\nСамата тя призна, че е била провокирана да се пусне в благородното начинание от факта, че скоро е изпълнявала роля на жена с репродуктивни проблеми, а близки до нея хора са минали през ада на невъзможността да станат родители. Освен това, по думите ѝ, изключително много хора са ѝ писали, че се сблъскват с този проблем.\n\r\n\"Общото е желанието да имат дете. Едно прекрасно същество да ти каже \"мамо\" и \"татко\". Тази кауза ме провокира още повече да вярвам в чудеса. Науката и вярата трябва да вървят ръка за ръка\", категорична е актрисата.\r\n ", "date": "2019.03.15", "title": "Актриса подава ръка на двойки с репродуктивни проблеми"}
{"url": "https://www.dnes.bg/top-novini/2019/03/15/strelba-v-djamiia-v-nova-zelandiia-jertvite-sa-desetki.404662", "text": "Стрелба беше открита в джамия в град Крайстчърч в Нова Зеландия. Един човек е задържан, предаде ДПА. Полицията съобщи, че има много жертви. \n\r\nПолицията действа в отговор на много сериозен и трагичен инцидент, включващ активен стрелец в централната част на Крайстчърч, посочи представител на силите на реда.\n\r\nЕдин човек е задържан, но според властите може да има и други извършители.\n\r\nТова е развиваща се ситуация и работим да потвърдим фактите. Можем обаче да потвърдим, че има множество жертви, каза представителят на полицията.\n\r\nПо информация на силите на реда жертвите са били на две места.\r\nЗагиналите в стрелбата са най-малко 27, посочва сайтът \"Отаго дейли таймс\", цитиран от ТАСС.\n                \n                \r\nВ болниците на града са закарани най-малко 30 души, допълва изданието.\n\r\nСвидетели посочват, че мъж в камуфлажно облекло, носещ автоматична пушка, открил безразборна стрелба в джамията \"Ал Нур\".\n\r\nПремиерът Джасинда Ардърн нарече случилото се днес \"един от най-мрачните дни в историята на Нова Зеландия\", допълва АП.\n\r\nТова е необичаен и безпрецедентен акт на насилие, посочи тя.\n\r\nПо думите й много от хората в джамията вероятно са мигранти. \"Нова Зеландия е техният дом. Те би трябвало да са в безопасност тук. В Нова Зеландия няма място за екстремно насилие\", подчерта Ардърн.\n\r\nОтбор по крикет от Бангладеш пристигал за молитва, когато стрелбата започнала, но всичките му членове са в безопасност, разказа треньор, пише БТА.\n\r\nПолицията призова гражданите да избягват джамиите в страната.\r\n ", "date": "2019.03.15", "title": "Стрелба в джамия в Нова Зеландия, жертвите са десетки"}
{"url": "https://www.dnes.bg/politika/2019/03/15/borkor-bori-korupciiata-obikaliaiki-uchilishta-i-detski-gradini.404664", "text": "Институцията БОРКОР, която преди година се вля в антикорупционната мегаагенция (КПКОНПИ), продължава да струва скъпо на данъкоплатците, без да е ясна ползата от нея. \n\r\nДокато беше самостоятелен орган, центърът, създаден по концепция на германеца Ролф Шлотерер, съветник на българското правителство от 2009 до 2013 г., и Цветан Цветанов, не можа да докаже на данъкоплатците ползата от съществуването си и многомилионната си издръжка. Рекламата му, че е \"комплексен кибернетичен модел за централно планиране и разработване на ефективно действащи мерки и системи от мерки срещу корупцията по стандарта за изпълнение на проекти на правителството на ФРГ V-Modell XT\", се оказа куха, пише „Сега“. \n                    \n                    \n                \r\nВ рамките на антикорупционната комисия служителите на бившия БОРКОР са зарязали кибернетичния модел и обикалят университети, училища и детски градини, за да внедряват антикорупционното обучение и възпитание на всички образователни нива. В резултат в УНСС вече е открита едногодишна магистратура „Противодействие на корупцията“. \n\r\nПреговаря се с Министерството на образованието и науката за разширяване обхвата на антикорупционното обучение в програмите на началните и средните училища.\n\r\n\"Комисията стартира инициатива за въвеждане на антикорупционно обучение в предучилищните групи на детските градини. През декември 2018 г. се проведе първото пилотно представяне в две детски градини, където с използването на подходящо развитите педагогически ситуации се положиха основите на формиране на морални ценности като „самодисциплина“, „честност“, „почтеност“, „приятелство“ и етични норми\", пише в годишния отчет на антикорупционната комисия. Целта била да се формира култура на нетолерантност към корупционното поведение сред младото поколение.\n\r\nБившите кадри на БОРКОР са се заели да създават „Антикорупционна библиотека“. Те дори са получили външно финансиране по три проекта на стойност над 430 000 лв. Анализирали са и 40 броя антикорупционни планове на министерствата и техните второстепенни разпоредители. Освен това били прочели 62 законопроекта, като излезли с бележки и предложения за наличието на корупционен риск. \n\r\nВ същото време парламентът не използва нито веднъж капацитета на Съвета по законодателството, в който влизат видни юристи с много по-голяма експертиза от бившите кадри на БОРКОР. \n\r\nНе е ясно колко на брой са анализаторите на корупцията, но според доклада общата численост на комисията и на нейната администрация е 482 щатни бройки, като към 31 декември 2018 г. заетите са 319. Бюджетът й за 2018 г. е бил 6.22 млн. лв., като през май е удвоен с постановление на правителството на 12.77 млн. лв.\n\r\n ", "date": "2019.03.15", "title": "БОРКОР бори корупцията, обикаляйки училища и детски градини"}
{"url": "https://www.dnes.bg/obshtestvo/2019/03/15/stiliian-kovachev-generalyt-geroi-kogoto-ne-iskaha-da-razberat.404637", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nDnes.bg продължава да ви показва героите на Българската армия в документалната поредица \"Нашите пълководци\" на ЗАД \"Армеец\" и сдружение \"Българска история\".\n\r\nСлед като вече ви запознахме с историите на майор Олимпий Панов и генерал Георги Вазов, третият епизод е посветен на човека, чието име е неразривно свързано с битките при Сливница, Пирот, Булаир и Шаркьой. Генерал Стилиян Ковачев е третият български военачалник, който оживява в късометражната поредица на сдружение \"Българска история\" и ЗАД \"Армеец\". \n\n\n\nКато юноша Стилиян Ковачев участва в подготовката на Априлското въстание и се налага да се крие чак до пристигането на руската армия. След Освобождението на България той постъпва във Военното училище в първия му легендарен випуск и служи в милицията на Източна Румелия. Съединението заварва 25-годишният капитан начело на дружина, която с началото на Сръбско-българската война е първата изпратена към Сливница. На 5 ноември, вдъхновявяна от своя командир, тя прави прочутия поход, като за 37 часа изминава в дъжд и сняг, през планини, 110 км. Бърза, защото е ясно, че всеки ден е съдбоносен. Самото пристигане на първото подкрепление от Юг, окрилява защитниците на Сливница.\n                    \n                    \n                \r\nДружината участва и в боевете при превземането на Пирот. От Сръбско-българската война Ковачев излиза с авторитета на командир, който умее да ръководи и да увлича войниците си. След войната Ковачев става последователно командир на полк, бригада и пехотна дивизия, а от 1905 г. е с чин генерал. С началото на Балканската война той повежда своя Родопски отряд, който изминава, понякога по кози пътеки, 220 км и достига Бяло море. По този начин е прекъсната връзката между османските сили в Тракия и Македония.\n\r\nСлед този успех генерал Ковачев е назначен начело на новосформираната Четвърта армия в Източна Тракия. Тя трябва да охранява брега на Мраморно море и да не допусне турско настъпление в тила на българските армии при Одрин и Чаталджа. Всъщност, османското Главно командване възнамерява да направи точно това и на 26 януари 1913 г. турците атакуват при Булаир, а на следващия ден правят военноморски десант при Шаркьой. Османският план е добър, но планът за отбрана е още по-добър. Ковачев остава хладнокръвен и заповедта му е категорична: „Позицията да се задържи. Нито крачка назад!“ Той умело оперира с резервите си и ги изпраща в нужния момент на нужното място. Така е провален последният опит за турско настъпление през войната, която скоро след това приключва.\n\r\nПрез Междусъюзническата война Четвърта армия заема фронт в Македония и има срещу себе си основните сръбски сили. През юни 1913 г. Ковачев е назначен едновременно и за министър на войната, но няма как да бъде едновременно в София и в Македония, затова остава в неведение за военните действия. Но осъзнал ясно, че съседната му Втора армия отстъпва и открива неговия тил, генералът апелира към правителството да търси дипломатически изход от войната. Това и до днес се тълкува по различен начин – за едни е признак на слабост, за други е израз на гражданска смелост. \n\r\nГенерал Ковачев е отстранен от командването на Четвърта армия и от правителството. По думите на неговия биограф Илия Мусаков: \"Генерал Ковачев не беше разбран, не защото не беше ясен, а защото имаше хора, които не искаха да го разберат!\"", "date": "2019.03.15", "title": "Стилиян Ковачев – генералът герой, когото не искаха да разберат"}
{"url": "https://www.dnes.bg/football/2019/03/15/obameiang-vdyhnovi-arsenal-za-3-0-nad-ren.404663", "text": "Пиер-Емерик Обамеянг влезе в ролята на супергероя Черната Пантера, за да класира Арсенал за 1/4финалите в Лига Европа.\r\nНападателят се отчете с два гола и асистенция при успеха над Рен с 3:0, с който лондончани напълно ликвидираха изоставането си от 1:3 след първия двубой.\r\nАртилеристите вкараха два ранни гола, което ги постави в отлична позиция, а след това с внимателна игра контролираха мача и не допуснаха много положения пред вратата си, за да постигнат впечатляващата победа и обрата, в който мнозина се съмняваха.\r\nВ състава на Арсенал имаше 2 промени от победата над Манчестър Юнайтед, като Чех и Мустафи стартираха на местата на Лено и наказания Сократис. Очаквано Лаказет започна, а Мхитарян бе сред резервите.\r\n ", "date": "2019.03.15", "title": "Обамеянг вдъхнови Арсенал за 3:0 над Рен"}
{"url": "https://www.dnes.bg/obrazovanie/2019/03/15/zanaiatite-nastypvat-profesionalnite-paralelki-rastat.404661", "text": "Професионалните паралелки, в които учениците ще учат и усвояват занаят, постепенно се увеличават за сметка на профилираните, част от които са езиковите и които са в застой. Това предвиждат предложенията за план-прием след 7-и клас от шефовете на регионалните управления на образованието в страната. Окончателният трябва да бъде одобрен от просветното министерство до края на април.\n\r\nВ София предлагат 383 паралелки или с 2 по-малко за настоящата учебна 2018/2019-а, когато бяха предложени 385. За място в тях ще се борят 10 488 ученици, които са с 400 повече от тази година. \n\r\nОт столичния инспекторат залагат в план-приема 154 професионални паралелки, което е с 5 повече. Сред новите възможности за гимназистите са „Облекла по поръчка“ в ПГ по облекло „Княгиня Мария Луиза“, „Бутикови облекла“ в ПГ по текстилни и кожени изделия, както и „Експлоатация на автомобилния транспорт“ в Професионална гимназия по транспорт „Макгахан“, която се завръща в заложените в план-приема паралелки след отсъствие от 10 г.\n                    \n                    \n                \r\nНай-голям дял от профилираните паралелки заемат тези с профил „чужди езици“ (54%), а след тях се нареждат тези в STEM направления – математика, информатика, природни науки, информационни технологии. \n\r\n„Постарали сме се да бъдем гъвкави. Работили сме в екип с директорите, за да направим един добре балансиран прием“, обясни шефката на столичния инспекторат Ваня Кастрева. Въпреки че профилираните паралелки все още са повече от професионалните – 229, те са със 7 по-малко от предходния план-прием, когато бяха 236.\n\r\n„Продължаваме тенденцията за плавно намаляване на профилираните паралелки за сметка на професионалните“, заяви Кастрева.\n\r\nСред всички паралелки в столицата има 20 със защитени специалности от професии или 15 с очакван недостиг от специалисти на пазара на труда.\n\r\nВ ПГТЕ „Хенри Форд“са предложени общо 11 специалности, от които 2/3 попадат в този списък, обясни нейният директор инж. Таньо Стойчев. Една от тях е „Подемна и асансьорна техника“, която не е събирала необходимия брой кандидати от 11 г. За да привлекат желаещи и да направят по-интересна защитената специалност, гимназията ще бъде оборудвана с учебен асансьор. Инж. Стойчев обясни, че вече са водили преговори с водещи фирми. Те ще бъдат създадени до 2 години и така, когато учениците започват обучението си по профилираните предмети, ще имат къде да практикуват още преди да завършат.\n\r\nДобър пример за съчетаване на език и STEM специалност е Втора английска езикова гимназия „Томас Джеферсън“. Директорката на школото Емилия Лазарова обясни, че 7-те паралелки, които предлагат освен втори профилиращ немски, испански или руски, в гимназията има и трети акцент в областта на биологията, химията, физиката, математиката, информационните технологии.\n\r\n„Преподаването на природните науки на английски език е една по-добра предпоставка за изучаването им и дава възможност за по-активно включване на учениците“, коментира тя. Учениците могат да използват повече онлайн източници, чуждоезикова литература.\n\r\nВ Пловдив предлагат 236 паралелки - 88 профилирани и 148 професионални. Така от регионалния инспекторат залагат с 34 професионални паралелки повече спрямо настоящата година. Предвижда се те да имат превес над профилираните съответно на 63% към 37%. В Пловдив също насърчават разкриването на повече STEM профили. Ако заложеният план-прием се изпълни, в Пловдивска област ще има 9% ръст на тези специалности.\n\r\n164 паралелки предлагат възможности за развитие на 4001 деца след 7 клас във Варненско, съобщи шефката на РУО-Варна Венцислава Генова. От тях 65 са профилирани, а 99 – професионални. 44 от профилираните пък са STEM, а останалите 21 са насочени към други профили. 22 от професионалните паралелки пък са технически, 11- IT и останалите 66 са други профили. Има също 1 вечерна и 2 задочни паралелки. По общо 16 професии се очаква недостиг на кадри на пазара на труда и още 11 по защитените от държавата професии.\n\r\nВ Шумен предлагат 32 паралелки по STEM профили, технически и IT професии. Учениците, които ще бъдат обхванати в тези паралелки, са 54% от общия брой ученици в профилирани и професионални паралелки в областта. Професионалните паралелки също ще бъдат 32, като те ще дават възможности в 8 професионални области в 22 професионални направления в сферата на туризма, транспорта, храненето и други.\r\n ", "date": "2019.03.15", "title": "Занаятите настъпват, професионалните паралелки растат"}
{"url": "https://www.dnes.bg/notifikacii/2019/03/15/ruski-kosmicheski-korab-s-trichlenen-ekipaj-se-skachi-s-mks.404665", "text": "Пилотираният руски космически кораб \"Съюз МС-12\" с нов екипаж на борда се скачи в автоматичен режим с Международната космическа станция (МКС), предадоха ТАСС и Асошиейтед прес.\r\nКорабът докара на МКС руския космонавт Алексей Овчинин и астронавтите от НАСА Ник Хейг и Кристина Кох, които ще останат на орбиталната станция 204 денонощия. Те се присъединяват към Ан Макклейн от НАСА, Олег Кононенко от Роскосмос и представителя на Канада Давид Сен-Жак.\n\r\nКосмонавтите ще проведат стотици експерименти в областта на биологията, биотехнологиите, физическите и природните науки. \r\nНа 29 март трябва за първи път в историята две жени да излязат в открития космос - това ще бъдат Кох и Макклейн.\r\n \r\n/БТА/\r\n ", "date": "2019.03.15", "title": "Руски космически кораб с тричленен екипаж се скачи с МКС"}
{"url": "https://www.dnes.bg/notifikacii/2019/03/15/atakata-v-djamii-v-nova-zelandiia-strelial-bial-myj-krainodesen-antiimigrant.404668", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЕдиният от нападателите, открили стрелба в две джамии в град Крайстчърч в Нова Зеландия, е австралиец с крайнодесни и антиимигрантски нагласи. Свидетел описа нападателя като \"бял мъж, между 30 и 40-годишен, облечен в униформа\".\n\r\nТрима мъже и една жена са арестувани след стрелбата в две джамии в новозеландския град Крайстчърч.\n\r\nПо информация на местни медии жертвите са най-малко 27 души, а в болница с огнестрелни рани са приети други 30 души.\n\r\nОт полицията съобщиха, че са открити няколко импровизирани взривни устройства, прикрепени към автомобили.\n\r\nМъж, поел отговорност за нападението, е оставил антиимигрантски манифест от 37 страници, в който обяснява кой е и какви са причините за действията му. Той заявява, че ги възприема като терористична атака.\n                \n                \r\nСпоред американски медии стрелбата е била излъчвана на живо в социалните медии, съобщи Bulgaria ON AIR.\n\r\nВластите призоваха хората да избягват района около двете джамии, а всички училища във втория по големина град в страната бяха затворени до второ нареждане.\n\r\nВластите в Австралия заявиха, че ще сътрудничат на Нова Зеландия с разследването на нападението.\r\nПремиерът на Нова Зеландия Джасинда Ардърн нарече случилото се днес \"един от най-мрачните дни в историята на Нова Зеландия\". Това е необичаен и безпрецедентен акт на насилие, посочи тя.\n\r\nПо думите й много от хората в джамията вероятно са мигранти. \"Нова Зеландия е техният дом. Те би трябвало да са в безопасност тук. В Нова Зеландия няма място за екстремно насилие\", подчерта Ардърн.\n\r\n\n\r\n ", "date": "2019.03.15", "title": "Атаката в джамии в Нова Зеландия: Стрелял бял мъж, крайнодесен, антиимигрант"}
{"url": "https://www.dnes.bg/notifikacii/2019/03/15/svetoven-uchenicheski-protest-sreshtu-promenite-v-klimata.404667", "text": "Хиляди ученици излязоха от клас днес в Нова Зеландия, поставяйки началото на световния ученически протест срещу бездействието на властите по проблема с климатичните промени, предаде Ройтерс.\n\r\n\"Климатичната промяна е по-лоша от Волдемор\", гласеше саморъчно направен плакат, сравняващ измененията в климата със злия магьосник от поредицата за Хари Потър.\n\r\n\"Бас ловя, динозаврите също са мислели, че имат време\", се четеше на друг от плакатите, с които ученици и техни родители преминаха край сградата на парламента в новозеландската столица Уелингтън.\n\r\nУченически протести се проведоха в 30 града в страната. Такива са планирани също в Австралия, Европа и САЩ за днешния ден.\n                \n                \r\nНовозеланският премиер Джасинда Ардърн, която обеща 100 млн. новозеландски долара (68 щ. д.) за намаляване на емисиите парникови газове, подкрепи ученическите стачки. По думите й тийнейджърите не бива да чакат, докато станат достатъчно големи, за да упражнят правото си на глас.\n\r\nВ Австралия стотици младежи се събраха в Кернс, град недалеч от Големия бариерен риф. На южния континент протести са планирани в 56 града, в които се очаква да се включат 50 до 60 000 ученици, според организаторите, пише БТА.\n\r\n\"Каква е ползата от училището, ако не ни остане планета, на която да живеем?\", заяви 16-годишната Ема Демарчи.\n\r\nПо думите й трите основни искания на австралийските ученици са 100 процента възобновяема енергия до 2030 година, никакви нови проекти на изкопаеми горива и да бъде спряна планираната въглищна мина \"Адани\" в щата Куинсланд.\n\r\nДемонстрациите са част от световната вълна ученически протести, която започна през август 2018 година, когато 16-годишната шведка Грета Тунберг започна протести пред сградата на парламента в учебни дни. Норвежки депутати в последствие номинираха тийнейджърката за Нобелова награда за мир.\n\r\n ", "date": "2019.03.15", "title": "Световен ученически протест срещу промените в климата"}
{"url": "https://www.dnes.bg/index/2019/03/15/receptata-dnes-dietichna-supa-za-otslabvane.404577", "text": "В нея няма картофи и фиде, но включва два много важни компонента за изгаряне на излишните мазнини – джинджифил и корен от целина.\r\n \r\nЕто и необходимите съставки за нейното приготвяне:\r\nНарежете месото като за супа и го сложете да се вари. Целината се нарязва на кубчета, лукът на тънки колелца, морковите се настъргват на едро ренде, а броколите също се нарязват на по-малки розички. Когато месото е почти готово може да прибавите и зеленчуците заедно с билките, зехтина и да варите докато омекнат.\r\n\r\n", "date": "2019.03.15", "title": "Рецептата Dnes: Диетична супа за отслабване "}
{"url": "https://www.dnes.bg/notifikacii/2019/03/15/osydiha-italianec-syznatelno-zaraziaval-jeni-sys-spin.404666", "text": "Италианец, заразен със СПИН и предал го на жени, с които е спал, бе осъден на 16 години и 8 месеца затвор по обвинение в \"съзнателно убийство\" и причиняване на сериозни травми, предаде ДПА, цитирайки агенция АНСА.\n\r\n35-годишният Клаудио Пинти чу присъдата си от съда в Анкона. Неговите адвокати обмислят дали да я обжалват. \n\r\nПинти бе арестуван миналата година, след като една от жертвите му подаде сигнал срещу него в полицията. Друга от тях, за която се твърди, че му е била постоянната приятелка, почина през юни 2017 година. \n\r\nСамият той се самообяви за \"отрицател\" на съществуването на вируса ХИВ, който причинява Синдрома на придобитата имунна недостатъчност или СПИН. Въпреки значителния напредък в борбата за живота на заразените през последните години болестта все още причинява смърт на стотици хиляди хора по света, отбелязва ДПА, цитирана от БТА.\n                \n                \r\nКогато Пинти бе арестуван през 2018 г., полицията го описа като редовен посетител на сайтове за запознанства по интернет. Той е носител на вируса ХИВ от над 10 г. и се предполага, че може да е заразил над 200 жени. За осъждането му обаче се оказаха достатъчни само два документирани случая.\r\n ", "date": "2019.03.15", "title": " Осъдиха италианец, съзнателно заразявал жени със СПИН"}
{"url": "https://www.dnes.bg/obshtestvo/2019/03/15/zimata-si-trygva-dnes-uikendyt-topyl-i-priiaten.404670", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПетъкът започна със студено и ясно време. Облаците днес ще се разкъсват, а в Западна България дори и слънцето ще се показва често, докато в източните части на страната ще е по-облачно и на места се очакват слаби дъждове. Това прогнозира .\n\r\nТой каза, че температурите днес ще са приятни и нормални за месец март, каквито са през тази седмица, между 9 и 14 градуса.\n\r\nМатев обясни, че през почивните дни ни очаква чувствително затопляне и разкъсване на облачността. Това ще доведе до повече слънчеви часове и повишаване на максималните температури.\n                    \n                    \n                \r\nСиноптикът предупреди обаче, че това повишаване ще доведе до лавинна опасност в планините.\n\r\nМатев прогнозира още, че в неделя температурите ще са типични за месец май. Подобни високи стойности от 20, а дори и повече градуса, ще има и в началото на следващата седмица, но от вторник ще започне ново заоблачаване и бавно понижаване на температурите. То ще бъде още по-отчетливо от средата на следващата седмица.\r\n ", "date": "2019.03.15", "title": "Зимата си тръгва днес. Уикендът топъл и приятен"}
{"url": "https://www.dnes.bg/obshtestvo/2019/03/15/ot-denvyr-do-s-chavdar-da-izberesh-bylgariia-zaradi-rodniia-hliab.404575", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Защо двама географи отварят пекарна - собствен бизнес, в родното си село. Кое ги мотивира да напуснат уредения си живот в Съединените щати? Тази седмица в \"Завърналите се с Петя Кертикова\" Bulgaria ON AIR ни отвежда в една от най-малките общини в България - Чавдар.\n\r\nАнтон и Мария се завръщат от Щатите, за да отворят собствен бизнес в с. Чавдар в едноименната община. Тяхното верую е \"Хляб не се хвърля\".\n\r\nДвамата изкарват 13 години в Денвър преди да вземат решение да се приберат в България. Причината е нарастващата вълна от насилие зад Океана. След завръщането си те решават да се впуснат в света на бизнеса. Сега двамата дават работа на петима души от региона. \n                    \n                    \n                \r\n\"Пускахме хляб няколко пъти седмично, който обаче не се продаваше. Затова го раздавахме. Когато излезе крайният продукт и разчупя топлия хляб, ми се разтапя сърцето. Винаги сме си говорили, че един ден ще се приберем. Като отидохме в САЩ имаше по 1-2 масови стрелби в годината. Накрая станаха всеки месец. Затова и решихме да се приберем\", разказа Антон Митов.\n\r\nНеговата половинка Мария Цачева пък разкрива, че вече са сбъднали американската си мечта и сега трябва да сбъднат българската си. Затова и вкарват всичките си пари в новия бизнес.\n\r\n\"Взехме решение да направим наш бизнес. Сутрин, като ставахме за хляб, той вече беше свършил и така се решихме да направим пекарна. В началото нямахме идея как се пече хляб. Идеята за хляба ни доведе тук, за да можем да прекарваме повече време с близките си\", сподели тя.", "date": "2019.03.15", "title": "От Денвър до с. Чавдар: Да избереш България заради родния хляб"}
{"url": "https://www.dnes.bg/stranata/2019/03/15/beltychnite-dieti-i-tezi-s-mnogo-meso-sa-opasni-za-bybrecite.404606", "text": "Белтъчните диети, които са изключително рекламирани от фитнес инструктори и манекени, са опасни за бъбреците, съобщи във Варна националният консултант по детска нефрология доц. Анелия Буева, предава БТА. \n\n \n\r\nСпоред нея е лошо, че никой не казва на младежите за този проблем, който води до увреждания в по-далечен план. Прекомерната консумация на месо е рисковано за хората във всички възрасти, категорична е доц. Буева. Тя уточни, че при този тип хранене бъбреците се натоварват и умират нефрони, които не могат да се възстановяват.\n\r\nДруг проблем при българите е прекомерната консумация на сол. Наднорменото тегло води до рискове не само за сърцето, а и за бъбреците, алармира докторката. \n                    \n                    \n                \r\nПри децата фактор за хронични бъбречни заболявания са вродените аномалии на отделителната система и повишеният белтък в урината, посочи Буева. Тя уточни, че е добре родителите да се възползват от възможността за провеждане на профилактичен преглед на децата над 7 години с тест-лента веднъж годишно. \n\r\nСпоред Буева е наложително и днешният ден - Световният бъбречен ден - да стане достояние за гимназистите, които да се запознаят с рисковете за здравето си.\n\r\nБъбреците ни страдат и от влошеното състояние на околната среда и фините прахови частици във въздуха, каза  доц.Стефан Кривошиев, председател на Българската бъбречна асоциация. \n\r\nРазличните видове пластмаси, включително тефлонът, също водят до увреждания на бъбреците, допълни Кривошиев. По думите му около 15 на сто от хората, които имат такъв тип заболяване не са наясно със състоянието си. Експертът допълни, че бъбречните болести непрекъснато се увеличават в световен мащаб и според СЗО до 2040 г. ще се изкачат от настоящото 16 до пето място като причина за загубени години живот.", "date": "2019.03.15", "title": "Белтъчните диети и тези с много месо са опасни за бъбреците"}
{"url": "https://www.dnes.bg/stranata/2019/03/15/konsumatorski-igri-prava-problemi-i-kakvi-sa-jalbite.404672", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Продавачите правят и невъзможното, за да опаковат и продадат своята стока на максимално голям брой хора, а купувачите дебнат точния момент да задоволят своите нужди на минимална цена. Кой надделява в сложната консуматорска игра и как се променя потребителската ни култура?\n\r\n\"Развиват се две крайности. Има хора, които са изключително добре запознати, много се интересуват, дори малко прекаляват. Но има и огромна част от хора, които стават все по-небрежни и незаинтересовани. Правата ни лесно може да си останат на хартия, ако не се грижим за тях. Човек може да избегне огромен брой неприятности, ако познава добре правата си\", обясни изпълнителният директор на Асоциация \"Активни потребители\" Богомил Николов.\n                    \n                    \n                \r\nПред  той посочи, че страната ни е сравнима като население с Австрия. Но на всяко заведено дело от потребител в България, то в Австрия има 100 такива дела. По думите на Николов, в западните държави хората са в пъти по-активни към правата си.\n\r\n\"У нас преобладава разбирането, че някой друг трябва да се грижи за моите права. Най-опасното нещо са храните, защото там най-малко зависи от нас. Интернет също е много рисково място, но този риск е компенсиран с най-много права\", каза още гостът в \"България сутрин\".\n\r\nНиколов предупреди, че все още има много интернет магазини, които нямат посочен телефон и адрес, но те процъфтяват, тъй като потребителите сме небрежни.\n\r\n\"В Англия над 80-90% от хората пазаруват поне веднъж месечно от интернет, докато в България този процент се движи около 25. Това до голяма степен се дължи на страха от финансови измами\", даде пример експертът.\r\nЗа храните, експертът обясни, че няма магическа формула, гарантираща всичко да бъде всичко перфектно на пазара, но има постоянна борба. В по-развитите държави с финансово съдействие на бюджета са създали система за тестване на продукти. У нас ние правим по два-три теста на година, а белгийците, например по два-три на месец. \n\r\n\"Обществените услуги, с други думи - естествените монополи, си остават основен генератор на проблеми, жалби, разправии...Хората идват при нас, но не си пазят бележките, договорите и така и те не помагат за решаване на собствените си проблеми\", завърши Богомил Николов. \n\r\n ", "date": "2019.03.15", "title": "Консуматорски игри: Права, проблеми и какви са жалбите?"}
{"url": "https://www.dnes.bg/notifikacii/2019/03/15/terorizym-na-jivo-strelecyt-ot-kraistchyrch-izlychval-video-vyv-facebook-18.404678", "text": "Един от нападателите в Нова Зеландия е излъчвал на живо атаката във Facebook, убивайки десетки хора в джамия в Крайстчърч.\n\n\n\r\nПо последна информация 40 души са загинали при стрелбата в Крайстчърч. Премиерът на Нова Зеландия Джасинда Ардерн нарече убийствата \"терористична атака\". Ранени са най-малко 48 души, сред тях и деца. \n\r\nНападателят е заснел в 16-минутно видео атаката. То е било видимо в страницата на Брентът Тарант във Facebook, но е свалено от социалната мрежа.\r\nОт кадрите става ясно, че е снимал с екшън камера. Мъжът е в специално облекло и кара към джамията \"Ал Нур\" в центъра на града. След това той паркира и взима оръжието си и влиза в джамията. \n                \n                \r\n Във видеото се вижда, че в колата си той пренася редица оръжия. \n\r\nВижда се още, че мъжът прекарва няколко минути в джамията и презарежда пушката си няколко пъти. В един момент той излиза от джамията и отива до колата си, за да смени оръжието. Тогава стреля по хора по улицата, а след това се връща отново и систематично почва да стреля по хората. \n\r\nПосле напуска, застрелва минувач и бяга с колата си. \n\r\nОт полицията в Нова Зеландия заявиха, че работят по свалянето на кадрите. \n\r\nВластите повишиха нивото на опасност за страната от ниско във високо. Четирима души са арестувани, сред тях една жена и един австралиец.", "date": "2019.03.15", "title": "Тероризъм на живо: Стрелецът от  Крайстчърч излъчвал видео във Facebook (18+)"}
{"url": "https://www.dnes.bg/politika/2019/03/15/v-parlamenta-kvorum-na-ryba-shestima-ot-volia-spasiha-petyka.404679", "text": "Парламентът аха да не заработи в петък. При първата регистрация в 9 ч. се оказа, че в пленарната зала са 119 законотворци, при нужните 121, за да има кворум. При втория опит на работните си места бяха 125 народни избраници като шестима от тях бяха от \"Воля\". Лидерът на партията Веселин Марешки вчера първо обяви, че и неговите депутати ще бойкотират парламента, така както това направиха от БСП. След това пък промени позицията си и настоя, че нямало да напускат Народното събрание, защото в сряда предстояли разговори с ГЕРБ и чак след това щяло да стане ясно дали депутатите от \"Воля\" ще откажат да участват в работата на НС. ", "date": "2019.03.15", "title": "В парламента кворум на ръба. Шестима от \"Воля\" спасиха петъка"}
{"url": "https://www.dnes.bg/politika/2019/03/15/celuvkata-na-radeva-gaf-ili-nepoznavane-na-etiketa.404671", "text": "Непознаване на етикета или неволен гаф стоят зад действията на Десислава Радева по време на президентската визита в Словения? Президентшата първо целуна словенския президент по бузата, а след това сама изтри следите от червило.\n\n\n\r\nПоради факта, че самата Радева е професионален PR, тя се опитала да замаже гафа, категоричен е експртът по протокол Милена Хлебарова. По протокол целувката е позволена.\n\r\nДесислава Радева е допуснала обаче още един гаф, навлизайки в личното пространство на словенския държавен глава, предаде .\n\r\nЦелувката изненадала искрено съпругата на Пахор, което си проличало по реакциите ѝ, останали скрити от камерите.\n                    \n                    \n                \r\nА словенският президент сподели снимка от любопината ситуация в своя Instagram профил.\n\r\nБорут Пахор е известен с галантното си отношение към нежния пол. Негови снимки с първите дами на хърватската политическа сцена от години са обект на коментар в медиите в региона.\n\r\n ", "date": "2019.03.15", "title": "Целувката на Радева: Гаф или непознаване на етикета"}
{"url": "https://www.dnes.bg/index/2019/03/15/burberry-maha-nenujnite-opakovki-do-2025-g.404647", "text": "От Burberry поемат следващата стъпка към устойчивия модел в модната индустрия. Според доклади на компанията, марката планира да премахне всички ненужни опаковки до 2025 година.\r\nДо шест години, всички опаковки на Burberry ще бъдат за многократна употреба или биоразградими.\r\n \r\nЛуксозната марка вече премахна ламинирането на пликовете си и съсредоточава усилия в заменянето им с природосъобразни такива до края на 2019.\r\n \r\nОсвен това от марката ще лансират програма за рециклиране и използване на стари закачалки за дрехи.\r\n \r\nBurberry вече са част от големия брой модни марки, които предприеха сериозни и отговорни стъпки към природосъобразна индустрия и устойчив модел в модата.\r\n \r\nПрез септември 2018 г. те преустановиха използването на истински кожи и прекратиха практиката за използване на излишни запаси.\r\n \r\n", "date": "2019.03.15", "title": "Burberry маха ненужните опаковки до 2025 г. "}
{"url": "https://www.dnes.bg/stranata/2019/03/15/ot-mechtana-pochivka-koshmar-pytnici-izostaveni-posred-nosht.404677", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Вместо приятна почивка, пътуването на група българи се превръща в истински кошмар. Хората, които бяха изоставени от автобусна компания посред нощ, подават жалба в Държавната автомобилна администрация. Групата смята да заведе и колективен иск срещу фирмата и да я осъди.\n\r\nВсичко се е случило преди десетина дни в Пловдив, когато група българи се прибирали от екскурзия в Египет към София.\n\r\n\"Преди три месеца закупихме билети за превоз до Истанбул. Групата беше от 20 души, 5 души бяха от София, 14 от Пловдив и един от Хасково. Автобусът тръгва от Благоевград-София-Пловдив-Хасково-Истанбул, на връщане трябваше да е същият маршрут по обратен път\", споделиха част от потърпевшките пътници за \"България сутрин\".\n                    \n                    \n                \r\nПроблемите обаче не спират през цялото пътуване. Преди да преминат границата на отиване, на всеки пътник, който не е имал алкохол в себе си, е раздадена по една бутилка, която да пренесе.\n\r\nТоалетната в автобуса също не е можела да се използва, като пътниците са били осведомени, че не работи, но според тях причината е била друга.\n\r\nНа връщане към България групата е била прекачвана няколко пъти от един автобус в друг. След това от Истанбул до Пловдив няма нито една почивка, а шофьорът кара нервно и бързо, за да навакса време.\n\r\nОколо час след полунощ автобусът пристига в Пловдив и оставя пътниците там, за да чакат друг автобус до София. Такъв обаче не пристига до 3 часа сутринта.\n\r\nПътниците многократно звъняли на шофьора, който трябвало да дойде и да ги върне в София, но така и не получили точна информация дали и кога ще се появи. След няколко часа на студа започнали да търсят алтернативни варианти, за да се приберат в столицата.\n\r\nСлед злополучното прибиране, двама от мъжете многократно търсят контакт с представител на автобусната фирма, но среща им е отказвана.\n\r\n\"Искаме да заведем жалба срещу тях. Имаме намерение и да осъдим тази фирма. Цялата група сме готови да заведем дело\", категорични бяха пътниците пред .\n\r\n ", "date": "2019.03.15", "title": "От мечтана почивка - кошмар: Пътници изоставени посред нощ"}
{"url": "https://www.dnes.bg/politika/2019/03/15/volia-si-vdiga-akciite-niama-osnovaniia-za-politicheska-kriza.404683", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКворумът без \"Воля\" би могъл да бъде доста проблематичен, но както се разбра - няма да бъде. \"Воля\" вероятно си вдига акциите. Напускането на парламента е много рискован ход.\n\r\nТова посочи в \"България сутрин\" политологът Антоний Тодоров, коментирайки решението на партия \"Воля\" да напусне Народното събрание. Още преди седмици това сториха и депутатите от БСП. От \"Воля\" обаче уточниха, че от време на време ще се регистрират, но няма да участват в дебатите. \n\n\"Напускането на парламента от депутати или парламентарна група е извънредна ситуация. Такова нещо би трябвало да се оправдае с грубо нарушаване на правилника на парламента или нарушаване на принцип. Само че не може да продължава твърде дълго, защото се губи смисълът на цялото занимание, наречено парламент\", обясни Тодоров.\n                    \n                    \n                \r\nТой бе категоричен, че такъв вид преиграване започва да става истински контрапродуктивно. А по думите му от ГЕРБ усещат, че може да се разпадне коалицията с ОП, затова поглеждат към ДПС.\n\r\nПолитологът Стойчо Стойчев настоя, че в България отдавна парламентарната дейност се е превърнала в циркаджийство. Важните хора в една партията станаха пиарите, а не политиците, смята той. \"Ставаме апатични към такъв тип действия. Българската политика стана публичен имидж\", \n\r\nТой подчерта още, че няма основания за политическа криза, защото нямало страшно, ако парламентът не законодателства за известно време.\n\r\nДепутатът от ГЕРБ Анна Александрова заяви пред репортер на Bulgaria ON AIR, че няма политическа криза за ГЕРБ и \"Обединени патриоти\", както и че няма проблем с кворума в пленарната зала.\n\r\n\"Надхвърляме 121 депутата. Искрено се надявам, че \"Воля\" ще преразгледат своята позиция, имайки предвид, че г-н Марешки е отговорен политик, който се ангажира с проблемите на българските граждани\", коментира тя.\n\r\nАлександрова отрече партия ГЕРБ да се е отметнала от позицията си за задълженията на вероизповеденията, за които стана ясно, че няма да се опрощават, а ще се разсрочват. По думите ѝ от БСП са се заиграли със страховете на хората.", "date": "2019.03.15", "title": "\"Воля\" си вдига акциите? Няма основания за политическа криза"}
{"url": "https://www.dnes.bg/pop/2019/03/15/poslednata-pesen-na-grafa-za-liubov-volia.404686", "text": "\r\nГрафа представи новия си сингъл \"Последната песен\", както и видеото, което ни пренася в диви райски кътчета на Индия.\n\r\nКлипът е заснет в Гоа и при езерото Самбхар в Раджастан. В сюжета му непрекъснато се преплитат темите за християнската вяра, семейните ценности, сбогуването, смисъла на живота и вечността. Зрителят се наслаждава на красиви природни кадри, храмове с многовековна история, среща с индийската култура и традиции.\n\r\n\"Това е песен за любовта, сбогуването и силата да продължиш напред\", споделя Графа.\n                    \n                    \n                \r\nКлипът на \"Последната песен\" е едно от двете видеа, които Графа снима в Индия в края на 2018 година. През ноември излезе \"Огън\", а само преди няколко седмици Влади Ампов, Любо Киров и Орлин Павлов зарадваха феновете си с общата \"Приятели завинаги\". В момента Графа работи по новия си албум, който очакваме в началото на лятото. \n\r\nПрез април му предстои концерт в столичния София Лайв Клуб (12 април) и  мини турне в градовете Благоевград (15 април), Габрово (16 април) и Свиленград (23 април).", "date": "2019.03.15", "title": "\"Последната песен\" на Графа – за любов, воля..."}
{"url": "https://www.dnes.bg/notifikacii/2019/03/15/erdogan-prokle-napadatelite-na-djamii-v-nova-zelandiia.404685", "text": "Турският президент Реджеп Ердоган осъди остро въоръжените нападения срещу две джамии в новозеландския град Крайстчърч, при които бяха убити 40 души, съобщи турската телевизия СиЕнЕн-Тюрк.\n\r\nОстро осъждам терористичното нападение срещу мюсюлмани, които са се молили, и проклинам извършителите на атаките, написа тази сутрин турският президент в акаунта си в Тwitter.\n\n\n\r\nНека почиват в мир братята ни, загубили живота си при нападенията. Пожелавам бързо възстановяване на ранените, написа още Ердоган.\n\r\nВъоръжени лица нахлуха днес в две съседни джамии в Крайстчърч след дневните молитви (около 13,45 ч. местно време; 2,45 ч. българско време - бел. ред.) и блокираха входовете. Нападателите са открили стрелба, при която по последни данни са били убити 40 души, а 48 са били ранени, 20 от които тежко. Досега са задържани четирима души - трима мъже и една жена.\n                \n                \r\nСпоред информация на турската телевизия НТВ засега няма данни за убити или ранени турски граждани.\n\r\nМъж, поел отговорност за нападението, е оставил антиимигрантски манифест от 74 страници, в който обяснява кой е и какви са причините за действията му, информира Асошиейтед прес, цитирана от БТА.\n\r\nПо данни на НТВ в манифеста е имало отправена заплаха и към турците, живеещи в Нова Зеландия.", "date": "2019.03.15", "title": "Ердоган прокле нападателите на джамии в Нова Зеландия"}
{"url": "https://www.dnes.bg/football/2019/03/15/atletiko-syzria-konspiraciia-vtoriiat-gol-na-iuve-bil-neredoven.404682", "text": "Реваншът от 1/8-финалите в Шампионска лига между италианския хегемон Ювентус и Атлетико Мадрид е сред най-коментираните теми в последните дни.\r\n\"Старата госпожа\" изигра брилянтен мач, спечели с 3:0 в Торино с хеттрик на Кристиано Роналдо и се класира за следващата фаза на турнира с общ резултат 3:2.\r\n \r\nВторият гол на петкратния носител на Златната топка дойде след технологията за преминаване на топката на голлинията. За разлика от ВАР, тя се смята за безпогрешна и часовникът на главния съдия вибрира, когато има гол.\r\n \r\nНо в Испания подложиха попадението на съмнение, въпреки че този метод е обявен за 100% надежден. На пръв поглед изглеждаше, че ударът на Роналдо е спасен от Ян Облак и според потребителя Cholo14Rey това е било точно така.\r\n \r\nТой е направил видео разбор на положението. Според него голлинията е по-тясна от аутлинията с 12,4%, което означава, че всъщност топката не влиза във вратата си с целия обем. Фенът на Атлетико твърди, че технологията е фалшива и голът не е трябвало да бъде зачетен. \"Това показва какво чувстваме всички: топката не пресича линията с целия обем\", завършва запалянкото на мадридчани.\r\n \r\nПрипомняме, че технологията се използва на голям форум за първи път на Мондиал 2014 в Бразилия. Тя е съставена от две системи \"Ястребово око\" и \"ГолРеф\". В топката е поставен чип и електромагнитната антена открива дали има попадение или не. Когато има, умният часовник на рефера изпраща сигнал чрез вибрация. Отделно осем камери записват на висока скорост траекторията на кълбото. И след като всички снимки от различните ъгли се наслагват, се прави 3D визуализация, която зрителите виждат на телевизорите си.\r\n \r\n\r\n \r\n ", "date": "2019.03.15", "title": "Атлетико съзря конспирация! Вторият гол на Юве бил нередовен"}
{"url": "https://www.dnes.bg/notifikacii/2019/03/15/sled-krizata-s-boeing-idva-li-nov-balans-na-silite-v-nebeto.404674", "text": "Кой ще се възползва от кризата около авиационния гигант Boeing и неговия 737 MAX? Катастрофата на Етиопските авиолинии (Ethiopian Airlines) не променя фундаментално баланса на силите между американската компания и големия европейски конкурент Airbus, но би могла да засили мощта на Китай, пише в свой анализ БТА.\n\r\n\n\r\nСъс супермодерния модел 737 MAX, от който са пуснати в експлоатация 371 машини, Boeing искаше да навакса изоставането си от Airbus в сегмента на самолетите за средни разстояния. \n\n\n\n\nАмериканският самолетостроител предвиждаше да достави над 500 допълнителни бройки от своя бестселър до края на годината, като темпото на производство е от впечатлителните 52 самолета месечно.\n                \n                \r\nВ краткосрочен план и от търговска гледна точка, Airbus би могъл да се възползва от кризата в полза на своя бестселър А320, благодарение на който властва в сегмента на полетите на средни разстояния с 60-процентен дял от пазара. Но с поръчките за над 6500 самолета, което е равносилно на около десет години производство, Airbus няма средствата да отговори на твърде силен поток от заявки. \n\r\nEвропейският самолетостроител е увеличил темпа на производство на самолета си A320neo, чиято промишлена верига за доставки вече е доста натоварена. В по-дългосрочен план последствията биха могли евентуално да се почувстват. Boeing проектира нов самолет, предназначен за \"средата на пазара\" на въздушния транспорт. Той вече е кръстен 797 от авиационните ентусиасти и решението за него, което постоянно се отлагаше, трябва да бъде взето през 2020 година. От всяко закъснение в изпълнението на тази програма ще се възползва европейският конкурент, за който се твърди, че контролира този сегмент със своя А321neo Long Range.\n\r\nОтвъд търговското и промишлено влияние, битката между двата гиганта се провежда и на имиджовото поле и Boeing със сигурност току-що е загубил един кръг от състезанието.\r\n\"Когато репутацията ви зависи от сигурността, няма значение какво е доказано или в кого е грешката\", пише Джъдсън Ролинс, анализатор в Leeham News, едно от големите американски списания за авиация.\n\r\nВ тази криза Боинг и по-общо САЩ дълго време защитаваха 737 MAX, докато останалият свят го забраняваше или спираше.\n\r\n\n\r\nМоже и да ви се струва странно, но Китай играе централна роля в тази криза. Пекин първи реши да забрани самолетите 737 MAX, като бързо бе последван и от останалия свят. САЩ въведоха забраната последни. Това стана в момент, когато Boeing 737 MAX играе ролята на разменна монета в търговската война между Пекин и Вашингтон.\n\r\nПо този начин Китай измести центъра на тежестта на въздушния транспорт в света. До този момент водеща роля играеше Федералната авиационна администрация на САЩ благодарение на тежестта на американския пазар. Европа и Агенцията й за авиационна безопасност (ЕААБ) нямат същата тежест.\n\r\n\"Китай има силата да зададе тона\", заяви Филип Плувие, авиационен експерт и асоцииран директор на консултантската фирма Boston Consulting Group. \"Той ще обхване 30 процента от световния пазар до 2025 година и вероятно 80 процента от растежа. Това е неизбежна реалност за Airbus и Boeing, категоричен е той.\n\r\nКитай всъщност има големи амбиции със своя С919, за да се конкурира със самолетите за средни разстояния на европейския и американския самолетни гиганти. \n\r\nПекин със сигурност ще има думата, след като Федералната авиационна администрация разреши възобновяването на полетите на Boeing 737 MAX и може би ще поиска самият той да сертифицира самолета преди да го пусне да извършва редовни полети. А това е кошмарен сценарий за  Boeing.", "date": "2019.03.15", "title": "След кризата с Boeing: Идва ли нов баланс на силите в небето?"}
{"url": "https://www.dnes.bg/obshtestvo/2019/03/15/boiko-atanasov-zastava-nachelo-na-kfn.404691", "text": "\nДепутатите напълно единодушно подкрепиха кандидатурата на Бойко Атанасов и така той оглави Комисията по финансов надзор (КФН). \n\r\nДо  рокадата се стигна, след като досегашната председателка на регулатора  Карина Караиванова освободи поста. Тя започна работа като представител  на България в Европейската банка за възстановяване и развитие.\n\r\nДосега  Бойко Атанасов беше заместник на Караиванова, като ръководеше  управление \"Надзор на инвестиционната дейност\". Той бе и зам.-министър  на финансите, а през 2013 г. е бил изпълнителен директор на НАП.\n\r\nДнес  пред депутатите кандидатурата му представи Николай Александров от  \"Атака\". Той подробно запозна депутатите с неговото образование и  20-годишен опит в областта на публичните финанси.\n                    \n                    \n                \r\nБойко Атанасов  подкрепя идеята за въвеждането на системата \"Бонус-малус\", но подчерта  че трябва въпросът да мине през широко обсъждане през всички браншови  организации. Системата трябва да се изработи така, че да дава отговор на  всички въпроси, каза той.\n\r\nПопитан кой ще бъде неговият заместник в КФН, Бойко Атанасов обясни, че още няма крайно решение по въпроса.", "date": "2019.03.15", "title": "Бойко Атанасов застава начело на КФН"}
{"url": "https://www.dnes.bg/football/2019/03/15/barselona-iunaited-e-derbito-na-1-4-finalite-v-shampionska-liga.404719", "text": "Барселона – Манчестър Юнайтед е гвоздеят на 1/4-финалите в Шампионска лига. Това отреди жребият, който беше изтеглен преди минути в централата на УЕФА в Нион.\r\nОстаналите двойки противопоставят Аякс – Ювентус, Ливърпул – Порто и Тотнъм – Манчестър Сити. \r\nМачовете ще се играят на 9/10 април, реваншите ще се състоят на 16/17 април.\r\n", "date": "2019.03.15", "title": "Барселона – Юнайтед е дербито на 1/4-финалите в Шампионска лига"}
{"url": "https://www.dnes.bg/sofia/2019/03/15/luksozna-kyshta-skyp-stolichen-kvartal-a-sobstvenikyt-krade-tok.404709", "text": "Екипи на ЧЕЗ Разпределение установиха за седми пореден път луксозна къща в столичния квартал Киноцентър-Драгалевци да консумира неправомерно електроенергия, съобщиха от електроразпределителното дружество. \n\r\nКомпанията е подала за пореден път сигнал до органите на МВР.\n\r\nКъщата е с преустановено електрозахранване заради неплатени задължения от 2017 г., а клиентът е с образувано досъдебно производство през 2018 г., които са заради предходните нарушения, добавиха от ЧЕЗ.\n\r\nКражбите на електроенергия на къщата до момента са реализирани чрез директно присъединяване към електроразпределителната мрежа. Установеното днес нарушение е направено чрез изграден допълнителен кабел под земята.\n                    \n                    \n                \r\nОт дружеството посочиха, че 26 процента от нарушителите са регистрирани повече от веднъж за кражба на ток, като 980 от тях са с над 3 съставени протокола през последните три години.\n\r\nЗаради това, от ЧЕЗ Разпределение обявиха, че очакват нови правила, които да въведат строги санкции не само по отношение на цената, но и по отношение на срока за дотаксуване на електроенергия за некоректните потребители. \n\r\nКражбите на ток влошават качеството на електроенергията за всички клиенти. Необходимо е да има обществена нетърпимост, ускорени процедури, ефективни и по-тежки санкции срещу извършителите, за да се защити интересът на коректните граждани, пише в съобщението.\r\n ", "date": "2019.03.15", "title": "Луксозна къща, скъп столичен квартал. А собственикът – краде ток"}
{"url": "https://www.dnes.bg/sofia-film-fest/2019/03/15/dimityr-marinov-i-v-bylgarskiia-snimka-s-iuki.404681", "text": "Българският актьор в Холивуд Димитър Маринов и боксовата легенда Серафим Тодоров участват в дебютния филм на режисьора Лъчезар Аврамов \"Снимка с Юки\", който ще има световна премиера тази вечер на 23-ия Международен \"София филм фест\". В главните роли си партнират Руши Видинлиев и японската актриса Кики Сугино.\r\n\"Снимка с Юки\" е създаден по едноименния разказ от сборника на Мирослав Пенков \"На Изток от Запада\". Разказът свършва там, където филмът започва, коментира режисьорът Лъчезар Аврамов. Прожекцията е на 15 март от 20.45 часа в кино Люмиер Лидл.\r\nСюжетът разказва за имигрантския живот на българин и японка в Канада, които, след много опити да имат дете, избират да направят инвитро процедура в България. Тук двамата стават участници в трагичен инцидент с дете, чийто баща има сурови възпитателни методи.\r\n                    \n                    \n                В ролята на следовател влиза Димитър Маринов - първият български актьор, качил се на сцената на наградите \"Оскар\", като част от екипа на \"Зелената книга\", който спечели отличието за най-добър филм тази година.\r\nЗа заснемането на \"Снимка с Юки\" Димитър Маринов се връща за първи път в България от 19 години. Това е едно от най-добрите професионални решения, които съм взимал, сподели той на пресконференция по повод на премиерата.\r\nВ \"Снимка с Юки\" боксьорът Серафим Тодоров успешно влиза в ролята на баща - бивш спортист от ромски произход с прекършени мечти, който пие и често бие сина си. \"Сарафа се оказа един роден талант за актьор\", коментира продуцентът на филма Борислав Чучков.\r\nНасилието в семейството обаче въобще не е тема на филма, разказа съсценаристът на лентата Димитър Стоянович. По думите му, темата са последствията, които преобръщат живота.\r\nЗаснемането на дебютния филм на Лъчезар Аврамов отнема шест години и е с бюджет около 1 милион лева. Екипът снима в две ромски махали - в Пауново и в Български извор.\r\n\"Снимка с Юки\" е първата българско-японска копродукция и е един от филмите, които ще се борят за голямата награда в Международния конкурс на 23-ия \"София филм фест\". От 5 април филмът тръгва по кината, а след месец се очаква неговата премиера в Лос Анджелис.", "date": "2019.03.15", "title": "Димитър Маринов и в българския \"Снимка с Юки\""}
{"url": "https://www.dnes.bg/obshtestvo/2019/03/15/sled-sriva-na-facebook-zashtiteni-li-sa-dannite-ni-v-socialnite-mreji.404690", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ сряда цели 14 часа срив във Facebook остави потребителите от цял свят без достъп до услугите. Проблемът беше още в платформата Instargram и приложенията Messеnger и What's up. \n\r\nОфициалната причина, която беше обявена от компанията, е промяна в конфигурацията на сървърите, което е довело до тези нежелани ефекти. IT анализаторът Христо Ласков отбеляза, че Facebook е средство за печелене на пари и подобен срив е коствал доста сериозни загуби на много хора. Той обясни, че само от компанията знаят какво точно е станало, но подозрения за нещо по-сериозно винаги има, защото все пак Facebook оперира огромен брой лични данни и информация за над 2 милиарда души.\n                    \n                    \n                \r\nЛасков подчерта, че Facebook и Google са компаниите, които оперират с огромно количество информация за много хора и затова те са следени много сериозно.\n\r\n\"Всеки един пробив може да доведе до изключително нежелани крайни ефекти. От това някой да се сдобие с достъп до чужд акаунт, експлоатирането на този акаунт по много различни начини\", обясни IT анализаторът в ефира на \"България сутрин\" и допълни, че профилът на всеки отделен човек представлява интерес за киберпрестъпниците.\n\r\nИменно на такава атака е станала жертва певицата Ева Георгиева, която също е била подведена от имейл за верификация и така е предоставила своите данни и възможността хакери да боравят с профила ѝ в социалната мрежа. Те пък след това поискали откуп от 200 евро.\n\r\n\"Въведох си името и паролата съвсем спокойно, имаше логото и подписа, всичко. Имейлът приличаше на най-обикновен от Facebook, който съм получава много пъти\", \n\r\nТя сподели, че е отказала на турските хакери да плати откупа за своя профил.", "date": "2019.03.15", "title": "След срива на Facebook. Защитени ли са данните ни в социалните мрежи?"}
{"url": "https://www.dnes.bg/notifikacii/2019/03/15/ubiecyt-ot-kraistchyrch-se-nahysva-sys-srybska-pesen-za-karadjich.404704", "text": "Минути преди да застреля 49 души в две джамии в град Крайстчърч в Нова Зеландия, австралиецът Брентън Тарант се надъхва в колата си със сръбска песен от 90-години, в която се пее„Караджич, води своите сърби“. \n\r\nПрипомняме, че през 90-години на 20 век кървавите войни в бивша Югославия взеха живота на десетки хиляди хора. Въпросната песен \"Od Bihaća do Petrovca sela\" /От Бихач до Петрово село/ е свързана със съществувалата за кратко т.нар. Република Сръбска Краина на територията на Хърватия. Текстът й е следният: \n\r\nOd Bihaća do Petrovca sela, do Petrovca sela\r\nSrpska zemlja napadnuta cela, napadnuta cela.\n\r\nJoj da vide hrvatske Ustaše, hrvatske Ustaše\r\nNe dirajte vi ognjište naše, vi ognjište naše\n                \n                \r\nKaradžiću vodi Srbe svoje, vodi Srbe svoje\r\nNek se vidi, nikog se ne boje, nikog se ne boje\n\r\nIz Krajine krenuli su vuci, krenuli su vuci\r\nČuvajte se Ustaše i Turci, Ustaše i Turci.\n\r\nKaradžiću vodi Srbe svoje, vodi Srbe svoje\r\nNek se vidi, nikog se ne boje, nikog se ne boje.\n\r\nЛюбопитно е, че избраната песен е свързана с Радован Караджич, който след пет дни очаква присъдата си на втора инстанция. Караджич беше осъден на първа инстанция от Трибунала в Хага на 40 години затвор през март 2016 г. по 10 обвинения, включително геноцид, престъпления срещу човечеството и военни престъпления по време на босненската война през 1992-95 г. Медии в Сърбия изразяват очакване Караджич да бъде освободен и да се завърне в страната.\n\n\n\r\nВидеото със записа от колата на терориста се появи за кратко в социалните мрежи. Освен това той беше записал и самия терористичен акт. На кадрите се вижда как с дългоцевно оръжие той влиза в джамията и започва да стреля наред по хората вътре. \n\r\nВ коментари читателите на сръбските медии, съобщили за песента, пишат: „Само отново да не се окажем ние виновни за всичко“, „Още една възможност Западът да обвини Сърбия за всички злини, ето какви песни имат сърбите, създадени за убиване!“, „Очевидно е, че става дума за психопат и няма смисъл да се опитваме рационално на обясним неговите постъпки /като песента за Караджич, сръбските имена и т.н./“.\r\nМасовият убиец освен това беше написал на оръжието си няколко имена на исторически личности на сръбски: Марко Милянов Попович, Стефан Лазар, Милош Обилич, Байо Пивлянин.\r\n\r\n \r\n", "date": "2019.03.15", "title": "Убиецът от Крайстчърч се нахъсва със сръбска песен за Караджич "}
{"url": "https://www.dnes.bg/televizia/2019/03/15/syedinenieto-i-pyrviiat-bylgarski-general-sava-mutkurov.404712", "text": "Анимационно-документалната поредица \"Нашите пълководци“ на сдружение \"Българска история“ и ЗАД \"Армеец“, която представя някои от най-важните български военачалници, се увеличава с един нов бонус епизод.\r\nДопълнителният късометражен филм е посветен на първия български генерал Сава Муткуров, чиито заслуги за Съединението и за развитието на българската армия са неоспорими.\r\nДнес, на 15 март, се отбелязват 128 години от неговата кончина. Паметта на ген. Муткуров ще бъде почетена във Велико Търново със специална изложба, благотворителна инициатива за събиране на средства за изграждане на бюст на негово име. Днес в чест на първия български генерал в  старата българска столица ще бъде представен за пръв път и филма от \"Нашите пълководци“, посветен на ген. Муткуров.\r\n                    \n                    \n                В новия епизод от поредицата ще бъдат представени интересни данни за живота на генерала. Той всъщност е човекът, който убеждава българския княз Александър І  в каузата на Съединението. Муткуров участва активно в делото на 6 септември 1885 г., включен е и във временното правителство. Участник в три войни историята го показва като прям, но честен, и уважаван дори от противниците си. Както заявява негов биограф: \"Той беше и началник, и приятел, и войник и добър гражданин. Нека българската история му определи приличното място в своите страници!“.\r\nОще интересни подробности за човека, без когото Съединението между Княжество България и Източна Румелия може би никога нямаше да бъде факт, ще разберете от новия 11-и епизод на \"Нашите пълководци“. Той ще се излъчи премиерно  за българския тв ефир на 17 март в предаването \"Операция: История“ от 16,30 часа по .\r\nСъздаването на бонус епизода на \"Нашите пълководци“ е обещание, което ЗАД \"Армеец“ даде по време на представянето на образователния проект във Велико Търново през ноември 2018 година. Огромният интерес на публиката към поредицата провокира изпълнителния директор на ЗАД \"Армеец“ Константин Велев да обещае, че заедно със сдружение \"Българска история“ ще създадат епизод за първия български генерал.\r\nДокументалната поредица \"Нашите пълководци“ е съвместен образователен проект на сдружение „Българска история“ и ЗАД \"Армеец“, който цели да направи родната история интересна и вълнуваща както за по-широката общественост, така и за учениците. Проектът е продължение на \"Българско военно чудо“, което пресъздаде най-големите военни постижения на армията ни. Филмите бяха представени на открити уроци по родолюбие пред стотици ученици и предизвикаха страхотен интерес както сред тях, така и сред учителите. Сега обиколката из училищата продължава и с епизодите от \"Нашите пълководци“.\r\nФилмите са достъпни за всички и онлайн, а дискове от поредицата се подаряват безвъзмездно за образователни цели. Епизодите могат да бъдат гледани и в социалните мрежи на \"Българска история\" и ЗАД \"Армеец“.\n\r\n ", "date": "2019.03.15", "title": "Съединението и първият български генерал Сава Муткуров"}
{"url": "https://www.dnes.bg/notifikacii/2019/03/15/kakvo-se-tyrsi-nai-mnogo-na-borsata-servitiori-prodavachi.404715", "text": "Спад на регистрираните безработни и през февруари отчита Агенцията по заетостта. \n\r\nТе са 205 013, като понижението спрямо януари е с 2,1%. Спрямо февруари 2018 г. безработните са с близо 25 600 души по-малко.\n\r\nРавнището на регистрираната февруарска безработица също се понижава – то е 6.2%, като на годишна база се отчита значително намаление от 0.8 процентни пункта. Сравнението с предходния месец показва снижение с 0.2 процентни пункта.\n\r\nНоворегистрираните лица през февруари са 23 466, като от тях 1 695 са били неактивни, т.е. не са били нито заети, нито учащи, и не са търсили работа. \n\r\nПрез февруари общо 19 478 безработни са постъпили на работа, като 82.4% от тях са устроени в реалната икономика. Други 192 души от групата на пенсионерите, учащите и заетите, са намерили своето ново работно място.\n                \n                \r\nНа субсидирани работни места са устроени 3 435 души: 2 626 – по схеми на Оперативна програма \"Развитие на човешките ресурси\" и 809 – по програми и мерки за обучение и заетост.\n\r\nЗаявените работни места на първичния пазар на труда през февруари са 14 875, като 84.7% от тях са в частния сектор. Най-голям дял свободни работни места са заявени в преработващата промишленост (25.8%), хотелиерството и ресторантьорството (16.8%), търговията, ремонта на автомобили и мотоциклети (11.9%), административните и спомагателните дейности (6.9%), строителството (5.0%) и др.\n\r\nНай-търсените групи професии през месеца са: персонал, зает в сферата на персоналните услуги (бармани, сервитьори, готвачи, камериери и др.); продавачи; оператори на стационарни машини и съоръжения; работници в добивната и преработващата промишленост, строителството и транспорта и др.\r\n ", "date": "2019.03.15", "title": "Какво се търси най-много на борсата – сервитьори, продавачи..."}
{"url": "https://www.dnes.bg/stranata/2019/03/15/zam-kmet-v-haskovo-v-jilishte-za-socialno-slabi-zashto-ne.404723", "text": "Заместник-кметът на Хасково Милена Янузова живее в общинско жилище за социално слаби, без да отговаря на условията за ползването му. \n\"Аз мислех, че съм във ведомствено жилище. Ако нямах друга опция, в смисъл, ако нямаше общинско жилище, щях да си наема квартира. Ако има опция, защо не. Между другото, жилището е много хубаво\", коментира Янузова пред репортер на БНР.\n\r\nКметът на Хасково Добри Беливанов назначи проверка на всички общински жилища, а прокуратурата проверява случай на продаден общински апартамент с подправени документи и подписи.\n\r\nОбщината разполага с 495 жилища. За социално слаби те са 105, а за тях чакат стотици жители на града, които отговарят на критериите за ползването им.\n                    \n                    \n                \r\nПреди дни Върховната административна прокуратура откри нарушения в наредбите за продажба и наемане на общински жилища в страната.\r\nВсъщност по наредба Янузова е трябвало да получи ведомствено жилище. Тези жилища обаче са само 5 на брой. Докато общинските са над 450. За да получи едно от тях, Янузова е картотекирана като крайно нуждаеща се от Комисията, съобщи bTV.\n\r\n\"Янузова може да е общински служител, но тя е настанена по общия ред на наредбата\", каза Велин Балкански - зам.-кмет на община Хасково.\r\nТака в социалните жилища в Хасково се настаняват висши общински чиновници, полицаи, дори лекари. Въпреки че противоречи на наредбата, според общината практиката не е проблем.\n\r\n\r\n ", "date": "2019.03.15", "title": "Зам.-кмет в Хасково в жилище за социално слаби. Защо не?!"}
{"url": "https://www.dnes.bg/notifikacii/2019/03/15/napoli-sreshtu-arsenal-v-derbito-za-liga-evropa.404733", "text": "Наполи - Арсенал е голямото дерби от 1/4-финалите на Лига Европа. Това отреди жребият, който беше изтеглен в централата на УЕФА в Нион.\r\nОстаналите двойки са Виляреал - Валенсия, Бенфика - Айнтрахт и Славия Прага - Челси.\r\nМачовете от четвъртфиналите са на 11/18 април. Полуфиналите са на 2/9 май, а финалната среща в Баку е на 29 май.\r\nПобедителят от Наполи и Арсенал ще срещне този от двойката Виляреал - Валенсия на полуфиналите. Другата полуфинална двойка ще се състои от Бенфика/Айнтрахт срещу Славия Прага/Челси.\r\n ", "date": "2019.03.15", "title": "Наполи срещу Арсенал в дербито за Лига Европа"}
{"url": "https://www.dnes.bg/obshtestvo/2019/03/15/lekari-spasiha-bremenna-i-bebeto-i-sled-tejko-ptp.404728", "text": "Бременна жена и бебето ѝ са спасени след тежка катастрофа. Жената е докарана в \"Пирогов\" с опасност за живота на 10 март.\r\nЗа да бъде спасено бебето, е бил сформиран екип между акушер-гинеколози от Майчин дом и медици от \"Пирогов\", предаде bTV.\r\nСлед продължителна операция лекарите израждат момче с тегло 1300 грама.\r\nМайката и бебето са в реанимациите на двете болници.", "date": "2019.03.15", "title": "Лекари спасиха бременна и бебето й след тежко ПТП"}
{"url": "https://www.dnes.bg/zvezdi/2019/03/15/iliana-raeva-na-56-shtastliva-sym.404730", "text": "Днес Илиана Раева празнува рожден ден. Президентът на Българската федерация по художествена гимнастика сподели във Facebook и кратка равносметка.\r\n \r\n\"Обичам Живота си! Щастлива съм със семейството си, роднините си, професията си, колегите си, учителите си, приятелите си и враговете си! Благодаря на всички за всичко, което са ми подарили и причинили! Чувствам се докосната...“, написа съпругата на Наско Сираков.\r\n \r\nСпоред Раева, онова, което описва най-добре живота ѝ е стихотворение на Джеф Фостър, което тя цитира в социалната мрежа.\r\n \r\nВместо в София, Илиана Раева ще празнува в Бургас, където се провежда турнирът по художествена гимнастика \"Жулиета Шишманова\".\r\n \r\n\r\n \r\n ", "date": "2019.03.15", "title": "Илиана Раева на 56:  Щастлива съм!"}
{"url": "https://www.dnes.bg/notifikacii/2019/03/15/myj-bere-dusha-skochil-mu-nepylnoleten-s-bradva.404736", "text": "49-годишен мъж е с опасност за живота, след като непълнолетен му е нанесъл удари с брадва, съобщават от МВР.\r\nСкандалът между 49-годишният мъж и 16-годишен младеж е възникнал на 14 март в частен дом в село Черна гора, община Братя Даскалови, уточняват от полицията. \r\nПострадалият е откаран в болница, настанен е с черепно-мозъчна травма и опасност за живота. \r\nСигналът за инцидента е получен около 16.10 часа.\r\nПо случая е образувано досъдебно производство. Извършителят е задържан за срок до 24 часа. \r\nРабота по случая продължава.", "date": "2019.03.15", "title": "Мъж бере душа, скочил му непълнолетен с брадва"}
