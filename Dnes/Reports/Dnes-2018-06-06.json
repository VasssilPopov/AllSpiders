{"url": "https://www.dnes.bg/akoshtete-vqrvaite/2018/06/06/poznai-narcisite-po-vejdite-kak-da-gi-otkriem.378597", "text": "Нарцисистите често се прикриват, защото използват и манипулират околните. Достатъчно е обаче човек да погледне веждите им, за да ги разпознае, твърдят канадски психолози, цитирани от Сайънс алърт. Веждите на нарцисистите са отличителни – по-тъмни, по-плътни, биещи на очи.\n\r\nПовечето участници в изследването на учените от университета на Торонто са разпознали нарцисистите по веждите. Веждите правят човешкото лице по-разпознаваемо. Напоследък е модерно те да бъдат подчертавани.\n\r\nНарцисистите обичат да привличат вниманието към тях, не само за да направят впечатление, но и за да се натрапват на вниманието на потенциални партньори, пише БТА.\n\r\nВъзможно е, пишат авторите на изследването, те да поддържат отличителни вежди, „за да улеснят другите да ги забележат, разпознаят и запомнят.\r\n                    \r\n                    \r\nТака стават по-харесвани и засилват позитивното си самомнение“. Ефектът може да се дължи на това, че веждите отправят повече социални послания, отколкото съзнаваме.\n\r\nТе са важни за изражението ни, но издават и едва доловима подсъзнателна информация.\r\nВижте още любопитни новини в ", "date": "2018.06.06", "title": "Познай нарцисите по веждите. Как да ги открием?"}
{"url": "https://www.dnes.bg/top-novini/2018/06/06/es-se-razpada-isliamizira-se-lyjite-i-zabludite-za-evrosyiuza.378547", "text": "ЕС е бюрократично чудовище, което на всичко отгоре съдейства за ислямизирането на Европа - това са само две от многобройните лъжливи твърдения за Евросъюза, които циркулират в интернет и в обичайното кръчмарско политиканстване. Изследователите от мозъчния център GLOBSEC в Братислава са подготвили цял справочник, опровергаващ 11-те най-често срещани заблуди за ЕС. Списъкът им е съставен въз основа на резултатите от интернет търсачки и на най-често задаваните въпроси по пресконференции и в медиите. публикува осем от тези митове заедно с малка част от обширната аргументация на GLOBSEC.\r\n\n\r\nФакт е, че през последните години Евросъюзът се бори срещу сериозни предизвикателства, а евроскептични гласове се чуват из целия континент - особено след решението на Великобритания да напусне ЕС. Иначе обаче ЕС изглежда в много добро здраве: от 1980 до 2016 година БВП на страните-членки е нараснал от 3,8 трилиона на 16,5 трилиона долара, като според прогнозите след 5 години ще достигне астрономическата сума от 24 трилиона долара. След известен спад в периода 2013-2016 напоследък се възвръща и доверието на хората в ЕС. Днес 40% от европейците одобряват работата на ЕС (само 21% не я одобряват), а 56% от гражданите са оптимисти за бъдещето на Евросъюза.\n\r\n\n\r\nКритиците на Евросъюза често твърдят, че Европейската комисия извива ръцете на страните-членки - и че от това страдат гражданите. Всъщност обаче ЕС е обединение на суверенни държави, които доброволно отстъпват някои компетенции на Брюксел, но за сметка на това получават редица предимства като свободата на придвижване и най-вече - достъп до най-могъщия обединен пазар в света. „Брюксел\" не замества суверенните национални правителства, а политиките на ЕС се формират в процес на преговори в рамките на трите централни институции - Европейския съвет, Европарламента и Еврокомисията.\n\r\nМ\n\r\nЗа своите 500 милиона граждани ЕС се грижи с помощта на 32 000 служители и чиновници. При население от 325 милиона в САЩ броят на тези хора е 2,6 милиона. 82-милионна Германия се справя с 315 000 чиновници и служители, във Великобритания броят им е 400 000, а в Полша - 427 000. Колкото до прочутия аргумент, че ЕС се опитва да регламентира всичко, та чак до кривината на краставиците, той не отчита един важен факт: такъв огромен вътрешен пазар има нужда от общи стандарти. При това тези стандарти се въвеждат след подробно обсъждане с бизнеса и имат за цел единствено да защитят правата на потребителите. Понякога стандартизацията дори изостава от нуждите - доказва го големият шум около различното качество на едни и същи храни в Западна и в Източна Европа.\n\r\n\n\r\nВсички решения в ЕС се взимат в резултат от сложен процес, който минава през Съвета, Парламента и Комисията. В Еврокомисията Франция и Германия са представени с по един комисар - както всички останали. Да не говорим, че най-важните решения (за бюджета, за разширяването, за външната политика) винаги се взимат единодушно. Поради това в Съвета и в Комисията отделни държави или групи държави успешно прокарват собствена политика, например Кипър срещу преговорите за членство с Турция или пък четирите Вишеградски страни по въпроса за миграцията и бежанците. Френско-германски диктат не може да има и поради едно просто обстоятелство: двете страни са на различни позиции по някои от главните въпроси като данъчния съюз, трансферните плащания и бързината на политическото обединяване.\n\r\n\n\r\nОбщата валута е не само икономически, но и политически проект. Той има за цел да улесни търговията и да подпомогне възникването на обща европейска идентичност. Хората в държавите от еврозоната при пътуване печелят чисти пари, защото вече няма такси при обмяната на валута. Бизнесът - също. Търговията има голяма изгода и поради това, че вече не съществува рискът от колебаещите се валутни курсове. От въвеждането си досега общата европейска валута успя не само да задържи инфлацията около 2%, но и да стане втората резервна валута в света след долара.\n\r\nДа, мюсюлманското население в ЕС нараства и в момента възлиза на около 26 милиона. Но това са само 5% от населението. Според прогнозите до 2030 г. процентите ще станат 6, а до 2050 - 7,4. Но дори тези числа са твърде ниски, за да се говори за „ислямизация\". Освен това мюсюлманското население нараства не толкова поради приток на мигранти, а поради по-високата си раждаемост. И днес в редица европейски държави, сред които е и България, живеят по 7-8% мюсюлмани, но тези страни изобщо не се смятат за „ислямизирани\". Това лъжливо усещане идва и от още нещо: младите хора в „християнска\" Европа са все по-малко религиозни. Според допитванията 91% от чехите, 80% от естонците, 75% от шведите, 72% от датчаните и 67% от унгарците в тази възрастова група не се идентифицират с никоя религия.\n\r\n\n\r\nЧесто се твърди, че в ЕС се харчат прекалено много пари за бежанците, вместо да се полагат повече финансови грижи за местните хора. Това не е вярно, просто защото парите за бежанците са десетки пъти по-малко, отколкото парите в социалните системи на отделните държави. Освен това редица страни от ЕС вече орязаха финансовата подкрепа за бежанците, а като цяло Евросъюзът въведе много строги мерки за даване на политическо убежище - през 2017 само 46% от молбите са били удовлетворени. Останалите хора трябва да се върнат по домовете си. Да, Евросъюзът засега не се справя добре с репатрирането - върнати в страните им са едва 40% от отхвърлените кандидати за убежище. Но Комисията и страните-членки са наясно с този проблем и са твърдо решени да се справят с него.\n\r\n\r\nВярно е, че няколко терористични атаки бяха извършени с участието на кандидати за политическо убежище: Вюрцбург, Ансбах, Берлин, Стокхолм. Но много повече терористични нападения в държави от ЕС бяха извършени от хора с европейски паспорти. Повечето от тях наистина имат чуждестранни корени, но понякога са дори трето поколение граждани на Европа. Тъй че радикалният ислямистки тероризъм е доморасъл, а причината за него се крие в лошата интеграция. Независимо от това Евросъюзът работи сериозно по укрепването на своята сигурност: запушват се дупките в законодателството за политическото убежище, усилва се граничният контрол, работи се по укрепване на споразумението с Турция и за добра организация в грижите за самите бежанци и мигранти. Тук особено внимание се отделя на мерките срещу радикализирането на бежанците.\r\n \r\n", "date": "2018.06.06", "title": "ЕС се разпада, ислямизира се? Лъжите и заблудите за Евросъюза"}
{"url": "https://www.dnes.bg/politika/2018/06/06/noviiat-proekt-belene-syvsem-razlichen-biznes-proekt.378609", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         \"В нова фаза сме - нов проект \"Белене\". Той трябва да бъде поставен на съвсем различни основи. Нашата идея е това да бъде изцяло бизнес проект\", посочи пред Bulgaria ON AIR депутатът от ГЕРБ Тома Биков.\n\r\nДнес парламентарната комисия по енергетика разгледа рестарта на проекта \"Белене\" и реши, че енергийният министър Теменужка Петкова трябва да възобнови действията по търсенето на инвеститор, но без да се дават държавни гаранции за изграждането на атомната централа.\n\n\n\n\n\r\nСпоред Биков трябва да бъде гарантирана бизнес логиката през търсене на инвеститор, който да поеме ангажимент и риск как ще се продава ток на конкурентна цена и по никакъв начин българските граждани да не бъдат ангажирани допълнително.\r\n                    \r\n                    \r\n\"Да продаваш ядрени реактори не е като да продаваш краставици на пазара\", каза той по отношение на варианта закупените от България реактори да бъдат продадени.\n\r\nВ предаването \"Денят ON AIR\" Биков посочи, че предстоят разговори с различните инвеститори и подчерта, че ГЕРБ и БСП имат различен подход към проекта \"Белене\".\n\r\n\"На нас ни трябва печеливша ядрена централа и да създава различни възможности за българите, а не да ги ангажира. АЕЦ \"Белене\" с разумни параметри и разчет\", обясни той и добави, че от БСП настояват АЕЦ \"Белене\" да бъде изградена на всяка цена.\n\r\nБиков определи като \"неприятен инцидент с много опасен човек\" престрелката в Ботевград, при която бе убит избягалият затворник Владимир Пелов. Депутатът изради надежда, че вторият избягал от затворник ще бъде хванат.\n\r\n\"Никъде не е казвано, че се е разхождал в Ботевград и е бил част от живота на града. Ако беше лесно щяха да го хванат. Търсен е активно, имаше акции - органите на МВР са имали посока на работа\", каза Биков.\n\r\nСпоред него няма война, а сериозни преговори по темата за пакета \"Мобилност\", който скандализира българските превозвачи.\n\r\n\"Отпаднаха тези текстове, които много ни притесняваха. Появиха се нови текстове, които пак ни притесняват. Битката не е свършила, но е относителна победа, че успяхме да отложим година и половина това решение и да махнем текстовете, които ни притесняват. Българското предложение и предложението на Макрон - това са двете в Европа\", коментира Тома Биков.\n\r\n ", "date": "2018.06.06", "title": "Новият проект \"Белене\" - съвсем различен бизнес проект"}
{"url": "https://www.dnes.bg/usa/2018/06/06/izoliran-kurort-v-singapur-priema-trymp-i-kim.378576", "text": "\n\r\nАмериканският президент Доналд Тръмп и севернокорейският лидер Ким Чен Ун ще се срещнат в луксозен курорт на остров Сентоса за ядрени преговори следващата седмица в Сингапур, предаде Асошиейтед прес, като се позова на Белия дом.\n\r\nИсторическата среща ще се състои в \"Капелла Хотел\", съобщи в туит говорителката на Белия дом Сара Сандърс.\n\r\n\"Благодарим на страхотните ни сингапурски домакини за гостоприемството\", написа тя.\n\n\n\n\r\nРазположен на четвърт миля от крайбрежието на града държава, остров Сентоса е известен със скъпите си хотели, голф игрища и увеселителни паркове. Американски подготвителен екип бе засечен в хотела миналата седмица да се среща със севернокорейски представители.\r\n                    \r\n                    \r\nХотелът се отличава с луксозни удобства, безупречно обслужване и, преди всичко, уединение - за бизнес и релакс. Две от сградите му са построени през 80-те години на 19 век за британските офицери, базирани на острова.\n\r\nВчера вечерта работници освежиха боята на фасадата, разположена бе допълнителна охрана, а пред двата входа на хотела бяха опънати червени килими.\n\r\nПредставители на администрацията са разглеждали и хотел \"Шангри-Ла\", домакин на ежегодния Международен форум за сигурност и на срещата през 2015 г. между китайския президент Си Цзинпин и тайванския президент Ма Инцзюн, пише БТА.\n\r\nОчаква се Тръмп да отседне в този хотел, който е близо до оживен търговски район и не е толкова изолиран като островния комплекс, избран за срещата с Ким. \r\n ", "date": "2018.06.06", "title": "Изолиран курорт в Сингапур приема... Тръмп и Ким"}
{"url": "https://www.dnes.bg/obshtestvo/2018/06/06/vmro-za-sofiia-praid-urodlivo-iavlenie.378610", "text": "\"Няма как да кажем нещо добро за това уродливо явление, което вече се е превърнало в прецедент за столицата ни. За нас, патриотите, това не е парад. Това е пародия. За България има един парад и той е в Деня на храбростта и празника на Българската армия\", отсече в студиото на \"Денят ON AIR\" депутатът от \"Обединени патриоти\" Атанас Стоянов.\r\nВ сигнал до министъра на вътрешните работи Валентин Радев общинският съветник от ВМРО – Българско национално движение в Столичния общински съвет (СОС) Карлос Контрера настоява МВР да забрани провеждането на \"София прайд\" на 9 юни.\n\n\n\n\r\r\n                    \r\n                    В него Контрера пише, че съгласуването на провеждането на гей парада е допуснато при нарушаване на Закона за събранията, митингите и манифестациите, Закона за общинската собственост и Закона за МВР. И е недопустимо да се правят контролно-пропускателни пунктове, да се пречи на гражданите часове преди гей парада да преминават през парка.\n\r\n\"София прайд\" е не само вреден, но и пагубен за обществото ни. Става въпрос за ценности между джендър идеологията и чисто човешките ни изконни консервативни християнски ценности и добродетели, които са ни съхранили и до днес\", подчерта Стоянов.\n\r\nПред той посочи, че практиките да се блокират цели улици и тротоари са недопустими и постави въпроса за охраната на парада от полицейски органи, както и сумата, която ще бъде платена с парите на данъкоплатците за разходи по пазенето на мероприятието.\n\r\nДепутатът от \"Обединени патриоти\" коментира още темата за рестарта на проекта АЕЦ \"Белене\", на който енергийната комисия даде \"зелена светлина\".\n\r\nДо 31 октомври министърът на енергетиката Теменужка Петкова трябва да възобнови действията по търсенето на инвеститор, но без да се дават държавни гаранции за изграждането на проекта\n\r\nТемата за АЕЦ \"Белене\" стана отново актуална, след като от Българската академия на науките изготвиха по поръчка на БЕХ доклад за изготвяне на Национална стратегия в областта на енергетиката с фокус върху електроенергетиката.\n\r\n\r\n ", "date": "2018.06.06", "title": "ВМРО за \"София прайд\": \"Уродливо явление\""}
{"url": "https://www.dnes.bg/eu/2018/06/06/chicholina-brani-deputatskata-si-pensiia-samo-1700-vzimam.378540", "text": "Илона Сталер, известна с артистичния псевдоним Чичолина, застана пред Камарата на депутатите, за да брани правото си на пенсия, която получава пожизнено от Парламента.\r\nВ първата си реч в Сената като премиер Джузепе Конте обяви, че правителството му възнамерява да действа решително срещу пожизнените привилегии на онези бивши парламентаристи, които получават над 5000 евро месечни пенсии за службата си като народни представители в миналото.\r\n\"Знaете ли колко вземам аз? Само 1700 евро на месец. Тук говорим за бивши парламентаристи, които получават и по 40 000-50 000 евро месечно\", обясни Чичолина пред журналисти.\r\nВ словото си в Сената новият премиер обяви, че \"е необходимо орязване на пенсиите и на пожизнените привилегии на парламентаристи, областни съветници и служители на конституционните органи и въвеждането им вместо това в пенсионната система на обикновените пенсионери”.\r\r\n                    \r\n                    Много италианци критикуват, че бившата порнозвезда Чичолина е на пожизнена издръжка от парламента, но тя винаги отговаря с аргумента, че това е напълно законно, тъй като е изкарала един мандат като депутат, пише \"\".\r\n\"Бях избрана с 20 000 гласа от Радикалната партия и в това отношение само лидерът Марко Панела беше по-напред от мен. За цели 5 г. всеки божи ден отивах в парламента\", коментира Чичолина.\r\nСамо преди дни 66-годишната Илона Сталер обяви, че депутатската й пенсия е била запорирана по искане на домоуправителя на луксозната кооперация с басейн, в която живее, тъй като натрупала 80 000 евро дългове към нея.\r\nЧичолина обаче твърди, че това е несправедливо, тъй като самата тя била жертва в ситуацията. Според бившата кралица на порното тя винаги плащала месечните си такси за кооперацията, но бившият домоуправител избягал със сумите на няколко от живеещите в нея и ги завлякъл.", "date": "2018.06.06", "title": "Чичолина брани депутатската си пенсия: Само €1700 взимам!"}
{"url": "https://www.dnes.bg/eu/2018/06/06/es-s-obshta-sistema-za-preduprejdenie-pri-atentati.378605", "text": "Европейските институции постигнаха временно споразумение за създаване на обща система за известяване с есемес в случай на терористична атака или природно бедствие, предаде Франс прес.\r\nТо е част от по-широко споразумение за пакет от мерки за телекомуникационните компании, договорено късно снощи от преговарящите от Европейския парламент и 28-те страни членки на ЕС.\r\nЦелта е \"да се повиши защитата на гражданите на съюза\", съобщи Европейската комисия в комюнике. Предвижда се да бъде приложена \"система за предаване на предупреждения до гражданите по мобилните им телефони\".\r\n\"Това ще позволи на гражданите и пътуващите да бъдат информирани за непосредствени заплахи в района, в който се намират\", се казва в комюникето, цитирано от БТА.\r\r\n                    \r\n                    Идеята за такава система бе предложена от евродепутатите и се основава на принципа на номер 112 - общ телефонен номер за спешни обаждания, който може да бъде набран от стационарен или мобилен телефон във всички държави от ЕС, за да се извикат линейка, пожарната или полицията.\r\nТакава система съществува от 8 ноември 2012 г. в Холандия - първата страна в света, въвела такъв механизъм за предупреждение при наводнения и атентати.", "date": "2018.06.06", "title": "ЕС с обща система за предупреждение при атентати"}
{"url": "https://www.dnes.bg/stranata/2018/06/06/prognoza-shte-tyrguvame-v-internet-po-novi-pravila.378607", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Нови правила за търговията в интернет ще регулират отношенията между търговците и потребителите, прогнозира председателят на КЗП Димитър Маргаритов и уточни пред Bulgaria ON AIR, че правилата вече трябва да обхванат и социалните мрежи.\r\nОсвен правата на купувачите, ще бъдат защитени и правата на продавачите, защото вече има редица случаи, при които клиенти вършат стока, след като са я използвали, а не само след като са изпробвали.\r\nСпоред Маргаритов всяка продажба в интернет - независимо къде се осъществява - е търговска сделка.", "date": "2018.06.06", "title": "Прогноза: Ще търгуваме в интернет по нови правила"}
{"url": "https://www.dnes.bg/politika/2018/06/06/za-paket-mobilnost-niama-povod-za-radost.378611", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         \"Става по-лошо - това бяха думи на самите български превозвачи, свързани с текстовете, с които са се запознавали. По някои от тях наистина има известен компромис, но не е кой знае какво.\r\nНякои допълнителни текстове дори представляват по-тежък удар от преди\", каза депутатът от БСП Димитър Данчев във връзка със скорошното изказване на Корнелия Нинова, че условията за превозвачите са се влошили при гласуването в Европейския парламент в понеделник.\n\r\nНародният представител допълни, че няма повод за голяма радост, защото тепърва предстои \"тежката работа\" - уточняването на финалните текстове на пакет \"Мобилност\".\n\n\n\n\r\n                    \r\n                    \r\n\"Има известен напредък в работата, защото има опити за търсене на компромис\", добави още той пред.\n\r\nПо повод убийството на издирвания затворник Владимир Пелов в Ботевград, Данчев коментира: Безспорно новината на деня е престрелката в Ботевград. Само късметът е спасил гражданите от нелепата стрелба.\n\r\n\"Това е очевиден провал в работата на МВР и разследващите органи. Крайно време е министерството да поеме политическа отговорност в лицето на министъра. Куп събития показват че в МВР имат тежки проблеми\", коментира народният представител в \"Денят ON AIR\".\n\r\nПо темата АЕЦ \"Белене\" Данчев изрази надежда, че търсенето на инвеститори ще започне. \"БСП имаме постоянна позиция, уверени сме, че това е един важен проект за България и региона. Можехме да имаме вече един работещ реактор, който да печели\", категоричен е Данчев.\n\r\n\"Най-глупавото нещо е да зарежем проекта и да се откажем от вече изхарчените 3,5 млрд лева. Скоро можем да се окажем в недостиг на електроенергия. Не бива да се поставят повече условности, работата по строителството трябва да продължи\", увери народният представител.\n\r\nПо въпроса с протестите, свързани със сеизмичността на зоната, Димитър Данчев съобщи за наличието на доклад от БАН, който потвърждава, че проектът е работещ за България.\n\r\n\"Имаме уверения на различни институции, занимаващи се със сеизмичността, които потвърждават че рискът е премерен и реакторът не представлява опасност за здравето и живота на хората, както и че разполага с всички разрешителни\", каза Данчев.\r\n ", "date": "2018.06.06", "title": "За пакет \"Мобилност\" - няма повод за радост"}
{"url": "https://www.dnes.bg/rusia/2018/06/06/predi-mondiala-rusiia-iska-da-zabravi-za-krizite.378563", "text": "Малко повече от седмица преди началния удар Русия добавя финалните щрихи към Световното първенство, чрез което се надява като домакин да възстанови своя имидж, помръкнал заради все новите кризи със Запада. Но среща проблеми, пише Франс прес.\n\r\nВ логистичен план нещата са наред, но предстоящото най-голямо спортно събитие на планетата е съпътствано от страхове, свързани с расизма и насилието. Феноменът \"маймунски викове\" вече от месеци изпълва отново руските стадиони, съживявайки спомена за буйствата на местните хулигани по време на европейското от 2016 г.\n\r\nПреизбран триумфално през март, руският президент Владимир Путин наистина положи усилия нищо да не попречи на състезанията - мерките за сигурност бяха драстично засилени, а хулиганите, взети на мушка от властите - настоятелно помолени \"да внимават\" през цялото лято.\r\n                    \r\n                    \r\nСдружението за борба с дискриминацията във футбола \"Феър\" има други поводи за безпокойство. \"Никак не сме сигурни, че ще бъдат предотвратени ненасилствените расистки инциденти въпреки многократните уверения в добра воля\", предупреди британската организация в доклад от миналата седмица.\n\r\nВластите пък са назначили миналата година координатор, натоварен с превенцията на расизма, и заявяват, че очакваните за Мондиала един милион гости на страната от цял свят ще бъдат топло посрещнати в 11-те града, които ще приемат мачовете.\n\r\nЩо се отнася до 12-те стадиона, пръснати из европейската част на най-голямата страна в света, строежът на някои доста се позабави. Всички обаче бяха предадени далеч преди началото на турнира и ФИФА се размина със студената пот, която помним от Световното в Бразилия през 2014-а.\n\r\nКолкото до спортната страна, очертават се обичайните фаворити: Германия - носителка на титлата, Бразилия и Испания. Следват Франция, Аржентина и аутсайдери като Белгия или Португалия. А шансовете страната-домакин да се представи добре са скромни.\n\r\nОтборът на Станислав Черчесов не е записал нито една победа през 2018 г. и се нарежда на трагичното 66-о място в класацията на ФИФА. Може би затова страстите не бушуват все още в Русия и атмосферата не намеква за обещаното грандиозно футболно празненство.\n\r\nА някои московчани, които могат да си го позволят, са предпочели да напуснат града, за да избегнат неволите покрай първенството и хилядите зрители, очаквани в страната, несвикнала с масовия туризъм.\n\r\nБез да е изявен футболен фен, Владимир Путин се надява най-скъпият Мондиал в историята на обща стойност 683 милиарда рубли (13,2 милиарда долара по средния курс от 2013-а насам, или близо 11,3 милиарда евро), най-малкото да вкара Русия в големите заглавия на новините по друг повод освен международното напрежение.\n\r\n\"Домакините\" - такъв бе впрочем отговорът на руския лидер, запитан миналата седмица кой според него ще вземе Световната купа.\r\nРусия получи правото да организира Мондиала-2018 в остра схватка с Обединеното кралство. Това стана през 2010 г. След това федерацията стана обект на западни санкции заради незаконната анексия на полуостров Крим и подкрепата й за сепаратистите в Източна Украйна, в която я обвиняват Киев и Западът.\n\r\nНапрежението между Изтока и Запада идва и от болезнени точки като Сирия, където руската армия се намеси по искане на сирийския президент Башар Асад, и САЩ, където се подозира Москва да е полагала усилия за избирането на Доналд Тръмп.\r\nПоследна засега шумна афера бе отравянето на бившия руски двоен агент Сергей Скрипал и дъщеря му в Англия. Лондон обвинява Москва; скандалът предизвика най-мащабната в историята вълна от реципрочни експулсирания.\n\r\nОсвен това Русия бе обвинена, че е задействала подкрепяна от държавата програма за допинг, стигнала връхна точка по време на зимните олимпийски игри в Сочи през 2014 г. Близо три години след началото на скандала Русия все още не се е справила с последиците и националната й служба за борба с допинга не е възстановила членството си в Световната антидопингова агенция.\n\r\nВъпреки тези скандали само Исландия и Великобритания измежду всички страни-участнички обявиха дипломатически бойкот на Световната купа. Русия няма да изживее отново травмата от олимпийските игри в Москва през 1980 г., бойкотирани от над 50 страни по инициатива на САЩ.\n\r\n\n\r\nСедмица преди началния удар спортните въпроси вземат надмощие. Футболните агитки предпочитат да разискват добре ли е десният крак на бразилеца Неймар и в каква форма е лявото рамо на египтянина Мохамед Салах.\n\r\nЗвездата на \"Пари Сен Жермен\" получи контузия и хвърли Бразилия в тревога през март. Той се завърна на терена в неделя с мач срещу Хърватия. Резултат: едно изиграно полувреме и слалом из хърватската защита, приключил с гол само 20 минути след влизането му в играта.\n\r\nКонтузен във финала на Шампионската лига, Мохамед Салах зае обаче мястото си сред 23-мата египетски национали. Нападателят на \"Ливърпул\", играч на годината в Англия, може да се завърне с участие срещу отбора на Русия във втория мач на \"фараоните\" на 19 юни. Нищо насърчително за страната организатор, неуверена в силите си.\n\r\nПървият мач от турнира ще се играе на 14 юни на стадион \"Лужники\" в Москва. Домакините от Русия ще се изправят срещу гостите от Саудитска Арабия. От спортна гледна точка сензация няма, но залогът е огромен - горко на падналия в битката между двата национални отбора, които са най-зле от всички класирани според ранглистата на ФИФА. \r\n \r\n/БТА/\r\n ", "date": "2018.06.06", "title": "Преди Мондиала: Русия иска да забрави за кризите"}
{"url": "https://www.dnes.bg/rusia/2018/06/06/nato-iska-ot-rusiia-promiana-na-povedenieto-i-krai-na-sankciite.378562", "text": "Русия трябва да промени поведението си, преди санкциите да бъдат отменени, заяви генералният секретар на НАТО Йенс Столтенберг на пресконференция преди двудневната среща на министрите на отбраната от алианса.\n\r\nСанкциите са важни, защото стореното от Русия в Украйна води до последици. Не целим да изолираме Русия, приветствам подкрепата на Италия за диалога с Москва, добави той.\n\r\nСтолтенберг посочи, че НАТО възприема сериозно различията, възникнали между САЩ и ЕС покрай налагането на вносни мита от Вашингтон за европейския внос на алуминий и стомана. Вярвам, че е възможно да ограничим последиците, без да отслабваме НАТО, докато преодолеем тези различия, коментира той. По неговите думи трансатлантическата връзка се задълбочава с увеличеното северноамериканско военно присъствие в Европа.\r\n                    \r\n                    \r\nГенералният секретар отбеляза, че последният танк на САЩ е напуснал Европа през 2013 г., а сега се завръщат цели танкови бригади и това показва истинска промяна след оттеглянето на американските сили с края на Студената война. Той обясни, че промяната се налага заради действията на Русия. Всичките ни действия са с отбранителна цел и са насочени към сдържане, така предотвратяваме конфликт, обобщи Столтенберг.\n\r\nПо неговите думи в НАТО неведнъж са възниквали различия - покрай търговията, опазването на природата и споразумението с Иран сега, а по-рано около Суецката криза, оттеглянето на Франция от военното командване на алианса, войната в Ирак преди 15 години. Всеки път сме успявали да се обединим около основната ни задача - да се защитаваме взаимно. Необходимо е да продължим по този път, призова Столтенберг, цитиран от БТА\n\r\nТой съобщи, че в следващите дни министрите на отбраната от пакта ще утвърдят изпращането на още 3000 военни инструктори в Афганистан. Трябва да убедим талибаните, че не могат да спечелят на бойното поле. Биха получили повече в мирни преговори, поясни генералният секретар. Столтенберг добави, че се предвижда разгръщането на нова обучителна мисия и за военните в Ирак.\n\r\nВоенните министри ще обсъдят също разходите за отбрана съгласно първите данни за тази година. Движим се в правилната посока, но ни остава още много работа, посочи Столтенберг по повод целта за постигането на отбранителни разходи, равни на два процента от БВП на съюзниците до 2024 година.\n\r\nУтре министрите ще приемат решение за назначаването на 1200 допълнителни служители в новите командни центрове на НАТО в САЩ и Германия, които ще ръководят силите за бързо реагиране. Ще бъде обсъден план до 2020 г. на разположение за задействане в срок до 30 дни да бъдат 30 съюзнически изтребителни ескадрили, 30 бойни кораба и 30 механизирани батальона. Става дума за укрепването на готовността на съществуващите, а не за нови сили, уточни Столтенберг.\n\r\nВ отговор на въпрос той потвърди, че има различни виждания сред съюзниците по въпроса за разширяването на газопровода \"Северен поток\". Взимаме решенията с единодушие. Важна е сигурността на енергийните доставки, приветстваме усилията за разнообразяването на източниците на енергия, заяви генералният секретар. \r\n ", "date": "2018.06.06", "title": "НАТО иска от Русия: Промяна на поведението и край на санкциите "}
{"url": "https://www.dnes.bg/notifikacii/2018/06/06/lekarite-vyv-vma-spasiha-jena-s-riadyk-tumor.378549", "text": "Лекарите във Военномедицинска академия спасиха жена с рядък тумор.\r\nСпециалистите от Клиниката по чернодробно-панкреатична и трансплантационна хирургия на ВМА извършиха изключително сложната интервенция на 43-годишната пациентка.\r\nЖената била с тумор на надбъбрека, с туморен тромб в долна празна вена и метастази в черния дроб.\r\nПоредната изключително сложна оперативна интервенция бе извършена от екипа на проф. Никола Владов на пациентка с тумор на надбъбрека, с туморен тромб в долна празна вена и метастази в черния дроб.\r\nСлед тотално изключване на черния дроб от кръвообращението за около 40 минути, екипът на проф. Никола Владов отстрани част от долна празна вена и я замести заместена със синтетична протеза, съобщи пресцентърът на ВМА.\rНаличието на метастази в черния дроб наложило отстраняването на дясната половина на органа.\r\n\"Това е един сложен процес, който изисква добре сработен екип, добър анестезиологичен екип и добра логистична подкрепа. На база над 10-годишния си опит в чернодробните трансплантации, ВМА и Клиниката по чернодробно-панкреатична и трансплантационна хирургия се специализира в операции на тази специфична зона, което изисква добра база за извършване на тежка хирургия, добра подготовка не само на чернодробните специалисти, но и на уролози, ендокринни хирурзи и други\", коментира проф. Никола Владов.\r\nПациентката вече е изписана и се възстановява нормално.", "date": "2018.06.06", "title": "Лекарите във ВМА спасиха жена с рядък тумор"}
{"url": "https://www.dnes.bg/stranata/2018/06/06/pak-jertva-na-pytia-katastrofa-v-posoka-jeleznica.378606", "text": "Пореден  епизод от войната на пътя - човек загина при тежка катастрофа между  софийските села Бистрица и Железница. Инцидентът е станал на 3 км от  Бистрица в посока Железница. \n\n\n\r\n\r\nПореден епизод от войната на пътя - човек загина при тежка катастрофа между софийските села Бистрица и Железница. Инцидентът е станал на 3 км от Бистрица в посока Железница.\n\r\nЛек автомобил и бус са се ударили челно, като шофьорът на лекия автомобил е починал на място, предаде репортер на.\n\r\nМалко след 16.30 часа, когато се е случил инцидентът, пътната настилка е била хлъзгава и вероятно това е била причината за сблъсъка. Пътят е затворен заради следствени действия.\n\r\n ", "date": "2018.06.06", "title": "Пак жертва на пътя: Катастрофа в посока Железница"}
{"url": "https://www.dnes.bg/obshtestvo/2018/06/06/deputat-ot-vmro-da-obikaliash-sofiia-s-pera-v-zadnika-ne-e-vyzpitatelno.378531", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДа обикаляш София и да демонстритраш по улиците с пера, забучени в задника, не е прилично и възпитателно. Така коментира предстоящото издание на \"София прайд\" депутатът от \"Обединени патриоти\" Красимир Богданов в студиото на \"България сутрин\".\r\nВчера ВМРО за пореден път се обяви срещу събитието и поиска от МВР да забрани \"София прайд\" като заплаха за обществения ред.\n\n\n\n\r\n\"Не мога да разбера какво демонстрират тези хора. Те имат права, както останалите хора в обществото. Имат право да избират своята сексуалност, макар че Създателят по друг начин е устроил света\", категоричен бе той пред .\r\r\n                    \r\n                    По думите му със събитието ще бъдат ангажирани близо 1200 полицаи и огромен ресурс, а междувременно възрастните хора по селата са жертва на \"циганските набези и никой не взема мерки\", каза той.\r\n\"Ние настояваме след като се отделя такъв ресурс за защита на гей събитие, да се отдели същия ресур за защита на имотите и живота на хората от Северозапада. Там липсва полицейска намеса в много от населените места\", допълни депутатът.\r\nТой е убеден, че тезите, които бяха отхвърлени при обсъждането на Истанбулската конвенция, се прокрадват в \"София прайд\".\r\n\"Скритият замисъл е узаконяване на еднополовите бракове и легитимирането на различни общности. Никой не им забранява различната сексуална ориентация, но когато е грубо натикана в носа на обществото, е недопустимо. Реално никой хетеросексуален не е тръгнал да демонстрира с парад своята сексуална идентичност\", твърди още той.\r\nЛилия Драгоева от инициативния комитет на \"София прайд\" отбеляза, че събитието е мирно и съпътствано от много други арт събития, филмови фестивали и други.\r\n\"София прайд\" има за цел да насочи вниманието на обществото към  проблемите на ЛГБТ. ЕС реално не задължава държавите-членки да признаят  еднополовите бракове и понякога двойки имат проблем в България. Освен  това престъпленията срещу половата идентичност не са описани в закона\",  оплака се Драгоева.\r\nТя уточни, че вчерашното решение на европейския съд в Люксембург не налага на държави на ЕС да признават еднополови бракове. То касае единствено бракове, които са сключени с партньор, който е от трета страна, извън ЕС. Тоест страната трябва да признае правото на пребиваването на този човек, ако неговият съпруг е гражданин на страна в Евросъюза.\r\nЛилия Драгоева е на мнение, че събитието, което ще се проведе на 9 юни ще мине мирно и под знака на любовта.", "date": "2018.06.06", "title": "Депутат от ВМРО: Да обикаляш София с пера в задника не е възпитателно!"}
{"url": "https://www.dnes.bg/zvezdi/2018/06/06/otnovo-zaedno-kristen-stiuart-e-s-robyrt-patinsyn.378598", "text": "Кристен Стюарт и Робърт Патинсън имаха 3-годишна връзка, която се срина през 2013-а, след като папараци уловиха актрисата в интимни пози с женения тогава режисьор на филма \"Снежанка и ловецът\" Рупърт Сандърс.\n\r\nСлед тази случка звездите на вампирската сага \"Здрач\", които се бяха превърнали в любимци на тийнейджърите по цял свят, се разделиха. След това Робърт имаше връзка с певицата FKA Twigs, дори се сгоди за нея, но двамата скъсаха в края на миналата година.\n\r\nПоследната година пък Кристен имаше връзка с ангела на Victoria’s Secret Стела Максуел, с която обаче, според последните слухове, вече не са заедно.\n\r\nПреди няколко дни 27-годишната Кристен и 32-годишният Робърт са забелязани заедно в заведението в Шато Мармонт. Техен близък твърди пред списания OK!, че двамата са на път да дадат нов шанс на любовта си, тъй като искрата помежду им не е изгасвала никога.\r\n                    \r\n                    \r\n\"Кристен се надява, че Роб е сериозен, когато ѝ казва, че ѝ е простил за миналото\", казва източникът. Кристен и Робърт се срещнаха и влюбиха на снимачната площадка на \"Здрач\" през 2008 г.\r\nВижте още за звездите в ", "date": "2018.06.06", "title": "Отново заедно: Кристен Стюарт е с Робърт Патинсън"}
{"url": "https://www.dnes.bg/notifikacii/2018/06/06/germanski-lekar-za-bejancite-nagli-sa-i-samo-iskat.378553", "text": "Човекът, за когото разказва, работи като лекар в Германия. Практикува от дълги години, а от началото на мигрантската криза преглежда и много бежанци. Но вече не желае да лекува кандидати за убежище. Ето защо.\n\r\nГерманецът, който държи да остане анонимен, е общопрактикуващ лекар в Долна Бавария. От години работи както с баварската, така и с федералната полиция. Пред вестник \"Ди Цайт\" лекарят разказва, че научил за т.нар. Балкански маршрут много преди той да стане известен на широката публика - пътят към Западна Европа минава по магистралата край родното му място, където той имал кабинет още преди началото на бежанската криза. В рамките на работата му за полицията негова задача било да преглежда задържаните на магистралата. В онези години полицаите залавяли предимно банди крадци от Източна Европа, наркодилъри и трафиканти на хора.\r\nПреди малко повече от три години обаче всичко се променило. Телефонът на лекаря от Долна Бавария не спирал да звъни, а задържаните на магистралата били все по-често бежанци от Близкия изток - от Ирак, Афганистан и Сирия. \n\r\nЛекарят разказва, че всекидневно виждал наранявания, каквито иначе се срещат само по време на война - протрити до кокал ходила, крайници, надупчени от осколки, прегладнели деца, които били на ръба на силите си. Медикът извършвал спешен медицински триаж в специално пригодени палатки, където сортирал огромния брой пациенти спрямо сериозността на техните наранявания. \"Този метод обикновено се прилага след инциденти с много ранени или на бойното поле. Целта беше да определя кого мога да лекувам на място и кой трябва да бъде откаран спешно в болница\", разказва германецът.\n\r\n\n\r\nНерядко ставал свидетел на този сблъсък на културите, за който се говори толкова често от началото на бежанската криза насам. \"Имах пациентка мюсюлманка, която беше в напреднала бременност. Съпругът ѝ искаше да прати останалите им деца с нея в болницата. Казах му, че сме в Германия и че тук болните отиват в болница, а здравите се грижат за децата\", спомня си лекарят. Мъжът не възразил. И бил безкрайно благодарен за оказаната помощ. Днес е друго, твърди медикът. Сегашните му пациенти не бягали от война, а били \"медицински туристи“.\n\r\nОт известно време медикът работи в Дегендорф, където се намира един от четирите транзитни центрове в Бавария. Там настаняват кандидати за убежище, за които се знае, че нямат почти никакъв шанс да получат статут на бежанец. Обитателите на центъра в Дегендорф идват предимно от Сиера Леоне и Азербайджан. През последните години германската Служба за миграцията и бежанците е отхвърлила над 80 процента от молбите на хора, идващи от тези две държави. Обитателите на транзитния център в Дегендорф не посещават езикови курсове и нямат право да работят, но могат да разчитат на три хранения дневно и на медицинско обслужване. \n\r\nЛекарят, за когото разказваме тук, си поделя грижата за тях с още един колега. \"Тези пациенти много се различават от бежанците, които преглеждах в началото на мигрантската криза. Нагли са и знаят само да искат“, обяснява лекарят и твърди, че неведнъж идвали при него, за да му искат виагра...\n\r\n\"Смяната ми минава така: част от пациентите се оплакват от кашлица, алергии, запек или генитални херпеси. Изслушвам ги, преслушвам ги, задавам им въпроси и накрая им предписвам необходимите лекарства“, разказва лекарят. \n\r\nДругите му пациенти били млади мъже, които влизали в кабинета му и казвали все едно и също - че се нуждаят от силни обезболяващи. Лекарят подозира, че въпросните мъже търгуват с лекарствата, които им предписва. \n\r\nПрез кабинета му минават и възрастни мъже с изгнили зъби, които искат ново чене. А една жена му поискала да ѝ даде вода за жабурене. Ядосала се, когато лекарят ѝ казал, че трябва да си я купи от магазина - както правят всички германци. \n\r\nВеднъж пък дошъл мъж с мускулна треска, който поискал да му се предпише масаж. \n\r\n\"На ден през кабинета минават средно 40 пациенти. Но най-много един казва \"благодаря\". Тази дума се знае и без курс по немски, нали така?\", казва лекарят. И добавя, че не бива да го наричат \"расист“, когато се осмелява да сподели, че азербайджанците подлагат на систематичен тормоз и него, и колегата му. Един от пациентите ударил с юмрук колегата му и хвърлил по него стол. А два дни по-късно нахлул в кабинета с нож.\n\r\nЛекарят разказва, че азербайджанците, които му искали я нова тазобедрена става, я зъбни импланти, носели подробни медицински картони от родината си. Документите били като нови - чисти, сухи, неизмачкани. \"Как са опазили документите си в такова състояние по време на бягството?“, питал се дълго време медикът. \n\r\nПо-късно сътрудници на Службата за миграцията и бежанците му обяснили, че повечето мигранти от Азербайджан летели с туристическа виза до Литва или Латвия, след което пътували с автобус до Германия, където подавали молба за убежище. \"Тези хора добре знаят колко време отнема цялата процедура. И докато чакат, се възползват от нашите здравни услуги. Но Германия предлага закрила от война и от преследване, а не нови тазобедрени стави“, казва медикът и добавя: \"Можем да оказваме адекватна помощ само ако в страната остават единствено хората, които наистина имат нужда от закрила\". Като онези, които лекувал в началото на бежанската криза. Днес една трета от пациентите му показвали отхвърлени молби за убежище. И въпреки това тези хора били още в Германия.\n\r\nЛекарят се чувства използван и от тях, и от системата, която им позволява всичко това. Затова е решил да не удължава трудовия си договор. \"Стига толкова\", казва той. Медикът е наясно, че в кабинета си посреща само една определена част от хората, които подават молби за убежище в Германия. Но именно тях той вече не иска да лекува.\r\n \r\n", "date": "2018.06.06", "title": "Германски лекар за бежанците: Нагли са и само искат!"}
{"url": "https://www.dnes.bg/obshtestvo/2018/06/06/nevidimite-myje-do-jenite-s-rak-pitate-li-se-te-kak-sa.378572", "text": "Фондация \"Една от 8\" стартира кампания под надслов - \"Обичам те...!\", в която мъже на жени, с диагноза рак на гърдата, споделят своите чувства и емоции.\r\nЗа последните шест години, в които се боря с рака на гърдата, аз Нана Гладуиш, си давам сметка, че хиляди хора ме спряха и попитаха - \"Как си?\", но колко са тези, които спряха и попитаха съпруга ми: \"Как си?\".\r\n\"Време е жените с рак на гърдата да се обърнем към цялото общество с молба: \"Ако искате да помогнете на нас, подкрепете и нашите мъже\". Това са хората, които са до нас, когато чуваме - \"имате рак\".\r\nТова са хората, които са до нас, когато се събудим от операция. Това са хората, които всеки ден ни казват - \"Добро утро!\". Но най-важното, това са хората, които ни казват: \"Обичам те!\".\n\n\n\r\r\n                    \r\n                    Много от нещата, които мъжете до жени с рак на гърдата правят, остават невидими за околните. Много често обществото ни приема тяхната грижа за нас, като тяхно задължение и забравя, че всяко тяхно действие е продиктувано от обичта им към нас.\r\nОбръщаме се към всички мъже на България, които са до жени с рак на гърдата, кажете на вашите жени: \"Обичам те!\", напишете им какво чувствате към тях, покажете ни лицата си. Вие сте силни, но и чувствителни. Време е обществото ни да ви види, за да осъзнае, че трябва да мисли и за вас.\r\nНаправете си снимка с послание към жена с онкологично заболяване и я публикувайте във Фейсбук с хаштаг и/или Instagram #Obicham1ot8. Кампанията \"Обичам те...!\" е на 8 юни, петък, от 17 ч. на софийския булевард \"Витоша\".\r\nОрганизаторите подканят за удобни дрехи, ако искаме да се включим във \"Възпрепятстваното бягане\", а за всичко друго - да разчитаме на тях.", "date": "2018.06.06", "title": "\"Невидимите\" мъже до жените с рак. Питате ли се те как са?"}
{"url": "https://www.dnes.bg/balkani/2018/06/06/erdogan-preceni-imash-li-hladilnik-vkyshti-bogat-si.378591", "text": "Турският президент Реджеп Тайип Ердоган заяви, че притежаването на хладилник в дома е знак за просперитет, с което предизвика нова полемика преди предсрочните президентски и парламентарни избори в Турция на 24 юни, предаде в. \"Хюриет дейли нюз\".\n\r\nНа предизборен митинг вчера в Сакария, Северозападна Турция, Ердоган сравни цифри за продажбите на коли и хладилници от началото на управлението на Партията на справедливостта и развитието през 2002 г. и днес.\n\r\nТой посочи, че през 2002 г. са били продадени 91 000 коли, а миналата година - 723 000 коли. Президентът отбеляза също, че през 2002 г. са били продадени 1 088 000 хладилници, а миналата година - 3 107 000. Това значи, че няма бедни хора. Ако има хладилник във всяка къща, ние сме на определено равнище на просперитет, заяви Ердоган.\r\n                    \r\n                    \r\nДумите му предизвикаха вълна от реакции в социалните мрежи, като автори на критични коментари посочиха, че в почти всеки дом в Турция има хладилник от няколко десетилетия.\n\r\nКандидатът за президент на основната опозиционна Народнорепубликанска партия Мухаррем Индже също критикува Ердоган за неговото изявление.\n\r\nПоследната реч на Ердоган показва, че той толкова много се е отдалечил от хората на улицата. \"В хралупи на дървета ли си съхранявахме храната преди теб, Ердоган?\", каза Индже на предизборен митинг вчера в окръг Айдън, Югозападна Турция.\n\r\nТой си мисли, че дори един хладилник е лукс за тази нация, а самият той пие бял чай, който струва 4500 турски лири /975 долара/. Нашите граждани имаха хладилници в домовете си от 40 години, но Ердоган ги изпразни в последно време, добави Индже.\r\n\r\n ", "date": "2018.06.06", "title": "Ердоган прецени: Имаш ли хладилник вкъщи – богат си!"}
{"url": "https://www.dnes.bg/mish-mash/2018/06/06/izvestna-dizainerka-sloji-krai-na-jivota-si.378592", "text": "Модната дизайнерка и бизнес дама Кейт Спейд е открита мъртва в апартамента си в Манхатън.\r\nСпоред полицията в Ню Йорк, тя се е самоубила чрез обесване.\r\n \r\nСпоред доклад на униформените, Спейд е открита от жената, която се грижи за апартамента ѝ, а органите открили и предсмъртна бележка.\r\n \r\nСпоред източници, Кейт Спейд я е адресирала до дъщеря си.\r\n \r\n55-годишната дизайнерка стартира едноименната си модна къща през 1993 година и открива дебютния си бутик три години по-късно.\r\n \r\nТя бе известна като една от най-креативните личности в съвременната модна индустрия, а почитатели на изделията ѝ са сред най-популярните звезди.\r\n \r\n„Дебютирайки само с шест модела, тя комбинира чисти, утилитарни форми и цветни палитри по съвсем нов начин“, пише на страницата ѝ.\r\n \r\nПопулярна със своите многоцветни чанти, марката Kate Spade New York има над 140 бутика и аутлет магазини из Щатите и повече от 175 бутика по света.", "date": "2018.06.06", "title": "Известна дизайнерка сложи край на живота си"}
{"url": "https://www.dnes.bg/health/2018/06/06/simona-oshte-e-v-tejko-systoianie-ostava-v-bezsyznanie.378599", "text": "22-годишната Симона Тодорова от Дряново, която бе простреляна в Слънчев бряг, остава в безсъзнание, казаха от УМБАЛ Бургас.\n\n\n\n\r\nЛекари от отделението по реанимация правят всичко възможно да върнат към живота младото момиче, но засега се въздържат от прогнози, пише .\n\r\nСъстоянието на пациентката е стабилизирано. То обаче остава тежко и с опасност за живота, уточниха от здравното заведение. Направени са опити Симона да бъде изведена от медикаментозната кома, но те не са дали резултат.\n\r\nКрасивата дряновка стана жертва на ревнивия си приятел Михаил Станчев, който застреля хазартния бос Коста Николов-Миджурина - работодател и ухажор на Симона.\r\n                    \r\n                    \r\nНа 2 юни около 21,20 ч. 37-годишният Михаил застреля собственикът на казина в Мерцедеса му, паркиран до комплекс \"Сън вилидж\".\n\r\nВ момента на стрелбата от комплекса излязла Симона и се затичала към стрелеца с викове \"Не, недей\". Обезумелият Михаил обаче се обърнал и прострелял Симона в главата. 22-годишното момиче е прието в болницата с огнестрелна рана в областта на слепоочието. Установени са тежки мозъчни увреждания, казаха медици.\n\r\nИзвършителят на убийството е задържан около 2 ч. през нощта на 3 юни, при опит да напусне страната през ГКПП Лесово. В колата му \"Опел Корса\" е открит пистолетът, с който е извършено убийството и два пълнителя, заредени с 6 и 8 куршума.\r\n ", "date": "2018.06.06", "title": "Симона още е в тежко състояние, остава в безсъзнание"}
{"url": "https://www.dnes.bg/cars/2018/06/06/bmw-sybra-pogledite-predstavi-novoto-x5.378575", "text": "Компанията BMW представи новото поколение на кросоувъра X5 на закрито мероприятие в Спартенбърг (САЩ). Премиерата на автомобила през публика ще се състои в началото на есента, а стартът на продажбите е планиран за ноември.\r\nНа външен вид четвъртата генерация на BMW X5 може да бъде разпозната по големите \"ноздри\" на решетката на радиатора. Променени са и пропорциите на кросоувъра, който е пораснал на размери. Дължината е 4922 мм (с 36 мм повече от досега). Широчината е увеличена с 66 мм, а височината – с 19 мм. Разстоянието между двете оси достига 2975 мм (+42 мм).\r\nДизайнът на интериора е в новия стил на марката, като той ще бъде използван и при бъдещия всъдеходен флагман на марката – X7. Големият мултимедиен дисплей е стикован с цифровия приборен панел, почти както при Mercedes-Benz. Блокът на климатичната система е поставен отгоре, а този на мултимедията – отдолу. Като опция ще се предлагат \"стъклен\" селектор на автоматичната скоростна кутия и шайба на мултимедийната система.\r\r\n                    \r\n                    Багажникът вече е по-малък – 645 литра в нормално състояние и 1860 литра при свалени задни седалки. Багажникът разполата с нова електрическа система, която предлага по-добра функционалност при подреждането на товара в него.\r\n", "date": "2018.06.06", "title": "BMW събра погледите, представи новото X5"}
{"url": "https://www.dnes.bg/temida/2018/06/06/simeonov-do-cacarov-narusheniia-v-ministerstvoto-na-turizma.378600", "text": "Вицепремиерът Валери Симеонов е изпратил сигнал до главния прокурор за извършени евентуални престъпления от длъжностни лица в Министерството на туризма. В профила си във Facebook той съобщава:\r\n\"Изпратих сигнал до Главния Прокурор г-н Сотир Цацаров относно проверката за закононарушения на служители в Министерство на туризма касаещи незаконни строежи и незаконно одобрени схеми и категоризации на заведенията на морския плаж Слънчев бряг Юг\"\r\nСимеонов е качил и текста на самия сигнал, в който пише, че върху плажа на Слънчев бряг-юг, който е изключително държавна собственост, са изградени и се използват три незаконни строежа. \n\r\nВчера той написа в профила си, че министърката е поискала от МРРБ да извади 20 дка от плажа от регистъра на изключителната държавна собственост и да ги прекатегоризира като частна. Така според него се подготвяла продажба на държавни парцели. Текстът бе придружен от снимки и карта на хотела и плажната ивица.\r\n                    \r\n                    \r\nА в понеделник Симеонов се обяви и за събарянето на 3 от емблематичните заведения на Слънчев бряг, като мотив за това е, че са незаконни. Вчера министър Николина Ангелкова отговори, че заведенията са законни и са в одобрените схеми на Министерството.", "date": "2018.06.06", "title": "Симеонов до Цацаров: Нарушения в Министерството на туризма"}
{"url": "https://www.dnes.bg/notifikacii/2018/06/06/selo-za-bezdomnici-s-pogled-kym-zvezdite-no-bez-prinuda.378584", "text": "\n\r\nПрилича на ваканционно селище, но не е. В тези спретнати къщурки живеят бездомни шотландци, пише \"\".\n\r\nТе могат да останат в т.нар. \"село на бездомниците\", докато си стъпят на краката. Но най-много за 18 месеца.\r\n", "date": "2018.06.06", "title": "Село за бездомници: С поглед към звездите, но без принуда"}
{"url": "https://www.dnes.bg/zvezdi/2018/06/06/princ-hari-i-megan-zaedno-na-balkona-na-bykingam.378603", "text": "Три седмици след сватбата си принц Хари и съпругата му, херцогинята на Съсекс Меган, ще се появят за първи път заедно на балкона на Бъкингамският дворец, пише в. \"Дейли експрес\".\n\n\n\r\nПървата поява на новобрачната кралска двойка на знаковия балкон ще бъде в събота, по време на честването на 92-ия рожден ден на кралица Елизабет Втора, съобщава БТА.\r\nСлед традиционния преглед на войските кралското семейство ще се появи на балкона на Бъкингамския дворец, като сред членовете му ще бъдат и новите херцог и херцогиня на Съсекс.\r\n\"След вълшебната им сватба през май хората с нетърпение очакват първата поява на принц Хари и съпругата му на дворцовия балкон\", казва неназован източник, цитиран от в. \"Дейли мирър\".\r\r\n                    \r\n                    Балконът на Бъкингамския дворец е мястото, \"запечатало\" не една целувка на новобрачни кралски двойки - на принц Чарлз и принцеса Даяна, принц Андрю и Сара Фъргюсън, принц Уилям и херцогинята на Кембридж Катрин.\r\nПринц Хари и херцогинята на Съсекс Меган не са се появявали публично след първия им официален ангажимент броени дни след сватбата - честването на предстоящия 70-и юбилей на престолонаследника принц Чарлз и благотворителната му дейност. Отсъствието им породи подозрения, че младоженците са на сватбено пътешествие.", "date": "2018.06.06", "title": "Принц Хари и Меган – заедно на балкона на Бъкингам"}
{"url": "https://www.dnes.bg/stranata/2018/06/06/katastrofa-s-tri-koli-v-gabrovo-postrada-9-mesechno-dete.378587", "text": "9-месечно дете е с комоцио след катастрофа в Габрово, съобщиха от МВР.\n\r\nИнцидентът е станал вчера, около 12:30 часа, на ул. \"Индустриална\".\n\r\nУдарили са се товарен автомобил \"Пежо Боксер\", управляван от 28-годишен мъж от Габрово, лека кола \"Форд Фиеста\", шофирана от 31-годишен мъж от Ямбол, и лек автомобил \"Рено Клио\". Товарният автомобил и \"Форд\"-ът се движили в посока Северна индустриална зона, като водачът на лекия автомобил \"Форд\" предприел маневра \"завиване в обратна посока\". Водачът на движещия се след него товарен автомобил не успял своевременно да намали скоростта и да спре, като го ударил в лявата странична част. \r\n                    \r\n                    \r\nВ резултат на инерцията от удара, лекият автомобил преминал през насрещната лента и се блъснал в спрения на банкета лек автомобил \"Рено\", с водач – 43-годишен мъж от Велико Търново. \n\r\nПри инцидента пострадали водачът на лекия авотмобил \"Форд\" (с болки в областта на гръбначния стълб) и пътувалите с него 30-годишна жена от Ямбол (с фрактура на таза) и 9-месечно момиченце (с комоцио). \n\r\nТримата са настанени в МБАЛ-Габрово, без опасност за живота. \n\r\nНа местопроизшествието е извършен оглед. Водачите са тествани за употреба на алкохол и резултатите са отрицателни.\n\r\nПо случая е образувано досъдебно производство.", "date": "2018.06.06", "title": "Катастрофа с три коли в Габрово, пострада 9-месечно дете"}
{"url": "https://www.dnes.bg/notifikacii/2018/06/06/maskirani-zadignaha-36-bona-ot-magazin-v-burgas.378602", "text": "Двама маскирани са задигнали 36 хил. лв. от магазин за строителни материали в Бургас, съобщиха от полицията.\r\nОбраният магазин  се намира в Северна промишлена зона. Обектът е бил атакуван малко след 03,30 ч. тази нощ. \r\nМаскираните бандити влезли в магазина без да го разбиват и се насочили към шкаф, който дори не бил заключен, явно разполагайки с предварителна информация, че в него има голяма сума пари. След като взели парите избягали с автомобил, паркиран наблизо, пише \"\".\r\nОхранителни камери обаче запечатали обира, довериха запознати.\r\nКриминалисти работят по няколко версии, включително в удара да са замесени вътрешни хора. Разпитан е целият персонал на магазина.\r\nВъзможно е обаче обирът да е дело на конкуренцията.", "date": "2018.06.06", "title": "Маскирани задигнаха 36 бона от магазин в Бургас"}
{"url": "https://www.dnes.bg/zvezdi/2018/06/06/djenifyr-loryns-s-novo-gadje.378604", "text": "Актрисата и носителка на \"Оскар\" Дженифър Лорънс има нов приятел - нюйоркския галерист Кук Марони, съобщи Контактмюзик.\r\nСпоред Пейдж сикс на \"Ню Йорк пост\" 27-годишната Лорънс и 33-годишният Марони имат връзка от няколко седмици, но досега са успели да я опазят в тайна.\r\nНеназован източник, цитиран от изданието, твърди, че актрисата и галеристът са били представени един на друг от най-близката приятелка на Лорънс, Лора Симпсън, пише БТА.\r\nНовият възлюбен на холивудската звезда е известен в арт средите. Кук Марони понастоящем работи в нюйоркската галерия \"Гладстон\", в която свои творби излага и известният британски скулптор от индийски произход Аниш Капур.\r\nВестта за новия приятел на Дженифър Лорънс идва само няколко месеца след раздялата й с режисьора Дарън Аронофски. Актрисата преди е имала връзки с фронтмена на \"Колдплей\" Крис Мартин и актьора Никълъс Холт, припомня изданието.", "date": "2018.06.06", "title": "Дженифър Лорънс с ново гадже"}
{"url": "https://www.dnes.bg/balkani/2018/06/06/demokraciiata-po-sveta-e-v-kriza-a-nacionalizmyt-se-nadiga.378538", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВъзраждането на фашизма в Европа се дължи основно на икономически фактори и на неграмотността. Вина за явлението имат и правителствата на държавите, които не успяват да осигурят добро бъдеще и сигурност за гражданите си. Това каза гръцкият историк Харис Влавианос в предаването \"Светът е бизнес\" на  с водещ Николай Кръстев.\r\n\"Нека не забравяме, че живеем в една епоха на крайно потребителство, в едно консуматорско общество. Има стремеж към пълното щастие и този, който не може да участва в това или да го притежава, е отхвърлен от обществото\", каза още Влавианос.\r\r\n                    \r\n                    По повод завръщането към крайните идеологии ученият каза, че много често самите лидери на държави подхранват тези идеологии. Национализмът също се подкрепя от правителствата, смята историкът.\r\n\"За сметка на това при демокрацията се наблюдава криза както в Западна Европа, така и в САЩ. Причината е в големия брой хора, които не са получили от демокрацията това, което са очаквали и в следствие на това се обръщат срещу нея. Демокрацията е бавен процес, изискващ бавни процедури. Лидери, които обещават преки и бързи резултати печелят много по-бързо привърженици\", каза още Влавианос.\r\nСпоред него в такива времена единството на Европа е от изключително важно значение за стабилността на държавите в нея.\r\n\"На Европа не бива да се гледа просто като на икономически съюз, на един обикновен пазар. Трябва да има фокус върху културната страна. Очевидна и наложителна е необходимостта отново да преоткрием и да издигнем европейските си ценности. Да издигнем онова, което ги обединява, а не онова, което ги разединява\", категоричен е историкът.\r\nВлавианос, който е и автор на книгата \"Тайният дневник на Хитлер\", коментира и личността на фюрера.\r\n\"Предполага се, че Хитлер си е водил дневник в затвора. Този дневник е изгубен и в момента не съществува. В книгата \"Тайният дневник на Хитлер\" именно този дневник е възпроизведен и възстановен\", каза историкът.\r\nТой е убеден, че светът щеше да бъде много по-различен, ако не беше съществувал Хитлер.\r\n\"Това обаче не означава, че нямаше да имаме друг вид кризи. Евентуално щяхме да имаме други войни, но светът, какъвто го познаваме днес, е последствие на някои от решенията, които е взел самият Хитлер\", смята Влавианос.\r\nСпоред историка причината за наличието на толкова много митове за личността на Хитлер е желанието на хората за търсене на тайни и конспирации. Влавианос смята, че голяма част от нациите се крепят и са единни именно на базата на създаването на подобни митове. Ролята на историците, според него, е в демитологизирането на подобни личности, което да доведе до стабилни и верни основи.", "date": "2018.06.06", "title": "Демокрацията по света е в криза! А национализмът се надига "}
{"url": "https://www.dnes.bg/eu/2018/06/06/pojar-v-petzvezden-hotel-v-london.378608", "text": "Стотина пожарникари бяха мобилизирани днес следобед в Лондон, за да се борят с пожар, пламнал в петзвездния хотел Мандарин Ориентъл Хотел, намиращ се в близост до френското посолство и магазина за луксозни стоки Хародс, предаде Франс прес.\r\nСигналът е бил подаден в 15.55 ч. (17.55 ч. българско време). Общо 15 пожарни коли и 97 пожарникари са изпратени на място.\r\nПричината за пожара засега не е установена, пише БТА. За момента няма данни за пострадали хора. Хотелът разполага със 198 стаи и апартаменти.", "date": "2018.06.06", "title": "Пожар в петзвезден хотел в Лондон"}
{"url": "https://www.dnes.bg/stranata/2018/06/06/tuk-pochiva-konvenciiata-za-pravata-na-horata-s-uvrejdaniia.378594", "text": "Ние сме тук и ще продължим да бъдем тук, докато не проработи Конвенцията на ООН за правата на хората с увреждания. Това заявиха майки на деца с увреждания, които построиха палатков лагер пред сградата на Община Добрич, в подкрепа на протестите на майките на деца с увреждания в София.\n\n\n\r\nКонвенцията е приета още през 2012 г., но 6 години тя е мъртва в България. Затова майките поставиха некролог с надпис \"Тук почива\", а самите те бяха облечени с тениски \"Системата ни убива\".\r\n\"Искаме Закон за личната помощ, специализирани колички, да има индивидуална оценка на деца и лица с увреждания, според нуждите. Да има достатъчно дневни центрове, където хората с увреждания да бъдат обгрижвани, достатъчно и добре обучен персонал\", каза Стела Илиева, майка на малката Алекс, болна от детска церебрална парализа.\r\n                    \r\n                    \r\nАлекс се нуждае от постоянна рехабилитация, от специализирани уреди, от логопед и психолог. \n\r\n\"Аз съм млад човек, искам да работя, за да се чувствам пълноценна, но ако знам, че на детето ми е оказана лична помощ, че то е гледано и обгрижено. Не искам да съм затворена между 4 стени\", каза още Стела Илиева.\n\r\nРешаването на проблема зависи от Министерски съвет. Майките в Добрич бяха категорични, че ще си направят график и пред палатката непрекъснато ще има протестиращи. \n\r\n\"Ще докажем, че сме навсякъде и че сме единни\", заявиха те, цитирани от \"Монитор\".", "date": "2018.06.06", "title": "\"Тук почива\" Конвенцията за правата на хората с увреждания"}
{"url": "https://www.dnes.bg/obshtestvo/2018/06/06/syprugata-na-vice-romi-i-bylgari-ravni-v-zadyljeniiata.378573", "text": "Към ромската общност да се прилагат еднакви стимули и еднакви наказания както към българската общност. Това поиска съпругата на вицепремиера Томислав Дончев във Facebook.\r\nСветлана Дончева бе обвинена в расизъм, защото малко по-рано написа, че \"Морковите за циганите са на свършване, време е за тоягата!\".\r\nПубликацията й е била докладвана и по-късно свалена от Facebook, стана ясно от втори пост на Дончева, пише \"Труд\".\r\n\r\r\n                    \r\n                     \r\n\"Морковът и тоягата\" е метафора, която се използва в политиката, икономиката и бизнеса и изразява процес на стимулиране и наказание в зависимост дали спазваш дадени правила или не. Не съм забелязала някоя държава, служител или предприятие да са се засегнали от подобно сравнение. Къде видяхте омраза, расизъм и ксеонофобия не знам\", написа Дончева по-късно.\r\nТя все пак призна, че е сгрешила, че е сложила всички роми под един знаменател, защото не всички роми са престъпници, както и не всички българи са честни и почтени граждани.\r\n\"Тоягата\", за която толкова много се вълнувате в моята публикация е израз на моето дълбоко убеждение, че към ромската общност трябва да се прилагат не само стимули, но и наказания, така както същото се прилага и за българите, когато нарушават правилата. Къде видяхте расизъм в изказаното мое мнение? Напротив! Аз искам равноправие, но не само в правата, но и в задълженията\", обясни още Дончева във Facebook.\r\nТя все пак се извини на тези, които са се почувствали засегнати и допълни, че това, че е съпруга на вицепремиер не означава, че не може да изразява свободно това, което мисли.\r\n\"Аз съм независима личност и нямам никакво намерение да спазвам някакъв измислен остарял и ненужен етикет\", завършва тя.", "date": "2018.06.06", "title": "Съпругата на вице: Роми и българи – равни в задълженията!"}
{"url": "https://www.dnes.bg/temida/2018/06/06/espch-osyjda-bylgariia-za-srs-ta-silovo-zadyrjane.378574", "text": "България е на 15 място по висящи дела пред Европейския съд по правата на човека с 623 жалби за 2017 г. Данните са от приетия годишен доклад по изпълнението на решенията на съда, който правителството прие и ще представи в Народното събрание.\n\r\nС най-много висящи дела са Румъния (9900 – 17,6%), Русия (7750 – 13,8%), Турция (7500 – 13,3%) и Украйна (7100 – 12,6%).\r\nБългария е на 19-о място по брой жалби на човек от населението. Тези данни потвърждават тенденцията за намаляване на броя на висящите жалби срещу държавата.\r\nСлед като години наред страната ни е заемала между седмо и девето място в тази класация, през последните седем години тя трайно е извън 10-те страни по Конвенцията с най-много жалби пред ЕСПЧ.\r\r\n                    \r\n                    В анализа се посочва, че това се дължи както на реформата в самата система на Конвенцията, така и на активните действия на държавата по изпълнение на решенията на ЕСПЧ.\n\r\nОбщият брой български решения на стадия на изпълнението към 31 декември 2017 г. е 207, от които 77 са прецеденти (решения, които поставят самостоятелен проблем по Конвенцията). За 2016 г. техният брой е съответно 290 и 94.\r\nНай-сериозните проблеми, констатирани в осъдителните решения на ЕСПЧ, по които все още не са взети всички мерки за преодоляването им, са недостатъци на съдебния контрол при експулсиране на чужденци на основание защита на националната сигурност; смърт или телесни повреди, причинени при необоснована или прекомерна употреба на сила от служители на полицията; липсата на достатъчно гаранции в българското законодателство срещу риска от злоупотреби при използването на СРС и др.", "date": "2018.06.06", "title": "ЕСПЧ осъжда България: За СРС-та, силово задържане..."}
{"url": "https://www.dnes.bg/obshtestvo/2018/06/06/za-kinoto-i-mechtite-mlada-bylgarka-e-prieta-da-uchi-v-sasht.378539", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМлада българка е приета в един от най-престижните университети за кино в САЩ. \r\nСред стотици кандидати от цял свят, Ана Дамаскова попада в списъка на одобрените 24 студенти тази година и е първата българка, която ще учи по продуцентската програма, информира . \r\nЗа да започне образованието ѝ там обаче са нужни средства, за които тя има малко време да събере.", "date": "2018.06.06", "title": "За киното и мечтите: Млада българка е приета да учи в САЩ"}
{"url": "https://www.dnes.bg/stranata/2018/06/06/helpbook-visiashti-kabeli-dupki-bokluci.378557", "text": "Представяме ви кратък обзор на сигналите в платформата  през изминалите дни. \n\r\nПървият е за опасно съоръжение, което принадлежи на автомивка в София, район Слатина. Въпросната  виси над тротоара и пречи за нормалното преминаване, гражданинът се притеснява, че конструкцията ще се свлече на пътя и може да пострадат хора.\n\r\nВторият е за поредните на пътя, този път в кв. \"Драгалевци\". Улицата се асфалтира избирателно, като повечето дупки се подминават. Живущите на нея са принудени сами да ги запълват с камъни и подръчни средства, за да опазят колите си. Потребителят моли Столичната община да обърне внимание на проблема. \r\n                    \r\n                    \r\nВ унисон с предходния сигнал, получихме оплакване от гражданин, чийто проблем все още не е решен. За втори път сигнализира за , намираща се на паркинг до магазин. Все още няма отговор чия отговорност е паркингът и дали ще се ремонтира изобщо. Опасни кабели стърчат от дупката нагоре, а проверка все още не е извършена.\n\r\nПолучихме и сигнал за изхвърлени мокети, умивалници и битови , които мухлясват вече втора седмица. От изпратените снимки е видно, че мизерията е покъртителна.\n\r\nГражданин от кв. \"Западен парк\" пък се оплаква от големи и шумни , които са разположени на постройка, използвана за склад.\n\r\nВ същото време проблемът с  продължава с всички сили, този път в с. Кранево. Потребителят отбелязва, че обича животните и трябва да се помогне както на тях, така и на хората около тях. Кучетата често се събирали на глутници по 5-6, стряскат и лаят по хората. Получихме светкавичен отговор от приемната на гр. Добрич, като сигналът е препратен към компетенциите на Община Балчик.\n\r\nПотребител от същия град се оплаква от незаконно поставени от интернет оператор. По закон всички кабели трябва да се намират под земята, а в случая се намират на покрива на жилищна сграда. Опасенията са, че след извършения наскоро ремонт, нищо чудно проблемите пак да се повторят и дори да ескалират. \n\r\nПодобна гледка се забелязва и в гр. Варна - висящи и оплетени , които застрашават не само живущите в сградата, но и преминаващите случайни минувачи.\n\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в !\n\r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.06.06", "title": "HelpBook: Висящи кабели, дупки, боклуци... "}
{"url": "https://www.dnes.bg/izlojbi/2018/06/06/egon-shile-hudojnikyt-s-etiket-prestypnik.378541", "text": "Стогодишнината от смъртта на Егон Шиле се отбелязва по време на движението #MeToo и в \"Мет Бройер\", в Ню Йорк представят изложба. Експозицията е от 3 юли и ще продължи до 7 октомври, като в нея са включени картини на първия колекционер на австрийския художник в САЩ  – Скофилд Тайер. \r\nВъзпоменателни изложби тази година се провеждат също и в Москва, Бостън, Виена, Париж, Лондон, Ливърпул и Ню Йорк. Но когато съвременният художник Чък Клоуз е обвинен в сексуален тормоз, \"Ню Йорк Таймс\" включва Шиле в пантеона на историческите художници - престъпници. \r\nВ отговор на фокуса върху сексуалния тормоз, музеят на изящните изкуства в Бостън счете, че е подходящо да добави специални етикети на стената за изложбата \"Klimt и Schiele\", отнасящи се до предполагаемото малтретиране на жени от художника.\r\r\n                    \r\n                    Трудно е да съдим за отношенията на Шиле с жените, не само защото няма живи свидетели, но и защото днешните стандарти са толкова различни от тези, които са характерни в Австрия за началото на миналия век.\r\nСпецифичните твърдения се основават на три аспекта от неговия живот и работа: арестуването му за \"обществена неморалност\" през 1912 г., неговото отношение към различни жени в живота му и еротичното естество на рисунките му. Във всеки случай, обаче, твърденията не са оправдани от фактите.\r\nТака нареченият \"инцидент със затвора\" се случва, когато Шиле живее със своя модел и любовница Уоли Нойзил в провинциалния град Нойленгахбах. \r\n\"Инцидентът\" е заради тийнейджърка, избягала от дома си, която помолила двойката да я заведе при баба й във Виена. Вече в града, момичето настива и се разболява. Тримата се връщат в Нойленгбах един ден по-късно. \r\nПрез това време обаче бащата на тийнейджърката е подал обвинения за отвличане и изнасилване, което кара полицията да извърши задълбочено разследване на Шиле.\r\nВ хода на разследването е повдигнато трето обвинение на художника: че е извършил престъплението \"неморално поведение\", тъй като непълнолетните, които ходели в студиото му след училище, са били изложени на еротични произведения на изкуството.\n\r\nВъпреки че записките от съда не са запазени, може да се приеме, че първите две обвинения са отпаднали, защото не са били подкрепени от конкретни доказателства. Третото обвинение обаче останало и художникът бил осъден на 24 дни затвор, 21 от които вече били излежани, докато очаквал процеса.\n\r\nПри всички положения сексуалните приключения на Шиле са напълно в съответствие с нормите за буржоазен младеж. Тъй като мъжете не били считани за подходящи брачни партньори, докато не се установят професионално, от тях се очаквало да прекарват началото на 20-те си години с проститутки и любовници от по-нисък клас. \n\r\nПовечето от тези проститутки били непълнолетни. Възрастта за съгласие била 14 години. И тъй като всяка жена, която си изкарва прехраната гола се счита за морално компрометирана, връзката между проституцията и моделирането е тънка.\n\r\nПо-малко изненадващо е, че Шиле има кратки връзки с моделите си, отколкото, че неговата връзка с Нойзил се е превърнала в значимо професионално и лично партньорство с продължителност четири години. Не е изненадващо и, че малко преди 25-годишния си рожден ден, той отхвърля Уоли, за да се отдаде на по-подходящ буржоазен, брачен партньор - Едит Хармс.\n\r\nЕротичните рисунки на Шиле са смущаващи за много хора. Вместо да са пасивно средство за мъжко желание, неговите голи картини са направо конфронтиращи. Често Шиле искал моделът му да лежи върху матрак, поставен на пода, докато той се качвал над него - на стол или стълба. \r\nКато често рисува почти вертикалнен изглед, той създава дълбоко усещане за пространствено изместване. Дори и с днешните стандарти тези рисунки дават на жените необичайна степен на сексуална ориентация.\n\r\n\"Разбира се, Шиле едва ли е бил феминист. Сегашните възгледи за пола са различни и той е бил продукт на своето време и място. В резултат на това създава образи на жени, които отразяват собствените му противоречиви чувства, смело командващи тяхната сексуалност.\n\r\nДа обвинят Шиле в сексуален тормоз е не само погрешно, но и се пренебрегва основния исторически контекст, като се затваря необходимия диалог\", обобщава Джейн Калиър - автор на каталога резоне Egon Schiele и съсобственик на галерия \"Сент Етиен\" в Ню Йорк, пише ArtPrice.bg.", "date": "2018.06.06", "title": "Егон Шиле – художникът с етикет \"престъпник\""}
{"url": "https://www.dnes.bg/politika/2018/06/06/vlastta-se-opitva-da-oblekchi-dylga-na-bdj.378565", "text": "Правителството се опитва да получи отстъпка по облигационния заем на БДЖ от 2007 г. Това стана ясно от думите на финансовия министър Владислав Горанов пред журналисти в Министерския съвет.\n\r\nВодят се интензивни разговори с облигационерите, за да се постигне цялостно решение, каза още той. Заемът е в размер на 250 млн. лв., като от него остават за плащане 103 млн.\n\r\nМинистърът посочи, че е в полза на дружеството тези разговори да останат конфиденциални, но уточни, че те са свързани с това дали е възможна отстъпка на част от лихвите или разноските по заема.\n\r\nВ отговор на въпрос Горанов каза, че е готов да подкрепи търг за нов подвижен състав за железниците, ако решенията на правителството за този търг и за концесия на летище София са \"в един ден\".\r\n                    \r\n                    \r\nМинистърът се надява до 2-3 седмици Министерският съвет да разгледа концесията.\n\r\nТой посочи, че е чувствителен по темата за жп транспорта, защото разходите на пътническите превози са около 250 млн. лв. годишно, а собствените приходи на дружеството покриват едва 50 млн. от тях. Останалите 200 млн. са от данъците на българите, коментира Горанов.", "date": "2018.06.06", "title": "Властта се опитва да облекчи дълга на БДЖ "}
{"url": "https://www.dnes.bg/usa/2018/06/06/us-armiiata-shte-tyrsi-raketi-chrez-izkustven-intelekt.378520", "text": "Американската армия увеличава разходите си за тайни проучвания, насочени към използване на изкуствен интелект, който да засече предварително изстрелването на ядрена ракета, както и да следи подвижни ракетни установки в Северна Корея и на други места по света, пише Venturebeat, цитирайки Reuters.\r\nДо сега всичко се е пазело в пълна тайна и с обществото се споделя изключително малка информация, а подробностите за този проект са скрити в последния бюджет на Пентагона. Запознати американски официални лица споделят пред Reuters, че има няколко класифицирани програми, чрез които се разработват работещи чрез изкуствен интелект системи с цел по-добра защита на САЩ от евентуална ядрена атака.\r\r\n                    \r\n                    Ако програмата се окаже успешна, такива системи ще могат да мислят самостоятелно, обработвайки огромно количество информация със скорoст и точност извън човешките възможности, за да открие признаци за подготовка за изстрелване на ракета. При такъв сценарий правителството или ще предприеме дипломатически мерки, или ще се опита да прихване и унищожи ракетите преди изстрелването им.\r\nСпоред въпросните официални лица и достъпа им до документите по бюджета на Пентагона администрацията на Тръмп е предложила тройно увеличение на финансирането за само една от тези програми с изкуствен интелект до $83 млн. Сумата не е голяма за такъв тип проучване, но показва, че САЩ мисли как да се противопостави на все по-въоражаващата се Русия и все по-непредсказуемата Северна Корея. Смята се, че в тази програма има пилотен проект, който е насочен точно срещу Пхенян, тъй като Вашингтон се притеснява от възможността ракети да бъдат криени в тунели, гори и пещери.\r\nОт документите, до които Reuters са имали достъп, се разбира, че програмата срещу подвижните ракетни установки ще продължи, докато \"проблемът 4+1 на Пентагона приключи\". Тази терминология обикновено се използва за Китай, Русия, Иран, Северна Корея и терористични групи.\r\nЕксперти твърдят, че такива програми могат да принудят Китай и Русия да се включат вече и в тази надпревара, ако вече не са го направили, и като част от тези усилия да намерят начин, по който да заблудят изкуствения интелект и да го излъжат или за съществуването на ракети, или за тяхната локация.\r\nПреди време беше направен подобен експеримент - студенти от Масачузетския технологичен институт успяха да заблудят Google, заблуждавайки тяхната система за разпознаване на изображения, че една пластмасова костенурка всъщност е пушка.", "date": "2018.06.06", "title": "US армията ще търси ракети чрез изкуствен интелект"}
{"url": "https://www.dnes.bg/notifikacii/2018/06/06/ubiec-kradec-zatvornik-ekolog-minaloto-na-vladimir-pelov.378564", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВладимир Пелов престъпва закона за първи път през 1997 година, когато убива мъж и жена в Пловдив, при опит за обир.\r\nСледват 2 години, в които се укрива. Задържан е едва, когато краде полицейска кола и заплашва трима униформени с пистолет, затова получава 20 години зад решетките, но заради доброто си поведение в затвора излиза предсрочно.\r\nДокато е отпуск от затвора, кандидатства в Софийския университет, специалност Екология и е приет.\n\n\n\r\nНа свобода Пелов прекарва само година, след като обира златарско ателие в родния си Ботевград, където действа със съучастник. По време на бягството си от полицията, Владимир Пелов взима за заложници цяло семейство, което по-късно освобождава.\rМесеци наред се крие в Балкана над Ботевград, издава го майка му – от страх да не бъде убит. През 2016 година в центъра на Ботевград Пелов застрелва двама мъже от ромски произход, но никога не е признавал, че е извършил това престъпление, разказва .\r\nТвърди, че е невинен, затова бяга от централния софийски затвор на 2 април. В средата на май, докато се укрива от полицията, пише писмо до президента и омбудсмана, в което развива същата теза.\r\nНа 2 юни, след получен сигнал, че Пелов се укрива в изоставената сграда на старата болница в Ботевград, жандармерията провежда специализирана акция, но не го открива.\r\nДни по-късно Владимир Пелов намира смъртта си в Ботевград от ръката на един от най-добрите си приятели Марио Панчев-Големия, официално шампион по вдигане на тежести от лег, а неофициално – сутеньор.", "date": "2018.06.06", "title": "Убиец, крадец, затворник... еколог: Миналото на Владимир Пелов"}
{"url": "https://www.dnes.bg/notifikacii/2018/06/06/kafe-za-obodriavane-a-kolko-vreme-deistva.378556", "text": "Кафето е сред най-богатите естествени източници на кофеин. Кофеинът е изявен стимулант, действащ мощно върху дейността на нервната система. Биоактивното действие на кофеина се изразява в очестяване на сърдечния ритъм, леко повишаване на кръвното налягане, повишено производство на енергия в тялото, тонизиране и стимулиране на съзнанието. \r\nКофеинът има много бързо действие в организма и посочените ефекти са факт в рамките на минути след консумацията на кафе. Времето, в което тези ефекти ще са налице, зависи основно от това колко време ще отнеме на организма да метаболизира напълно кофеина. Това зависи от няколко различни фактора, поради което ободряващият ефект на кафето може да е различен при различните хора.\r\n \r\nУстановено е, че минимални количества кофеин може да бъдат открити в кръвообращението до 10 часа след консумацията на кафе. Счита се, че пик на кръвните концентрации на стимуланта, а оттам и най-мощен ефект от консумацията му, може да се установят между 15 и 45 минути след консумацията на кафе. След този период кофеинът започва бързо да се метаболизира и разрушава в черния дроб и ободряващият му ефект значително отслабва. Именно в периода до 45 минути след пийването на чаша кафе се установява най-голям прилив на енергия, но и са най-силни страничните прояви от кофеина – нервност, повишена чувствителност на сетивата, ускорено производство на урина с чести позиви за уриниране и др\r\n \r\n", "date": "2018.06.06", "title": "Кафе за ободряване! А колко време действа?"}
{"url": "https://www.dnes.bg/stranata/2018/06/06/sled-ubiistvoto-vzrivni-veshtestva-v-dom-v-botevgrad.378569", "text": "След разстрела на избягалия затворник Владимир Пелов в Ботевград, в апартамент в града са намерени общоопасни взривни вещества.\r\n \r\nЗатова са извикани специалисти от отряда за борба с тероризма, които да ги обезвредят, съобщи главният секретар на МВР Младен Маринов, който представи пред депутатите работата на полицията по случая. \n\n\n\r\nТой отрече категорично, че апартаментът е на жената на Марио Панчев, който уби Пелов тази нощ. Маринов обаче допълни, че намерените взривни вещества имат връзка със случая.\r\n \r\nПолицейското присъствие в Ботевград ще остане засилено.\r\n \r\n\"Множество граждани са се събрали на мястото. Имало е напрежение, защото не са имали информация за случая, носили са се слухове“, посочи той. Това напрежение го е принудило през нощта да изпрати сили от СДВР и \"Жандармерия\", за да възстановят обществения ред и да не допуснат инциденти.\r\n                    \r\n                    \r\n\"На място изпратих и директора на \"Национална полиция\" и окръжния прокурор на София\", каза още той.\n\r\nМаринов увери, че сигналите за местонахождението на Владимир Пелов, който избяга от Централния софийски затвор и се укри, са проверявани с всички възможни способи, които позволява законът.\n\r\n\"На 2 юни беше проведена специализирана полицейска операция на територията на Ботевград. С оглед личността на избягалия и това, което се потвърждава до момента и че той е въоръжен и готов на съпротива, бяха изпратени специални части, които провериха сграда. За съжаление лицето не беше установено\", каза Маринов.\r\n \r\nГлавният секретар на МВР дойде в парламента, за да информира депутатите, по настояване на БСП. Социалистите обаче не останаха доволни от обясненията му.\r\n \r\n\"Явно в Ботевград не е имало чистачка, която да спре престъпниците да се избият\", коментира \"червеният\" Иван Иванов. Той разкритикува главния секретар на МВР, че е дал частична информация.\r\n \r\nСпоред него това не носи успокоение сред хората, че животът, здравето и сигурността им са гарантирани.\r\n \r\n\"Снощи бяхме свидетели на тежък инцидент, престрелка в Ботевград. Едно от лицата не е отклонило се, а избягало от Централния софийски затвор. Единствено късметът е спасил жителите на Ботевград да не загинат в тази престрелка\", подчерта Иванов.\r\n \r\nТой обвини ръководството на МВР, че е абдикирало от своите ангажименти.", "date": "2018.06.06", "title": "След убийството: Взривни вещества в дом в Ботевград"}
{"url": "https://www.dnes.bg/video-prognoza/2018/06/06/shkval-ili-tornado-koia-prirodna-stihiia-e-vyzmojno-da-vidim-u-nas.378517", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПрез последните седмици бяха подадени десетки сигнали в социалните мрежи за образувало се торнадо. \r\nЕкспертите обаче са категорични - хората не са видели торнадо. Вероятността да се образува подобно метеорологично явление у нас всъщност е малко вероятна.\n\n\r\nСпоред климатолозите, това на което са станали свидетели жителите от варненско, е шквал - явление особено опасно за плавателните съдове и самолетите.\r\nПовече за своеволията на времето може да видите в репортажа на Bulgaria ON AIR. \r\n ", "date": "2018.06.06", "title": "Шквал или торнадо: Коя природна стихия е възможно да видим у нас?"}
{"url": "https://www.dnes.bg/obshtestvo/2018/06/06/osvobojdavat-400-miniori-ot-bobov-dol-do-kraia-na-2018-ta.378567", "text": "400 миньори от мини \"Бобов дол\" ще бъдат освободени до края на годината. \r\nПървата вълна от съкращения трябва да приключи до 16 юни. По преценка на работодателите обаче, цялата процедура може да приключи по-рано от обявения срок 31 декември 2018 година.\r\nОт \"Въгледобив Бобов дол\" са внесли уведомление в Бюрото по труда за масово съкращение на работници в предприятието. \r\nИзпълнителният директор на дружеството Харалампи Златанов потвърди за БНТ, че съкращението на персонала се налага заради закриване на обекти за подземен добив на въглища в дружеството.\r\nВсе още не е ясно какво ще се случи с хората, които бъдат уволнени от работа. Алтернативата за тях е да напуснат града.\r\nС поредната вълна от съкращения ще се повиши и нивото на безработица в града. В \"Бобов дол\" ще продължи да работи рудникът за надземен добив \"Христо Ботев\". ", "date": "2018.06.06", "title": "Освобождават 400 миньори от \"Бобов дол\" до края на 2018-та"}
{"url": "https://www.dnes.bg/temida/2018/06/06/ubiecyt-na-nikol-ot-asansiora-ivan-ili-myj-s-kachulka.378560", "text": "16-годишният Иван или мъж с качулка е убиецът на 11-годишната Никол, която бе открита заклана в асансьор в Бургас миналото лято?\r\nТийнейджърът е подсъдим за зверството, а баща му за пореден път обяви, че синът му не е виновен.\r\nИван бе арестуван веднага след убийството и си призна, че той е умъртвил момичето. \"Исках само да я мушна\", каза младежът тогава.\n\n\n\n\n\r\nНяколко дни по-късно обаче той се отрече от думите си и обяви, че не той, а по-голямо момче е убило Никол. Признал че е той, защото другият го заплашил, че ще убие семейството му, ако не поеме вината.\r\nМайката на Иван тогава обясни, че във фаталния ден той е играл през цялото време пред блока си.\r\r\n                    \r\n                    \"Мъж с качулка е влязъл в асансьора, в който са били синът ми и Никол и е намушкал момичето. После е дал ножа в ръката на Иван и е казал: Ти я уби. Това го знам от сина ми. Аз му вярвам, познавам си детето\", каза днес бащата на момчето Димитър Иванов, цитиран от \"\".\r\nДнес делото за убийството на Никол се гледа в Бургаския окръжен съд, но при закрити врата.\r\nМалката Никол бе открита мъртва на 20 август, м.г., в асансьор на бл.108 в к-с \"Меден рудник\". Тя е била заклана с кухненски нож, като острието е засегнало сънната артерия в областта на врата.\r\nСпоред криминалисти, разследвали жестокото убийство, няма никакво съмнение, че Иван Иванов е извършителят.\r\nТова е и становището на наблюдаващия прокурор Ангел Ангелов.\r\nАко бъде признат за виновен и осъден, тийнеджърът ще получи между 3 и 10 г. , тъй като към извършване на деянието е бил малолетен.", "date": "2018.06.06", "title": "Убиецът на Никол от асансьора: Иван или мъж с качулка?"}
{"url": "https://www.dnes.bg/stranata/2018/06/06/1000-lv-globa-za-jrica-bezdelnichela-krai-pytia.378559", "text": "26-годишна крайпътна жрица на любовта бе глобена с 1000 лв. заради безделничество, съобщава \"\".\r\nУпражняващата най-древната професия е засичана няколко пъти в периода от 21 юли 2017 г. до 18 май тази година край стария път Варна - Бургас, в района на местностите \"Крушките\", \"Кантара\" и \"Боровец\".\r\nУстановено е, че тя махала и подканяла с открити сексуални намеци преминаващите автомобили и камиони.\r\nТака на наколко пъти през този период е била задържана и отвеждана в полицията за съставяне на предупредителни протоколи.\r\nВ крайна сметка, след поредния арест, младата жрица е изправени пред съда за това, \"че като пълнолетно работоспособно лице не се занимавала с обществено полезен труд, като същевременно получава нетрудови доходи по непозволен и неморален начин\".", "date": "2018.06.06", "title": "1000 лв. глоба за жрица, безделничела край пътя"}
{"url": "https://www.dnes.bg/politika/2018/06/06/borisov-skastril-slujbite-za-pelov-da-si-praviat-izvodi.378578", "text": "Премиерът Бойко Борисов не е доволен от работата на МВР по случая с избягалия затворник Владимир Пелов, който снощи беше застрелян в Ботевград.\r\n\"Накарах им се сутринта, събрах ги, сами да си направят изводите както МВР, така и директорът на областната дирекция. Казват, че са положили много усилия,  много са се старали, четири, пет пъти се е измъквал от засади\", заяви Борисов в отговор на въпрос как оценява работата на полицията.\n\n\nПо-рано представители на службите заявиха, че са търсили Пелов с всички способи и по сигнали, но не са го открили. Сред причините, освен че е бил опасен престъпник, те посочиха и това, че той е променил външността си.\r\r\n                    \r\n                    \"Ще изчакаме министърът (Валентин Радев - бел. ред.) да се върне от чужбина, има много какво да говорим\", подчерта Борисов, който е гост на откриването на завод на германска фирма в Божурище.\r\nПо думите му проблемът е, че вече няма желаещи да станат полицаи. \r\nВладимир Пелов, който избяга от Софийския затвор, бе поразен при престрелка малко преди полунощ в Ботевград.\r\nДругият мъж, участвал в стрелбата, е криминално проявеният Марио Панчев. Той е настанен в \"Пирогов\" в тежко състояние.\r\nСпоред полицията причина за стрелбата са неуредени финансови отношения помежду им след общи криминални дела преди време. Възможно е и Пелов да е подозирал Панчев за \"къртица\" в МВР.\r\n ", "date": "2018.06.06", "title": "Борисов скастрил службите за Пелов: Да си правят изводи!"}
{"url": "https://www.dnes.bg/mish-mash/2018/06/06/1-na-16-mlrd-francuzin-pecheli-dva-pyti-po-1-mln-ot-lotariia.378548", "text": "Рядък късмет е споходил любител на лотарийните игри от Франция, който за 18 месеца е спечелил два пъти по 1 милион евро, предаде Франс прес, позовавайки се на в. \"Паризиен\".\r\nПечалбата на неназования късметлия е в допълнителния тираж \"Моят милион\" на лотарията \"Евромилиони\". Участникът винаги играе с едни и същи числа, които са се паднали в допълнителните тегления на 11 ноември 2016 г. и на 18 май тази година.\r\nМатематици изчисляват, че шансът да се случи подобно нещо е изключително рядък - 1 на 16 милиарда, пише БТА. \r\nЗа сравнение - по-вероятно е човек да спечели еднократно джакпота в играта \"Лото\" (1 на 19 милиона) или този в \"Евромилиони\" (1 на 140 милиона).", "date": "2018.06.06", "title": "1 на 16 млрд.: Французин печели два пъти по €1 млн. от лотария "}
{"url": "https://www.dnes.bg/health/2018/06/06/7-polezni-hrani-ot-koito-pylneem.378491", "text": "Здравословните продукти доставят на тялото ни жизненоважни хранителни вещества. Някои храни се смятат за особено полезни. Наричат ги суперхрани.\r\nОпределени суперхрани обаче могат да предизвикат наддаване на тегло, въпреки полезните си свойства. Те са калорични и богати на мазнини и протеини, криещи риск от напълняване, особено ако се прекали с количеството.\r\n\r\n\r\nЯдките са много богати на мазнини. Сушените плодове пък съдържат много по-концентрирани въглехидрати и захари, отколкото пресните. Зърнените миксове, съдържащи ядки, сушени плодове и парченца шоколад са здравословен избор, който обаче трябва да се консумира в изключително малки количества.\r\r\n                    \r\n                    \r\nМесото на тази риба е едно от най-богатите на омега-3 мастни киселини. С порциите обаче трябва да се внимава, защото в стандартна порция сьомга се съдържат средно между 200 и 300 калории. Това в допълнение към останалите храни, приети през деня, може да се окаже в излишък.\r\n", "date": "2018.06.06", "title": "7 полезни храни, от които пълнеем"}
{"url": "https://www.dnes.bg/notifikacii/2018/06/06/oshte-edin-trup-izhvyrli-moreto-bil-po-bokserki.378566", "text": "Пореден труп на удавник изхвърли морето. На 1 миля от Змийския остров край Аркутино е изплувало тяло на младеж, който е на видима възраст между 15 и 20 г.\r\nСигналът е получен в полицията в Созопол в 14:50 ч. на 4 юни. Екип на Гранична полиция с бордова лодка е извадил мъртвия младеж, който е висок около 170 см. и е бил облечен само с боксерки.\n\r\nСамоличността му все още се установява, казаха от полицията, цитирани от \"\".\r\nПри извършения първоначален оглед не са открити видими следи от насилие. Тялото на младия мъж е откарано в \"Съдебна медицина\" при УМБАЛ – Бургас за аутопсия.\r\nТова е четвърти удавник по Южното Черноморие за последните четири дни. В Поморие загинаха двама братя от Пловдив, а в Лозенец се удави 22-годишен младеж.\r\n ", "date": "2018.06.06", "title": "Още един труп изхвърли морето. Бил по боксерки!"}
{"url": "https://www.dnes.bg/zvezdi/2018/06/06/chrd-shterkata-na-kim-i-kanie-s-pishtno-parti-za-hiliadi.378479", "text": "Семейство Кардашян са известни с това, че умеят да създават запомнящи се и екстревагантни партите. \r\nЗа да отбележат 5-ия и 6-ия рожден ден на своите дъщери, Норт и Пенелопи, Ким и Кортни Кардашян определено не пестиха пари.\r\n \r\nОт многоцветни и огромни торти, през специално наети DJ-и, които да забавляват малките и големите гости на партите до понита – еднорози, рождените дни бяха нещо, за което всяко малко, а често и голямо момиче си мечтае.\r\n \r\nРождените дни на малките дами не останаха и без скъпи подаръци, изпратени специално от дизайнери. Така малката Норт се сдоби с леопардова чанта за $750 на Alexander Wang.\r\n \r\nВсички моменти на двете момиченца бяха запечатани с многобройни кадри от страна на родителите им, а те от своя страна не спираха да ги споделят в личните си профили в Instagram.\r\n \r\n", "date": "2018.06.06", "title": "ЧРД! Щерката на Ким и Кание с пищно парти за хиляди"}
{"url": "https://www.dnes.bg/stranata/2018/06/06/vreme-za-chereshi-proizvodstvo-mnogo-pazari-malko.378515", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПроизводители на череши излязоха на протест и се опитаха да блокират АМ \"Тракия\" заради ниските изкупни цени. Хората се оплакват, че продукцията се изкупува за по-малко от 60 стотинки на килограм и загубите им са големи.\n\r\nСпоред председателя на Държавната комисия по стоковите борси и тържищата Владимир Иванов черешопроизводителите трябва да имат ясна представа как ще продават и на кои пазари ще предлагат производството си.\n\n\n\r\n\"Свръхпроизводството не е проблем, просто има свръхпредлагане. Това се дължи на недобрите практики, които използват някои търговци. Има черешопроизводители с големи градини, които изнасят за експорт и печелят много от това\", отбеляза пред  Иванов.\r\n                    \r\n                    \r\nПо думите му държавата не е длъжна да се меси косвено и да нарушава конкурентоспособността в сектора, просто трябва всички търговци да се обединят в браншови организации и да започнат да продават на куп, а не самостоятелно.\n\r\n\"Икономическият риск за всеки един бизнесмен е нормално нещо и това не е проблем на държавата. Ние сме свикнали все някой друг да се грижи за нас. Към момента чуждо производство череши на българския пазар няма. Нека черешопроизводителите се замислят как да продават и да се обединят в структури\", обясни още председателят на Държавната комисия по стоковите борси и тържищата.\n\r\nСпоред него имаме много добре развито производство, но недоразвита пазарна структура.", "date": "2018.06.06", "title": "Време за череши: Производство – много, пазари – малко "}
{"url": "https://www.dnes.bg/politika/2018/06/06/morska-akciia-shum-mnogo-shum-za-reiting.378518", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nАкцията в първия ден на юни, както и последвалия рейд на вицепремиера Валери Симеонов със закани да затваря заведения в Слънчев бряг, доведе до раздор в правителството. Симеонов и министърът на туризма Николина Ангелкова обаче не дебатираха по темата в Министерския съвет, а в социалните мрежи. \n\r\nВъв Facebook вицепремиерът обвини Ангелкова, че прави опит да превърне част от плажа в Слънчев бряг от държавна в частна собственост.\n\n\n\n\n\r\n\"Вероятността човек да оправи нередните обекти по морето в един мандат е нелепа. Валери Симеонов ходи и се кара. Обикновеният зрител се радва когато властта се кара. Симеонов печели рейтинг и не се стреми да регулира Черноморието. Има тихи мерки за борба с шума. Той не ги използва\", категоричен бе политологът Андрей Райчев.\r\n                    \r\n                    \r\nСпоред него публиката не различава демонстративното от реалното, а вицепремиерът се кара там, където е лесно.\n\r\n\"Какво цели с демонстрациите? Когато Симеонов влезе във властта каза, че държавата е прогизнала от корупция. Какво направи? Кой влезе в затвора? Той казва, че прави неща, а другите са корумпирани. \"Патриотите\" ще се разпаднат след този мандат. Идеологическият им разлом е голям\", отбеляза гостът в \"България сутрин\".\n\r\nРайчев изтъкна пред, че планът на Валери Симеонов е съвсем видим, а именно маневра към СДС.\n\r\n\"България не трябва да си позволява да има два извода на външна политика. Националният интерес трябва да се пази. Властта трябва да разговаря с опозицията по големите въпроси. Това в България е немислимо\", уточни анализаторът.\n\r\nЗа финал на разговора Андрей Райчев посочи, че ако не изчистим корупцията си, ще престанем да бъдем европейска държава. \"Или това, или ни очаква пътят на Гърция с постоянно задължаване\", завърши той.\n\r\n ", "date": "2018.06.06", "title": "Морска Акция \"Шум\" – много шум за рейтинг"}
{"url": "https://www.dnes.bg/politika/2018/06/06/bsp-iska-mvr-shefa-v-ns-zaradi-ubiistvoto-na-pelov.378522", "text": "БСП настоя вътрешният министър Валентин Радев да бъде изслушан от Народното събрание заради стрелбата в Ботевград късно снощи, при която бе убит избягалият затворник Владимир Пелов, а друг мъж бе тежко ранен. \n\n\nСпоред левицата, кървавият инцидент е поредното беззаконие в държавата и саморазправа \"в резултат на бездействието на МВР“. Затова и червените поискаха шефът на МВР да даде обяснения по случая пред депутатите.\n\r\nИнцидентът в Ботевград стана снощи, малко преди полунощ. Смята се, че криминално проявеният Марио Панчев е стрелял по издирвания Владимир Пелов. При огледите през нощта са намерени няколко пистолета и гилзи, което означава, че Панчев и Пелов са стреляли един срещу друг.\r\n                    \r\n                    \r\nДвамата са имали вражда, по непотвърдена информация, заради жена. В Ботевград се говори, че Панчев е сводник, криминално проявен, осъждан е, но не е лежал в затвора.\n\r\nНяколко часа бяха нужни на прокуратурата и МВР да потвърди, че убитият наистина е Пелов, когото всъщност издирват от няколко месеца след бягството му от затвора на 3 април.\n\r\nПричината за бавното установяване на самоличността е фактът, че мъжът не е имал в себе си никакви документи. Разпознат е обаче по пръстовите отпечатъци.", "date": "2018.06.06", "title": "БСП иска МВР шефа в НС заради убийството на Пелов"}
{"url": "https://www.dnes.bg/sofia/2018/06/06/koi-stolichni-kvartali-ostavat-bez-voda-utre.378525", "text": "\"Софийска вода\" временно ще прекъсне водоснабдяването в някои части на столицата в утре, 7 юни, съобщиха от водното дружество.\n\r\nВъв връзка с реконструкция на съществуващ водопровод в жк. \"Военна рампа“ се налага спиране на водоподаването от 09:00 до 21:00 часа на клиентите на „Софийска вода”, живеещи в района на кв. „Орландовци“ – карето между ул: жп линия Река Суходолска; ул. „Първа българска армия“, ул. „Нешо Бончев“, ул. „Планинско цвете“, ул. „Снежник“, ул. „Първа българска армия“, ул. „Каменоделска“, ул. „Кожарска“, Владайска река, ул. „Дан Колов“, ул. „Воднянка“, ул. „Липов цвят“, ул. „Жак Дюкло“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на паркинга на магазин Била.\r\r\n                    \r\n                    След възстановяване на водоснабдяването е възможно временно леко повишаване на мътността на водата.\r\nНа 7 юни 2018 г. (четвъртък), във връзка с монтаж на спирателен кран във се налага спиране на водоподаването от 09:00 до 21:00 часа на клиентите на „Софийска вода”, живеещи в района на в.з. Бункера. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Юрушка църква“ на кръстовището с ул. „Бистришко шосе“.\r\nВъв връзка с реконструкция на уличен водопровод на ул. „Павел Красов“, кв. „Горубляне\", се налага спиране на водоподаването от 09:00 до 19:00 часа на клиентите на „Софийска вода”, живеещи на ул. \"Павел Красов“ - между ул. „Шиндра“ и ул. „Селището“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на ул. „Павел Красов“ - ъгъла с ул. „Селището“.\r\nВъв връзка с подмяна на сградно водопроводно отклонение на ул. \"Проф. Борис Йоцов\" във в.з. Симеоново-Драгалевци се налага спиране на водоподаването от 09:30 до 16:30 часа на клиентите на „Софийска вода”, живеещи в района на: ул. „Проф. Борис Йоцов“ от ул. „ Хилендарски манастир“ до ул. „Проф. Борис Йоцов“ №39, ул. „Огюст Дозон“ от ул. „Проф. Борис Йоцов“ до ул. „Георги Заркин“, ул. „Шарколията“ от №2 до ул. „Огюст Дозон“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на ул. „Проф. Борис Йоцов“ на ъгъла с ул. „Огюст Дозон“.\r\nВъв връзка с подмяна на сградно водопроводно отклонение на ул. 2, кв. „Враждебна“ се налага спиране на водоподаването от 09:30 до 16:30 часа на клиентите на „Софийска вода”, живеещи в района на ул. 30, ул. 5, ул. 8 и ул. 32. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на ул. 9.\r\nВъв връзка с монтаж на водомерeн възел на ул. „Китна“, кв. “Княжево” налага спиране на водоподаването от 09:30 до 15:00 часа на клиентите на „Софийска вода”, живеещи на ул. „Китна“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на ъгъла на ул. „Китна“ с ул. „Миле  Пойорданов“.\r\nВъв връзка с подмяна на сградно водопроводно отклонение в кв. „Кремиковци“ се налага спиране на водоподаването от 10:00 до 17:00 часа на клиентите на „Софийска вода”, живеещи в района между: ул. \"Чавдар\", ул. \"Кремиковска\", ул. \"Река Елешница\", ул. \"Славянка\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Славянка“ на ъгъла с ул. „Чавдар“.", "date": "2018.06.06", "title": "Кои столични квартали остават без вода утре"}
{"url": "https://www.dnes.bg/akoshtete-vqrvaite/2018/06/06/koi-sa-nai-golemite-narcisi-sred-zodiite.378477", "text": "За личностните характеристики сме говорили много, особено за тези, свързани с различните зодии. \r\nОпределените черти, характерни за знаците идват не само от деня на раждане, но и от позицията на планетите и Слънцето.\r\n \r\nДнес ще обърнем внимание на една специфична черта – нарцисизъм.\r\n \r\nПредставяме ви топ 3 на зодиите, които повече от всичко обичат и харесват себе си.\r\n \r\n\r\n \r\nТе смятат, че са най-добрите. Ако не могат да направят нещо, смятат, че никой не може. Каквото и да правят, гледат да е в тяхна полза. Нивото им на съпричастност е на нула и са способни да минат през всичко и всеки, за да постигнат целите си. Не са способни да разберат нищо, ако не ги засяга по някакъв начин. Имат проблеми с гнева и могат да манипулират изкусно всеки един, независимо дали ще има полза за тях или не.\r\n \r\n\r\n \r\nПълни с гордост, егото на Лъвовете е нещо, което трудно може да бъде описано с думи. Те оперират с убеждението, че са най-важните и техните желания са преди всичко. Лъвовете не се интересуват дали някой ще пострада от действията им, стига да постигнат целите си. Като истински представители на нарцисите, те търсят внимание и държат всички погледи да са вперени в тях.\r\n \r\n", "date": "2018.06.06", "title": "Кои са най-големите нарциси сред зодиите?"}
{"url": "https://www.dnes.bg/notifikacii/2018/06/06/mlad-myj-se-samoubi-v-blagoevgrad.378526", "text": "Млад мъж се самоуби на автомивка в Благоевград. Сигналът за инцидента е подаден в 08.13 часа тази сутрин, съобщи БТА, като цитира говорителя на МВР в Благоевград Йорданка Шаркова.\r\n\"Работи се по случая. Няма данни за насилствено причинена смърт. По първоначална информация самоубийството е извършено с огнестрелно оръжие\", добави Шаркова.\r\n ", "date": "2018.06.06", "title": "Млад мъж се самоуби в Благоевград"}
{"url": "https://www.dnes.bg/notifikacii/2018/06/06/vladimir-pelov-zastrelian-s-tri-kurshuma-dva-v-kraka-edin-v-liceto.378528", "text": "\n\r\nЗастреляният снощи при престрелка в Ботевград избягал затворник Владимир Пелов е поразен от 3 куршума, стана ясно на брифинг в Съдебната палата, даден от директора на ОД МВР-София област Георги Григоров и ръководителят на Софийска окръжна прокуратура Наталия Николова.\n\n\n\n\r\nПелов е с три наранявания - едното в лицето, другите две в десния крак – в бедрото и дясна подбедрица.\r\nКървавият инцидент стана снощи малко преди полунощ в Ботевград.\r\nДругият мъж, участвал в стрелбата, е криминално проявеният Марио Панчев. Той е настанен в \"Пирогов\" в тежко състояние с две наранявания в тялото, като състоянието му не позволява разпит в момента.\rПо информация на шефа на ОД на МВР-София Пелов е бил от около месец на територията на Ботевград и е бил с променен външен вид.\r\n\"Имаше брада, която досега не е носил. Беше със суитшърт с качулка, над качулката с шапка. Просто външно изглеждаше съвсем различно\", обясни Наталия Николова.\r\n\"Няма как да получим информация в какъв външен вид се намира укриващ се\", добави тя.\r\nДо настоящия момент е извършен един оглед на местопроизшествието, разпитани са 7 свидетеля, назначена е съдебно-медицинска експертиза.\r\nПо време на огледа са намерени три оръжия - 3 пистолета. Един в тревната площ, един на земята до трупа, и един в чантичка, която беше на кръста на Владимир Пелов\", обясни Наталия Николова.\r\n ", "date": "2018.06.06", "title": "Владимир Пелов застрелян с три куршума – два в крака, един в лицето!"}
{"url": "https://www.dnes.bg/televizia/2018/06/06/detektiv-sreshtu-organiziranata-prestypnost-v-sila.377179", "text": "Амбициозен детектив се бори с организираната престъпност в Тилбург - в сериала \"Сила\". Новият криминален сериал стартира в ефира на телевизия Bulgaria ON AIR от 6 юни.\r\nПродукцията разказва историята на амбициозен детектив, който се бори срещу организираната престъпност в Тилбург, Холандия, с цената на всичко. \r\nТео Камп (Йерон фон Конингсбрюхе) е най-добрият детектив в отдел \"Убийства\", в холандския град Тилбург. От известно време той върви по следите на ловкия престъпник Фреди фон Нуне, а амбицията му да го залови става неговата цел номер едно. Когато за пореден път Тео нарушава правилата издирвайки издирва фон Нуне, началниците му го отстраняват от случая. \r\r\n                    \r\n                    За наказание Камп е изпратен в отдел \"Наркотици\", където трябва да си партнира с Уилям Нийсен (Денис фон де Вен) – най-невротичният детектив в управлението, който винаги спазва правилата.\r\nДвамата разследващи са пълна противоположност, но са принудени да загърбят различнията си, за да работят заедно. Въпреки отстраняването си от случая, Тео е решен, че няма да се откаже от разследването и ще продължи издирването на престъпника Фреди фон Нуне.\r\nДали отговорният и невротичен детектив Уилям ще попречи на опърничавия си колега Тео да хване престъпника и да се върне на старата позиция, ще разберем от сериала.\r\n\"Сила\" може да гледаме от 6 юни всеки делничен ден от 20:30 часа по телевизия . \r\n ", "date": "2018.06.06", "title": "Детектив срещу организираната престъпност в \"Сила\""}
{"url": "https://www.dnes.bg/stranata/2018/06/06/pelov-podoziral-panchev-za-kyrtica-na-mvr-vadiat-pistoletite-i.378516", "text": "Владимир Пелов е планирал убийството на Марио Панчев, защото се е съмнявал, че следи близките му и помага на МВР в издирването му.\r\nТова е една от първите версии за стрелбата в центъра на Ботевград, пише \"\" като се позовава на разследващи кървавата вендета.\r\nПри инцидента беглецът от затвора беше убит, а Панчев тежко ранен и в момента се бори за живота си в \"Пирогов\".\n\n\n\n\n\n\r\nЕкшънът се разиграва зад музея в града. Мястото на стрелбата е обичаен маршрут за Панчев. Предполага се, че Пелов го е чакал там със зареден пистолет, за да го убие. Той пръв открива стрелба, но Марио успял да извади пистолета си и да отговори на огъня.\r\r\n                    \r\n                    Марио Панчев е един от хората в крими контингента, които са разпитвани за информация след бягството на Пелов от затвора.\r\n\"Пелов е, успях да сваля качулката\", казал Марио Панчев на хората, които се събрали веднага след края на престрелката.\r\nОт МВР пък обявиха, че неуредени финансови взаимоотношения между двамата е основната версия за стрелбата.\r\n\"Били са приятели, имали са общ бизнес.  Това са първоначални данни, възможно е и мотивите за престъплението да са други. Версията, че убийството е заради жена, не е версия в МВР. Предстои изготвяне на балистична и съдебно-медицинска експертиза\", посочи шефът на областната дирекция на МВР-София комисар Георги Григоров.\r\nВ събота полицаи обискираха няколко имота в Ботевград, сред които и старото крило на болницата, защото имало съмнения, че там Владимир Пелов се е срещал с близките си, но се е крил в друг имот в Ботевград.\r\nВладимир Пелов и Марио Панчев не са били приятели, а напротив - врагове, твърдят жители на Ботевград. Преди години били близки, но се скарали жестоко и оттогава са в лоши отношения.\r\nМарио Панчев дори твърдял, че Пелов е подготвял убийството му. Панчев се интересувал от издирването на беглеца и винаги ходил въоръжен.\r\nНа 20 април, 3 седмици след бягството на Пелов от затвора Марио Панчев е задържан от полицията в колата си на автомагистрала \"Хемус\". Вътре е открит незаконен пистолет със заличени номера. Панчев няма разрешително за оръжие, защото е криминално проявен.\r\nПистолетът, с който е убил Владимир Пелов също е незаконен. Познат е на МВР като сводник. 39-годишният мъж е бивш спортист - шампион по силов трибой на републиканско първенство.", "date": "2018.06.06", "title": "Пелов подозирал Панчев за къртица на МВР. Вадят пистолетите и..."}
{"url": "https://www.dnes.bg/politika/2018/06/06/zaradi-voiskata-mareshki-se-iadosa-karakachanov-hodi-si.378530", "text": "Заради неспазване на приоритетите на българското общество лидерът на \"Воля\" Веселин Марешки поиска оставката на военния министър Красимир Каракачанов.\r\nСпоред Марешки хората въобще не се интересували от модернизацията на армията, а пък Караканачов настоявал да се похарчат милиарди за самолети, така че главата му трябвало да падне.\n\n\n\r\nДепутатите ще обсъдят утре решението за купуването на нови бойни самолети, а това се случвало не навреме, смята лидерът на \"Воля\".\r\n\"Опонентите ни казаха, че ако не храним своя армия, ще храним чужда, заиграха се със страховете на хората,че едва ли не имало пряка заплаха за сигурността на държавата, но няма подводно, въздушно или пехотинско нападение\", коментира Марешки.\r\r\n                    \r\n                    Докато управляващите се занимавали с харченето на милиарди за нови изтребители, хората се чудели как да си платят сметките и се интересували от образование, здравеопазване, ниския стандарт на живот и доходите си.\r\n\"А кой ще лети хич не ги интересува, приоритетите на управляващите трябва да са съобразени с проблемите на хората\", настоя той.\n\r\n\r\n ", "date": "2018.06.06", "title": "Заради войската Марешки се ядоса: Каракачанов, ходи си!"}
{"url": "https://www.dnes.bg/sofia/2018/06/06/kyrdjilov-ne-shte-rusev-objalva-kmetskiia-izbor-na-sos.378519", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nPR-ът и зам.-кмет на столичния район \"Младост\" Петър Кърджилов обяви пред , че ще обжалва решението на столичните общинари – за временно изпълняващ длъжността кмет на района да бъде назначен Румен Русев.\r\nИменно Кърджилов беше посочен от арестуваната кметица Десислава Иванчева за неин наследник на поста, но СОС отхвърли кандидатурата му.\r\n\"Г-жа Иванчева издаде легална заповед за неговото отстраняване от длъжност, освен това издаде заповед човекът, който да я замести, да бъда аз\", настоя Кърджилов.\r\n                    Той бе категоричен още, че арх. Румен Русев е бил в конфликт на интереси преди да заеме поста на заместник-кмет с ресор \"Строителство\", защото е работил със строители.\r\n\"Това, което е по-важното е какви ще бъдат делата му. Това, за което аз го призовах, е да не предвижва никакви конфликтни строежи, където има категорично гражданско недоволство\", подчерта още Петър Кърджилов.\r\nТой коментира и развитието на делото срещи Десислава Иванчева и Биляна Петрова. По думите му Специализираната прокуратура няма качествени веществени доказателства срещу двете, обвинени, че са поискали и прибрали подкуп в големи размери от строителен предприемач.\r\nДо кризата в района се стигна, след като районният кмет и заместничката й бяха задържани с крупна сума в средата на април.\r\nОт ареста кметицата си пусна отпуск и посочи заместника си Владимир Клисуров да я замества. Другия си заместник – арх. Румен Русев, обвини, че стои зад акцията срещу нея, защото искал да ѝ седне на стола.\r\nЗаради липсата на заповед, с която Иванчева определя Клисуров за свой заместник, се наложи СОС да го гласува като временен кмет.\r\nНяколко дни след това обаче самият Клисуров обяви, че си тръгва, пусна си едномесечно предизвестие и излезе в кратък отпуск и така временен кмет на \"Младост\" бе арх. Русев.\r\nПрез целия този период от повече от месец от ареста Иванчева спира и разрешава на себе си отпуск.\r\nВ крайна сметка специализирания съд реши тя да бъде временно отстранена от поста, но Иванчева обжалва, чака се още решението на апелативния спецсъд.", "date": "2018.06.06", "title": "Кърджилов не ще Русев, обжалва кметския избор на СОС "}
{"url": "https://www.dnes.bg/stranata/2018/06/06/sled-skandal-v-zavedenie-23-godishen-sys-schupena-cheliust.378537", "text": "Телесна повреда разследват служители на полицейското управление във Вeлико Търново, съобщава \"\".\r\nТази нощ в 01:15 ч. е получен сигнал за постъпил в Спешна помощ във В. Търново 23-годишен мъж от Сливен, с фрактура на челюстта. \r\nПред изпратения на мястото екип пострадалият обяснил, че същата вечер той бил с приятели в заведение в областния град. Между него и 22-годишен от компанията е възникнала разпра. \r\nДвамата излезли пред заведението, където 23-годишният мъж е бил ударен в областта на челюстта.\r\nИзвършителят от Плевен е установен и задържан в ареста за 24 часа. \r\nПотърпевшият е настанен за лечение във великотърновската болница, без опасност за живота. \r\nПо случая е започнато досъдебно производство.", "date": "2018.06.06", "title": "След скандал в заведение: 23-годишен със счупена челюст"}
{"url": "https://www.dnes.bg/rusia/2018/06/06/rusnacite-pitat-putin-otgovaria-za-gorivata-pensiite.378523", "text": "Почти 1,2 милиона въпроса са изпратени вече до руското телевизионно и радиопредаване \"Пряка линия\" с президента Владимир Путин, което ще се състои утре, пише \"Известия\". Според вестника гражданите питат най-често за цените на бензина, поскъпнал неотдавна в Русия, обмисляното повишаване на пенсионната възраст и шансовете федерацията да стане една от петте водещи световни икономики.\n\r\nВ разговор с инвеститори по време на състоялия се наскоро Петербургски международен икономически форум Владимир Путин заяви, че Русия може скоро да се нареди сред най-големите икономики в света по БВП според паритета на покупателната способност.\n\r\n\"Пряката линия\", традиционно излъчвана от 2001 г., е програма, в която Путин отговаря на въпроси на гражданите, задавани по телефона, чрез текстови и видеосъобщения, чрез уебсайт, мобилни приложения и социални мрежи. Досега Владимир Путин е отговарял по този начин 15 пъти на въпроси на своите съграждани - 11 пъти като президент и 4 пъти като премиер, пише БТА.\r\n                    \r\n                    \r\nНикога не се знае предварително колко ще продължи \"пряката линия\" - рекордът отпреди 5 години е 4 часа и 47 минути. Кремъл не разкри подробности за предстоящото предаване, но президентският прессекретар Дмитрий Песков спомена, че се очакват нововъведения - и технологични, и съдържателни, посочва изданието.\n\r\nСпоред източник на \"Известия\" предстоят преки включвания от 4 региона в Русия. Държавният глава ще поддържа конферентна връзка с министри и губернатори, по-специално заради възможността да им дава оперативни нареждания. Медиите цитираха източници, според които на регионалните лидери е наредено да си бъдат по местата и внимателно да следят ефира.\n\r\nВсекидневникът откроява по-специално проблема с жителите на руския остров Сахалин, масово пратили до местните власти молби да построят мост до континента. Без него доставките поскъпват, вдигайки цените на храните в островния регион. А на фериботите не може да се разчита постоянно заради непредсказуемите метеорологични условия.\n\r\nВ статията се припомня впрочем как Путин разпореди след подобна \"пряка линия\" да бъде затворено \"до месец\" вонящо бунище край Москва. Проблемите с полигона обаче се решават и до ден-днешен, допълва \"Известия\".", "date": "2018.06.06", "title": "Руснаците питат, Путин отговаря: За горивата, пенсиите..."}
{"url": "https://www.dnes.bg/art/2018/06/06/bezplatna-12-mesechna-programa-za-syvremenen-tanc-ot-derida-dance-center.378527", "text": "Обучителната програма по съвременен танц се организира за осма поредна година, а основната ѝ мисия е изграждането на качества, необходими за професионално развитие в областта на съвременния танц. Избраните участници получават систематизирано обучение в продължение на 12 месеца, с 650 астрономически часа, а работните ателиета се водят от български и чужди педагози и доказани хореографи.\r\nНе е необходим предишен опит в областта, а талант и мотивация за професионално развитие. Програмата е напълно безплатна за участниците.\r\nВсички желаещи трябва да изпратят на е-мейл: application@derida-dance.com автобиография, в която да бъдат ясни развитите до момента умения в различни области и интереси на кандидатстващия, както и да попълнят  до 15-ти юни 2018 г.\r\r\n                    \r\n                    Преминалите през първи кръг кандидати ще бъдат поканени да се включат в работни ателиета в периода 18-22 юни. Крайните резултати ще бъдат обявени на 22 юни 2018 година.\r\nDance PORT Derida е проект на Derida Dance Center, който се финансира от Фондация \"Америка за България\"/ America for Bulgaria от създаването си през 2010 г. до момента. През тези години обучителната програма се доказа като една от най-продуктивните обучителни програми в сферата на съвременния танц не само в България, а и на международната танцова сцена.\r\n\r\n\r\n\"Още по време на кастингите си дадох сметка, че това е най-добрата възможност, която имам да се обучавам в посока съвременен танц. С първите си стъпки в Derida Dance Center усетих невероятна работна атмосфера, професионализъм, работна етика на най-високо ниво, което ме мотивира да дам всичко от себе си, за да бъда приет в едногодишната обучителна програма и да стана част от това общество. В мен се зароди абсолютна и безрезервна отдаденост и любов към движението и към хората, с които работех. Няколко месеца, след като стартира програмата имах възможността да работя с Живко Желязков във FlapsE, представление на компания \"Дерида\". Репетиционният процес по този проект и представлението се превърнаха в любимата ми работа като артист до сега.\r\nDance Port Derida беше повратна точка за развитието ми, защото срещнах изключително много съмишленици, измежду които Христо Ушев и Цвета Дойчева, с които създадохме Mindfuck, проект финансиран от Гилдия за съвременни изпълнителски изкуства към САБ чрез конкурса \"три3ависим\". Всяка една от срещите с многобройните чуждестранни танцьори и хореографи в рамките на тази една година е изключително полезна и необходима, защото тя дава възможност за развитие в различни посоки и открива много нови гледни точки пред всички участници. Презентациите по време на програмата след всеки един етап от обучението и работата с резиденти дава възможност за редовна среща с публика по един нов и различен начин. Едногодишната обучителна програма Dance Port Derida за мен беше животопроменяща в развитието ми като артист и като личност. Безкрайно съм благодарен, че имах тази невероятна възможност да се срещна и да работя с тези толкова близки до сърцето ми хора.\"\r\nЗа допълнителна информация можете да пишете на е-мейл application@derida-dance.com или да прочетете повече в на центъра.\r\n ", "date": "2018.06.06", "title": "Безплатна 12-месeчна програма за съвременен танц от Derida Dance Center "}
{"url": "https://www.dnes.bg/festivali/2018/06/06/festival-ojiviava-plajovete-v-carevo-i-lozenec.378536", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСтефан Данаилов, Стоянка Мутафова и още ярки имена от българския театър ще подкрепят Фестивала \"Арт поток\" това лято.\r\nСъбитието ще се проведе от 20 до 30 юли в Царево и Лозенец, уточни Димитър Тодоранов, който е един от организаторите.\n\r\n\"Хората, които не посещават галерии, ще се докоснат до изкуството и то през лятото. Искахме да направим един фестивал в едно по-различно време.\r\nЩе има събития както в лятното кино, така и на самия плаж\", обясни той в предаването  и до допълни, че забавления ще има и за най-малките зрители.\r\n                    \r\n                    \r\nЗа тях ще бъдат обособени специални арт работилници. Финалът на фестивала ще завърши с изложба. \"Плажът ще оживее. Искаме да предложим на туристите един по-различен проект\", каза организаторът на \"Арт поток\".\r\n ", "date": "2018.06.06", "title": "Фестивал оживява плажовете в Царево и Лозенец"}
{"url": "https://www.dnes.bg/notifikacii/2018/06/06/myj-e-ubit-v-botevgrad-dali-e-izbiagaliiat-ot-zatvora-vladimir-pelov.378503", "text": "Мъж е убит на място, а друг е в болница след стрелба в центъра на Ботевград късно снощи. \n\r\nКъм момента не може да бъде потвърдена самоличността на лицето, убито при престрелката, тъй като жертвата не е имала в себе си документи, заяви пред репортери ръководителят на Софийска окръжна прокуратура Наталия Николова, цитирана от БНР. \n\r\nПо този начин Николова отказа да отговори на въпрос дали застреляният е избягалият от Софийския централен затвор Владимир Пелов. Николова допълни, че експертизата по установяване на самоличността на жертвата ще бъде извършена в най-кратки срокове. \n\r\nНе бихме могли с категоричност да заявим той ли е или не е той. Нека да направим съответните експертизи. Съдебният медик все още оглежда тялото, каза тя.\n\n\n\n\rПри престрелката е ранено още едно лице, 40-годишен криминално проявен мъж, който е приет в болница \"Пирогов\", съобщи директорът на Главна дирекция \"Национална полиция\" Христо Терзийски. Той е закаран в болницата от свои приятели, където е опериран.  \n\r\nПо неофициална информация раненият е 39-годишният Марио Панчев, с прякор Големия, който е откаран с две прострелни рани в корема в \"Пирогов\". \n\r\nНа мястото са открити три огнестрелни оръжия, като детайлите по инцидента тепърва ще се установяват, допълниха представителите на властите. По първоначална информация двамата са стреляли един срещу друг.\n\r\nТерзийски допълни, че на 2 юни жандармерията е извършила проверка на  изоставена постройка в центъра на Ботевград по сигнал, че Владимир Пелов  се укрива в града, но при нея лицето не е открито. \n\r\nВладимир Пелов избяга зрелищно през централния вход на Софийския централен затвор заедно със съучастника си Радостин Колев, използвайки внесено отвън огнестрелно оръжие. Оттогава двамата се издирват. \r\n ", "date": "2018.06.06", "title": "Мъж е убит в Ботевград. Дали е избягалият от затвора Владимир Пелов?"}
{"url": "https://www.dnes.bg/zvezdi/2018/06/06/mariana-popova-na-40-glasyt-na-syvremennata-ni-muzika.378426", "text": "\n\r\nНа 6 юни своя рожден ден празнува популярната българска певица Мариана Попова. Родена през 1978 година в София, тя завършва гимназия \"Филип Станиславов\", а след това следва поп и джаз пеене в Нов български университет.\n\r\nМариана започва активната си музикална кариера през 1996 година, когато става вокалистка на група \"Кокомания\". Днес тя е една от най-популярните съвременни поп певици у нас.\n\r\nКато дете в продължение на 2 години се е занимавала с народно пеене и народни танци.\n\r\nПрез 2001 г., заедно с Деси Добрева и Алекс Раева, побеждават в обявения от \"Шоуто на Слави\" конкурс за беквокалистки. Мариана обаче остава там няколко дни и решава да се отдаде на самостоятелната си кариера.\r\n                    \r\n                    \r\nПрез май 2006г. тя представя България на музикалния конкурс Евровизия. Тя изпълнява песента си \"Let Me Cry\", в която беквокалист й е Азис. Песента обаче не се класира за финал в конкурса.\n\r\nПрез 2008 г. издава дебютния си албум \"New Religion\", в който са включени 11 песни.\n\r\nВ годините Мариана Попова е взела участие в редица телевизионни шоу програми като \"Великолепната шесторка\", \"Вип Брадър\", \"Гласът на България\" и други.\n\r\nПрез 2008 г. печели награда за най-добра изпълнителка на БГ радио, а 4 години по-късно тя печели втора награда - за най-добър БГ текст от БГ радио с песента \"Чуй ме\" (дует с Орлин Горанов).\n\r\nНа 28 декември 2009 г. певицата ражда дъщеря си Мария-Магдалена.\n\r\nВ момента живее заедно с актьора Веселин Плачков, като двамата очакват момиченце. Първият наследник на двойката се очаква да се роди през есента.\r\n", "date": "2018.06.06", "title": "Мариана Попова на 40: Гласът на съвременната ни музика"}
{"url": "https://www.dnes.bg/notifikacii/2018/06/06/raste-broiat-na-zaginalite-ot-vulkana-v-gvatemala.378504", "text": "Броят на загиналите при изригването на вулкана Фуего в неделя се е увеличил до 75 души. Това съобщи националният институт по съдебна медицина на Гватемала, предаде Асошиейтед прес.\r\nИнститутът уточни, че само 23 от намерените тела са идентифицирани до момента. Изключително високите температури на отделените вулканични вещества, които засипаха някои селища, налагат използване на проби ДНК или други методи за идентификация на жертвите.\n\r\nВ неизвестност са 192 души, съобщи представител на ведомството за борба с природни бедствия, цитиран от Франс прес.\r\nПри изригването има 46 ранени, а 3271 души са евакуирани. Освен това 2625 души са пренастанени, пише БТА. Бедствието е засегнало общо 1,7 милион местни жители.\r\n ", "date": "2018.06.06", "title": "Расте броят на загиналите от вулкана в Гватемала"}
{"url": "https://www.dnes.bg/top-novini/2018/06/06/mvr-potvyrdi-ubitiiat-v-botevgrad-e-vladimir-pelov.378509", "text": "МВР потвърди съмненията, че убитият снощи при стрелбата в Ботевград, е избягалият затворник Владимир Пелов, съобщи .\r\nПрипомняме ви, че той избяга зрелищно на 3 април през централния вход на Софийския централен затвор заедно със съучастника си Радостин Колев, използвайки внесено отвън огнестрелно оръжие. Оттогава двамата се издирваха.\n\r\nПри престрелката е ранен 40-годишен криминално проявен мъж, който е приет в \"Пирогов\", съобщи директорът на Главна дирекция \"Национална полиция\" Христо Терзийски.  Той е закаран в болницата от свои приятели, където е опериран.\rПо неофициална информация раненият е 39-годишният Марио Панчев, с прякор Големия.\r\nНа мястото на кървавата вендета са открити три огнестрелни оръжия, като детайлите по инцидента тепърва ще се установяват, допълниха представителите на властите.\r\nПо първоначална информация двамата са стреляли един срещу друг. \r\n ", "date": "2018.06.06", "title": "МВР потвърди: Убитият в Ботевград е… Владимир Пелов"}
{"url": "https://www.dnes.bg/snimka-na-denia/2018/06/06/predi-obiad-slynchevo-sledobed-shte-vali-i-shte-gyrmi.378505", "text": "Преди обяд над по-голямата част от страната ще бъде предимно слънчево. \n\r\nОколо и след обяд отново ще се развива купесто-дъждовна облачност и на много места, главно в югозападната половина от страната ще има краткотрайни, временно интензивни валежи и гръмотевични бури. Остават условията за градушки.\n\r\nПреобладаващите максимални температури ще бъдат между 28 и 33 градуса.\n\r\nНад Черноморието преди обяд ще преобладава слънчево време. Около и след обяд ще се развива купеста и купесто-дъждовна облачност и на повече места, главно по южното крайбрежие, ще превали и прегърми. Максимални температури на въздуха 25-28 градуса. Температурата на морската вода е 21-23 градуса. Вълнението на морето ще бъде 1-2 бала, .\r\nНад планините преди обяд ще има и слънчеви часове, но около и след обяд ще се развива купесто-дъждовна облачност. На много места ще има краткотрайни, временно интензивни валежи и гръмотевични бури. Максимална температура на височина 1200 метра около 20 градуса, на 2000 метра - около 13 градуса.\r\n ", "date": "2018.06.06", "title": "Преди обяд слънчево, следобед ще вали и ще гърми"}
{"url": "https://www.dnes.bg/obshtestvo/2018/06/06/ne-pirova-pobeda-a-precakvane-za-rodnite-tiradjii.378506", "text": "Пирова се оказа шумно рекламираната в понеделник вечерта \"абсолютна и безусловна капитулация\" на плана \"Макрон\", срещу който протестираха българските превозвачи. \n\r\nЧасове по-късно засегнатите фирми разясниха, че много от приетите текстове на практика ще затруднят още повече тяхната работа и отново заплашиха с протести. \n\r\nТака че в случая става дума или за нескопосана пиар акция, или управляващите са били подведени какво е гласувано в европарламента, или изобщо не са разбрали за какво става дума, пише \"Сега\".\n\r\nТекстовете, одобрени от евродепутатите, привидно отразяват част от исканията на българските превозвачи, зад които застана и правителството. Към тях обаче са приети множество допълнения, които на практика поставят транспортните ни фирми в още по-неизгодно положение.\r\n                    \r\n                    \r\n\"Рано е да бием тъпана\", заяви вчера Петър Курумбашев, депутат от партията на европейските социалисти. \"Ако става въпрос за пробив в полза на нашите превозвачи, то той е в изключването международния транспорт от директивата за командироване на работници\", обясни той. \r\nВ същото време обаче тази директива ще се прилага още от първия ден за каботажа (натоварване, превоз и разтоварване в една държава от чуждестранна фирма) и за комбинирания транспорт в частта, в която той е сухопътен. \"Едното е добро за нас, а другото - не. Посланието на западните държави е: Каботажът остава за нас, а либерализираме международния транспорт\", коментира Курумбашев.\n\r\nПроблем има и със задължението шофьорите на всеки три седмици да се прибират вкъщи за почивка. \"Това изискване отпадна, но беше гласуван един много неприятен текст, при това в голямо противоречие с по-горното решение - на всеки три седмици трябва да има поне едно разтоварване и натоварване на камионите в държавата членка на регистрация. Което означава, че въобще не е избегнато връщането на шофьора, защото на практика трябва да се върне камионът. Изискването за връщането на камиона е още по-странно. Ако шофьорът може да е носталгичен към своето семейство, то на камиона защо му е мъчно и защо той трябва да се върне\", иронично пита Курумбашев.\n\r\nНе е решен и проблемът с това къде ще спят шофьорите, когато пътуват зад граница. Според новите текстове те няма да могат да ползват нито седмичната, нито намалената седмична почивка в кабината на камиона, освен ако не са паркирали в специално сертифицирани зони, които трябва да отговарят на дълъг списък с условия като брой тоалетни, душове, пейки и други санитарни и хигиенни изисквания. Такива зони тепърва ще се изграждат.\n\r\nЧаст от българските превозвачи отново заплашиха с протести. \"Не сме се борили за това да стане по-лошо, а да изградим нещо по-добро\", заяви вчера Красимир Лалов, зам.-председател на Националното сдружение на българските превозвачи. \"Някой или не казва истината, или заблуждава общественото мнение\", смята той. Лалов посочи пред в. \"Сега\", че само включването на каботажа и комбинирания превоз в директивата за командированите работници ще извади от пазара 30% от българските транспортни фирми.\n\r\n\"В момента сме в по-лоша ситуация, защото в предишния вариант шофьорите трябваше да се прибират на 3 седмици, а камионите остават. Докато сега камионите трябва да се прибират на 3 седмици с товар до България и да излизат с товар. Това е измислица на чиновниците, недоумяваме какво се случва, тъй като очаквахме, че с приетата декларация ситуацията ще се подобри, а сега излиза, че с новия вариант дори и камионът да се прибере празен, не се признава\", обясни превозвачът Петко Ангелов пред агенция \"Фокус\". \n\r\nОт Камарата на автомобилните превозвачи пресметнаха, че заради това ново изискване може да се окаже, че български камиони ще чакат с месеци зад граница, докато се намери товар за България и от България, или ще се извършват превози под себестойност само и само да отговори на това изискване.\n\r\n\"Не знаем в Европа да има паркинги, които да отговарят на изискванията на пакета \"Макрон\". Еврокомисарят по транспорта Виолета Булц ни обеща забраната да се спи в кабините на камионите да влезе в сила, след като на всеки 100 км бъдат изградени тези паркинги\", недоволства Димитър Димитров, изпълнителен директор на Камарата на автомобилните превозвачи в България.\n\r\nВотът в транспортната комисия е само първа стъпка от дълга процедура за одобрение на правилата. Предстои пакетът \"Мобилност\" да бъде гласуван от европарламента, а след това да бъде дискутиран с Европейския съвет и Европейската комисия. В т.нар. триалог се търси компромис между тези три институции и едва тогава документът се превръща в закон.\r\n ", "date": "2018.06.06", "title": "Не пирова победа, а прецакване за родните тираджии"}
{"url": "https://www.dnes.bg/notifikacii/2018/06/06/razgovoryt-s-trymp-kato-krenvirsh-ne-se-znae-kakvo-ima-v-nego.378507", "text": "Дали наистина телефонният разговор между Доналд Тръмп и Еманюел Макрон за американските мита е бил ужасен, както твърди Си Ен Ен? Изключено е да коментирам, заяви френският президент и се позова на прочутото изказване на Бисмарк за производството на кренвирши, предаде Франс прес.\n\r\n\"Никога не съм разказвал какво става в кулисите\", заяви Макрон на съвместна пресконференция с израелския премиер Бенямин Нетаняху в Париж. \"Защото както е казал Бисмарк, ако обясним на хората от какво се правят кренвиршите, не е сигурно, че ще те ще продължат да ги ядат!\"\n\r\nВ четвъртък вечерта Макрон се е обадил на Тръмп да му каже, че решението на американския президент да наложи на Европа мита върху стоманата и алуминия е незаконно и погрешно и че ЕС ще отвърне на удара.\r\nБелият дом и Елисейският дворец съобщиха без коментари за разговора между двамата лидери, които публично афишират голямо приятелство.\n\r\nИзточник на Си Ен Ен обаче заяви, че разговорът преминал ужасно, защото \"Макрон мислеше, че може да говори откровено предвид отношенията им, но Тръмп не понесе да бъде критикуван така\".\n\r\nФренският президент категорично отказа да потвърди това твърдение.\r\n\"Държа хората да видят поднесеното ястие, но не съм убеден, че коментарите от кухнята способстват за доброто поднасяне на блюдото или подходящото му консумиране. Някакви хора са говорили за телефонния разговор, това не е дошло от моя страна!\", отсече Макрон.\r\nТой единствено призна, че разговорът е бил откровен.\n\r\nИзраелският премиер очевидно също бе запознат с кренвиршите на Бисмарк, пише БТА.\n\r\n\"Съгласен съм, не винаги е положително да се разказва съдържанието на някои разговори. Бисмарк е казал: в добра компания не се показва как се правят кренвирши и как се прави политика\", каза усмихнато Нетаняху.\n\r\n\"След Първата световна война Удроу Уилсън е казал, че вярва в откритите политики, до които се стига по открит начин. Аз пък вярвам в откритите политики, до които се стига тайна, защото за преговорите е полезно да останат поверителни\", добави израелският премиер.\n\r\n ", "date": "2018.06.06", "title": "Разговорът с Тръмп като кренвирш – не се знае какво има в него"}
{"url": "https://www.dnes.bg/crime/2018/06/06/raneniiat-v-botevgrad-myj-e-v-mnogo-tejko-systoianie.378511", "text": "Простреляният в Ботевград мъж е в много тежко състояние, съобщи говорителят на \"Пирогов\" Мария Пойразова пред „Фокус“. \r\n\"Докаран е в много тежко състояние. Опериран е през нощта по спешност. Настанен е в централна реанимация в много тежко състояние\", поясни тя.\n\n\r\nDnes.bg припомня, че късно снощи при престрелка в центъра на Ботевград беше убит Владимир Пелов, който избяга зрелищно от затвора в София. \r\nПо неофициална информация раненият при инцидента е криминално проявеният Марио Панчев, с прякор Големия. \r\nДвамата са стреляли един срещу друг. На мястото са намерени три огнестрелни оръжия.\r\n ", "date": "2018.06.06", "title": "Раненият в Ботевград мъж е в много тежко състояние"}
{"url": "https://www.dnes.bg/balkani/2018/06/06/gyrciia-otnovo-na-protest-zaradi-imeto-na-makedoniia.378508", "text": "Активисти, които настояват гръцкото правителство да заеме твърда позиция към Македония по отношение на името й, планират днес протести в Пела, родното място на Александър Велики, и в още десетина градове в Северна Гърция, съобщава Асошиейтед прес.\n\r\nДемонстрациите в Пела и на други места трябва да покажат, че жителите на Гръцка Македония са \"в състояние на готовност\" по отношение на преговорите между гръцкото и македонското правителство, заявяват организаторите.\n\r\nТе казват, че имат подкрепата на местните църковни и общински власти.\n\n\r\nВ понеделник организаторите на демонстрациите призоваха всяко споразумение да бъде поставено за одобрение на референдум в Гърция, като настояват думата \"Македония\" да не бъде включвана в името на страната под каквато и да било форма. Това би изключило имена, за които се твърди, че в момента се дискутират, като Нова Македония или Северна Македония, пише АП.\r\n                    \r\n                    \r\nПодобни протести се провеждат от хардлайнери както в Гърция, така и в Македония през последните месеци, след като двете правителства обявиха, че се полагат нови усилия за постигане на решение на въпроса. Повече от 100 хиляди души участваха в демонстрация в Атина през февруари. \r\n ", "date": "2018.06.06", "title": "Гърция отново на протест – заради името на Македония"}
{"url": "https://www.dnes.bg/obshtestvo/2018/06/06/150-000-dushi-u-nas-rabotili-na-vremenni-dogovori-prez-2017-g.378510", "text": "Около 150 хиляди души са били работещите у нас, които са се трудили на договори с временна заетост, показват данни от анализ на Евростат за работещите лица в ЕС на временна заетост през 2017 г. Обикновено временната заетост е свързана с някаква сезонна работа като летния туристически сезон, определени видове селскостопански дейности или намиране сезонна работа за безработни, отчита европейската статистика.\n\r\nСпоред данни от анализа около 4,5 процента от всички активно заети българи /близо 3 милиона/, са се трудили на временни договори през миналата година. Най-висок дял на лица с договор на временна заетост у нас е бил регистриран във възрастовата граница 15-24 години - около 13 процента. \r\n                    \r\n                    \r\nС увеличаването на възрастта на работещите намалява и делът на хората на договор с временна заетост, сочат данни от анализа. Така например във възрастовата група 55-64 години у нас са били заети едва около 4 на сто от работещите хора.\n\r\nРаботата чрез агенции за временна заетост е регламентирана чрез Директива 2008/104/ЕО на ЕС, показва справка от Агенцията по заетостта /АЗ/.\n\r\nСъществуват няколко проекта за работа на временна заетост през м.г., като един от тях е субсидирал работата на 830 безработни в 14 общини от областите Враца, Видин и Монтана. Заделените средства са били в размер на 2 млн. лв., осигурени от бюджета на социалното ведомство.\n\r\nСпоред друг проект в Областна администрация - Плевен през м.г. работници са подписали трудовите си договори за 6-месечен период по програма за временна заетост, като основната им дейност е била за почистването и поддръжката на защитената местност \"Кайлъка\".\n\r\n\n\r\nБлизо 27 млн. души на възраст между 15 и 64 години в ЕС са имали договори за временна заетост през 2017 г., показват данните на европейската статистика. Средният показател за ЕС на лицата с временна заетост е бил 14 на сто, отчита още анализът.\n\r\nНай-висок дял на работещи по временна заетост е отчетен в Испания - 27 на сто, Полша - 26 на сто, Португалия - 22 на сто, Холандия - 21 на сто и Хърватия - 20 на сто.\n\r\nНа другия полюс с най-малко работещи на временен договор се нареждат страни като Румъния - 1 процент, Литва - 2 процента, Латвия и Естония - 3 процента, България - 4,5 процента, Малта и Великобритания - по 5 процента и др.\n\r\nМладите хора са били с най-голям дял от временните договори в Евросъюза, отчита европейската статистика. Миналата година в ЕС близо 8 милиона младежи, или почти половината /44 на сто/ от служителите на възраст между 15 и 24 години, са били наети по временен договор. В страните-членки на ЕС повече от седем на всеки десет млади служители са имали временен договор в Испания - 73 процента и в Словения - 72 процента.\n\r\nНай-нисък дял млади хора на възраст 15-24 години, работили на временна заетост, е регистриран в Румъния - 4 процента, Латвия и Литва - по 7 процента и др., отчита Евростат.\n\r\nНай-нисък е бил делът на хората с временна заетост в ЕС във възрастовата група 55-64 години - едва 6 на сто, пише БТА.\r\n ", "date": "2018.06.06", "title": "150 000 души у нас работили на временни договори през 2017 г."}
{"url": "https://www.dnes.bg/index/2018/06/06/receptata-dnes-pile-na-gril-s-gorchica-i-kafiava-zahar.378424", "text": ":\r\n6 бр пилешки гърди\r\n¼ чаша ябълков оцет\r\n3 супени лъжици горчица\r\nсокът от 1 лайм\r\nсокът от ½ лимон\r\n½ чаша кафява захар\r\n1 и ½ лъжички черен пипер\r\n6 супени лъжици зехтин\r\n \r\n:\r\n \r\nВ голяма стъклена купа смесете оцета, горчицата, чесъна, лимоновия сок, кафявата захар, солта и черния пипер. Смесете всичко заедно със зехтина. Разбъркайте добре. Поставете месото в маринатата. Покрийте и сложете в хладилник за през нощта.\r\n \r\nЗагрейте грила на висока температура. Намазнете го и сложете месото върху подготвената скара. Печете средно по 8 минути от всяка страна или докато хване апетитен кафяв загар.\r\n\r\n", "date": "2018.06.06", "title": "Рецептата Dnes: Пиле на грил с горчица и кафява захар"}
{"url": "https://www.dnes.bg/notifikacii/2018/06/06/vreme-za-liato-povishete-higienata-vnimavaite-s-hranata.378512", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОбщопрактикуващият лекар д-р Георги Миндов отрече появилата се информация за бум на вирусите през този период. Според него данни за такова нещо към момента няма.\r\nВъпреки това той съветва през предстоящите месеци, в които ще става все по-топло, да поддържаме висока лична хигиена, за да се предпазим от вируси, които се предават със замърсени ръце или по фекално-орален път.\r\n\"Това не са респираторни инфекции. Личната хигиена трябва да я повишим\", категоричен беше д-р Миндов в студиото на \"България сутрин\".\r\nОбщопрактикуващият лекар посъветва още да внимаваме от кои заведения се храним и каква вода пием.\r\n\"Да избягваме заведения, които видимо са с влошена хигиена\", каза той пред Bulgaria ON AIR.\r\nД-р Георги Миндов допълни, че именно храненето на такива места може да доведе до чревни вируси, салмонела и други заболявания.\r\n ", "date": "2018.06.06", "title": "Време за лято: Повишете хигиената, внимавайте с храната!"}
{"url": "https://www.dnes.bg/obshtestvo/2018/06/06/razdelno-sybirane-na-bokluka-li-vsichko-v-kofata-romite-separirat.378492", "text": "Когато преди 13-14 години в София се появиха първите цветни контейнери, вкъщи започнахме старателно да сортираме боклука. Но в квартала (а и в целия град) семействата като нас бяха очевидно малцинство. Повечето хора хвърляха каквото където им падне, така че между съдържанието на контейнерите за разделно събиране и това на останалите нямаше никаква разлика. Освен това някой непрекъснато чупеше или палеше тези контейнери. Така броят им започна да намалява, а преди 5-6 години напълно изчезнаха. През 2014 системата беше рестартирана и лека-полека, макар и трудно, навиците на все повече хора започнаха да се променят.\n\r\n\n\r\nДа се пребориш с недоверието обаче не е никак лесно. Години наред непрекъснато ми се налагаше да споря с някои от най-близките ми приятели, които, също като много други софиянци, бяха убедени, че разделното събиране е имитация, понеже съдържанието на всички цветни контейнери накрая се изсипва в едни и същи камиони. И така доскоро, когато моя близка (вероятно най-недоверчивата) си загуби портмонето. Седмица по-късно любезно я поканиха да си го получи, заедно с документите и кредитните карти - намерили го работници на поточната линия в една от инсталациите за сепариране на отпадъци. Знаеше се и от кой точно район на града е пристигнало. Така споровете приключиха - в моя полза. Оказа се, че камионите работят по строг график и под постоянен контрол. И че събраното от тях не отива на сметището, а попада във вече изградена и работеща система.\r\n                    \r\n                    \r\n\n\r\nРазбира се, картината в страната е пъстра и далеч от идеалното състояние. Поради липса на ясна методика (и на европейско ниво) данните са донякъде непълни и противоречиви. И все пак - засичането на различните официални и експертни източници очертава впечатляваща промяна.\n\r\nОт 2006 до 2016 година рециклирането на пластмасови отпадъци в ЕС е нараснало със 79%, а само на опаковките от пластмаса - със 74%. В България темпът на растеж е още по-висок. През 2008-2009, например, в София разделно се събират едва 4% от домакинските отпадъци, останалото отива на сметището. През 2017 година 84% от отпадъците в града се рециклират и оползотворяват, а само 16% се депонират. През 2013 година едва 6% от отчетените в страната отпадъци са предадени за рециклиране. Към момента в системи за разделно събиране са обхванати 6,4 милиона жители в 183 общини.\n\r\nПреди шест години се рециклират около 29% от пуснатите на пазара опаковки. Към момента този процент е близо 65. По експертни оценки, в България вече се рециклират близо 40% от всички пластмасови отпадъци, което е с около 10 на сто над средното ниво за ЕС. Само при пластмасовите опаковки рециклирането е 62-63% при средно 40% за ЕС.\n\r\nЕстествено, обективността изисква да кажем, че като цяло делът на пластмасовите отпадъци в България, които не се рециклират или изгарят и стигат до депата, все още е по-висок от средния за ЕС, което се дължи основно на ниския дял на изгаряните отпадъци.\n\r\n\n\r\nОсновен фактор за този ръст са изградените през последните години организация и инфраструктура и огромните инвестиции (от европейските фондове и от частни български инвеститори). Най-голямата от тях е софийският завод, в който подлежащите на рециклиране материали се отделят и от смесените битови отпадъци. Освен това в страната бяха изградени около 60 сепариращи инсталации, а в момента се строят още близо 20. Над 130 са фирмите с лиценз за рециклиране на пластмаса, чийто общ капацитет надхвърля обема на събираните пластмасови отпадъци. Затова им се налага да внасят суровина от съседните страни.\n\r\nНа официално ниво винаги се изтъква още една причина за добрите резултати: още през 2011 година България (сред първите страни в ЕС) ограничи използването на найлонови торбички чрез заплащане на продуктова такса. Твърди се, че благодарение на тази мярка близо половината българи вече не ползват такива торбички, а останалите са ограничили употребата им.\n\r\n\n\r\nИма обаче още една, специфично българска причина, която не влиза в официалните отчети - приносът на хора с ниски доходи (предимно роми), които събират от контейнерите по улиците годните за рециклиране отпадъци и ги предават в пунктовете за вторични суровини срещу заплащане. Трудно е да се каже какъв точно е обемът на този \"бизнес\". Според неправителствени организации, само в София (с население към 2 милиона) става дума за 4-5 хиляди души, които \"отговарят\" за около 50% от отиващите за рециклиране отпадъци (около 100 хиляди тона) и така годишно спестяват на града разходи в размер на около 16 милиона лева. Вече се чуват експертни гласове, че нормативната рамка трябва да вземе предвид тези хора и да ги интегрира в системата. Предлага се работата им да бъде припозната като официална професия: \"събирач на отпадъци за рециклиране\".\n\r\nТака или иначе тези хора очевидно са съществена част от българския бизнес модел в рециклирането, създал се спонтанно като съчетание от икономическите условия, усилията на държавата и предприемаческата инициативност.\n\r\nНещо подобно и също толкова изненадващо се случи преди години с \"българския\" интернет, който излезе от допотопната и хаотична епоха на преплетените и висящи отвсякъде кабели и сега е сред най-бързите и най-лесно достъпните в света.\n\r\n\n\r\nРазбира се, пред борбата срещу пластмасовите отпадъци има още много проблеми: промяна на финансовия модел (такса смет не върху данъчната оценка на имотите, а според количеството отпадъци); вместо анонимността на уличните контейнери - разделяне при източника и събиране от врата на врата; действени (а не неприложими като сега) санкции.\n\r\nОсвен това обсъжданата в момента европейска стратегия за драстично намаляване на пластмасовите отпадъци, която трябва да преобрази проектирането, производството, използването и рециклирането на продуктите в ЕС, ще подложи цялата система на нови изпитания. Това обаче са и нови възможности за технологичен и икономически скок. Защо да не се използва събраната инерция и този скок да се случи и в България? Като при интернета.\n\r\n: Ясен Бояджиев: \"\"\r\n", "date": "2018.06.06", "title": "Разделно събиране на боклука ли? Всичко в кофата, ромите – сепарират!"}
{"url": "https://www.dnes.bg/televizia/2018/06/06/glad-v-psihiatriiata-v-edno-frensko-selo.377715", "text": "В дванадесети епизод от седми сезон на сериала \"Едно френско село\" Даниел става свидетел на глада, който царува в психиатричната клиника и решава да избави нестабилната Ортенс от мъките й.\r\nПрез 2003 година Люсиен и Берио си казват сбогом за един последен път... Гледайте сериалът \"Едно френско село\" всеки делничен ден от 20&30 часа по телевизия.", "date": "2018.06.06", "title": "Глад в психиатрията в \"Едно френско село\""}
{"url": "https://www.dnes.bg/top-novini/2018/06/06/botevgradsko-krimi-panchev-gyrmi-po-pelov-zaradi-jena.378513", "text": "\n\r\nКриминално проявеният Марио Панчев уби издирвания Владимир Пелов. Инцидентът стана снощи, малко преди полунощ в Ботевград, съобщиха за БТА източници, запознати с разследването на инцидента.\r\nНяколко часа бяха нужни на прокуратурата и МВР да потвърди, че убитият наистина е Пелов, когото всъщност издирват от няколко месеца след бягството му от затвора на 3 април.\n\n\r\nПричината за бавното установяване на самоличността е фактът, че мъжът не е имал в себе си никакви документи. Разпознат е обаче по пръстовите отпечатъци.\r\nМВР съобщи официално, че снощи в града е имало престрелка, без да уточнява подробности кой е участвал в нея.\rРазследващи обаче разказаха, че при огледите през нощта са намерени няколко пистолета и гилзи, което означава, че Панчев и Пелов са стреляли един срещу друг.\r\nДвамата са имали вражда, по непотвърдена информация е заради жена. В Ботевград се говори, че Панчев е сводник, криминално проявен, осъждан е, но не е лежал в затвора.\r\nКъм момента не се изключва възможността да е имало и трети участник в стрелбата.\r\nПростреляният Панчев е настанен в \"Пирогов\" в много тежко състояние.", "date": "2018.06.06", "title": "Ботевградско крими: Панчев гърми по Пелов заради... жена"}
{"url": "https://www.dnes.bg/stranata/2018/06/06/panchev-posledovatel-na-pelov-togava-zashto-se-gyrmiaha.378514", "text": "Кметът на Ботевград Иван Гавалюгов изрази недоумението си от снощната престрелка в града, при която криминално проявеният Марио Панчев застреля избягалия затворник Владимир Пелов.\r\n\"Моите впечатления и информацията, която е имам, е че двамата са в добри отношения, не знам защо е имало престрелка между тях\", настоя той пред bTV.\n\n\n\r\nСпоред кмета в известен смисъл  дажеПанчев е бил последовател на Пелов още от младежките си години.\r\nКметът се съмнява спорът между двамата да е бил за жена, но не изключва и тази версия.\r\n\"Нямам информация за никакви легални доходи на Марио Панчев, познавам го от ученическите си години, защото сме на една възраст, тогава се занимаваше активно със спорт\", допълни Гавалюгов.\r\r\n                    \r\n                    По думите му той и гражданите на Ботевград не са знаели, че Пелов е в родния си град.\r\nКметът бил много учуден, че се е прибрал, а в същото време е обявен за издирване.\r\n\"Разбрах от медиите какво се е случило снощи. В непосредствена близост до инцидента е Историческият музей, пред него има много камери, трябва да се прегледат обстойно\", каза още Гавалюгов.", "date": "2018.06.06", "title": "Панчев последовател на Пелов! Тогава защо се гърмяха?"}
{"url": "https://www.dnes.bg/science/2018/06/06/lunata-se-otdalechava-denonoshtiiata-se-udyljavat.378524", "text": "Дните и нощите на Земята стават по-сълги. Причината е, че Луната се отдалечава от нас и това се отразява върху скоростта на въртене на планетата ни, пише в. \"Индипендънт\".\r\nЛуната се отдалечава от Земята с по 3,82 см годишно. Това много леко забавя въртенето на планетата ни, но преди да се наложи да преизчисляваме продължителността на денонощието, ще изминат стотици милиони години, уточнява изданието, цитирано от БТА.\r\nУчени от университета на Уисконсин-Медисън установиха, че преди 1,4 милиарда години орбитата на Луната е била много по-близо до Земята и тогава въртенето на планетата ни около оста й е било съвсем различно, а денонощието е продължавало само 18 часа.\r\n\"Отдалечаването на Луната въздейства на Земята както протягането на ръцете на въртящ се фигурист\" - обясни ефекта на разстоянието проф. Стивън Майърс.\r\nУчените са направили изчисленията за въртенето на Земята по седиментите в скала на 90 милиона години и информацията, които те са им дали за климатичните цикли.", "date": "2018.06.06", "title": "Луната се отдалечава: Денонощията се удължават!"}
{"url": "https://www.dnes.bg/balkani/2018/06/06/indje-za-vota-v-turciia-shte-spechelim-na-pyrviia-tur.378534", "text": "Кандидат-президентът на основната опозиционна сила в Турция - Народнорепубликанската партия (НРП) вярва, че ще успее да победи сегашния държавен глава Реджеп Ердоган още на първия тур на президентските избори в страната на 24 юни, съобщава \"Хюриет дейли нюз\".\r\n\"Първоначално разчитах, че президентската надпревара ще има втори тур. Сега обаче всичко се промени. Сега ние ще спечелим на първия тур\", каза Мухарем Индже в окръг Анкара, където обиколи няколко града в рамките на предизборната си кампания.\n\n\r\n\"Участвам в политиката от 30 години, никога не съм виждал подобен дух на промяната\", заяви той. \r\n                    \r\n                    \r\nИндже критикува управляващата Партия на справедливостта и развитието (ПСР) и президента Ердоган, че са \"уморени\" и обеща \"свеж глас\" в турската политика, пише БТА.\n\r\n\"От една страна имаме някой, който е уморен, а от друга - някой нов и енергичен. От една страна имаме някой, който не успя да разреши проблемите (на страната) в продължение на 16 години, а от друга - някой, който обещава и дава надежда. От една страна имаме остарял начин на мислене, а от друга - нещо ново\", каза кандидат-президентът.\n\r\n ", "date": "2018.06.06", "title": "Индже за вота в Турция: Ще спечелим на първия тур!"}
{"url": "https://www.dnes.bg/football/2018/06/06/mesi-i-kompaniia-se-izplashiha-ot-palestinci.378532", "text": "Националният отбор на Аржентина се отказа от приятелската среща с Израел, която трябваше да е последна преди старта на Световното първенство по футбол. Причина стана заплахи от страна на Палестина.\n\r\nСпоред вестник \"Мундо Депортиво\" южноамериканците не са заминали за Йерусалим за мач с домакините от съображения за сигурност. Почти сигурно заради пропадналата проверка Лео Меси и компания ще изиграят още една контрола в Барселона, която ще бъде част от подготовката им за участие на Мондиал 2018.\n\r\nМачът трябваше да се играе в събота в Хайфа, но беше преместен в Йерсуалим от местните футболни власти. Той пропадна най-вече заради международния проблем, предизвикан от американския президент Доналд Тръмп с признаването на града за столица на Израел.\r\n                    \r\n                    \r\nДвубоят беше определен от президента на Палестинската футболна асоциация Джибрил Раджуб като \"политически инструмент\". Раджуб дори призова всички арабски и мюсюлмански фенове публично да запалят фланелки и снимки на Меси, ако той вземе участие в мача.\r\nКакто е известно, Световното първенство ще се проведе от 14 юни до 15 юли. Аржентина е в Група D заедно с Исландия, Нигерия и Хърватия.\n\r\n\r\n ", "date": "2018.06.06", "title": "Меси и компания се изплашиха от... палестинци"}
{"url": "https://www.dnes.bg/politika/2018/06/06/ahmed-bair-antonov-rid-dps-i-op-na-noj-zaradi-smianata-na-imenata.378535", "text": "Напрежение и остри декларации между ДПС и \"Обединетите патриоти\" в Народното събрание заради промяната на турските имена на над 800 местности в Стара Загора.\r\nПреди дни общинският съвет в града реши да смени имената и така Ахмед баир става Антонов рид, Мехмедова кория - Манолова гора, Халваджи бунар - Халваджийски кладенец, Бейска кория - Чорбаджийска гора.\r\nТова пък даде повод на ДПС днес да обвини управляващите, че не уважават силата на демокрацията и изградения български етнически модел.\r\n\"Сменят имената, защото Ахмед и Мехмед не са звучни като Антон и Манол\", каза лидерът на ДПС Мустафа Карадайъ в декларация от името на ДПС и настоя, че това е тест за българската демокрация и толерантност.\n\r\r\n                    \r\n                    \"ГЕРБ не само се провали в твърдението си, че ще опитоми националистите, а направи национализма основна държавна политика, загърбвайки демократичните принципи и европейските ценности, забравяйки отговорността си пред бъдещето\", продължи той.\r\nПо думите му управляващите не разбират силата на изграденото през мирния преход след края на тоталитарната власт на основата на консенсуса и прозорливостта на строителите на модерна България и не осъзнават силата на етническия модел.\r\n\"Ясно е, че е лесно да бъдат провокирани и други съветници да приемат реципрочни контрадействия. Нашият апел към вторите е - недейте да отговаряте на чуждата провокация за разделение и противопоставяне. По този начин рискувате бъдещето на моята, на вашата, на нашата родина\", каза Карадайъ.\r\nПроф. Станилов от \"Обединени патриоти\" пък контрира, че промяната на имената е решение на мнозинството в Общинския съвет.\r\n\"Когато през 14-15 век османските турци завладяха Югоизточна Европа, тогава топонимите бяха гръцки, сръбски и турски. Как изведнъж станаха турски и сега не бива да бъдат сменяни?\", запита риторично той.\r\nТой настоя и че българският етнически модел е измислен след Освобождението, а не от Ахмед Доган.\r\n\"Българският етнически модел не е измислен от Ахмед Доган, нито от ДПС. Той е създаден от българския народ след Освобождението и ако това не е вярно, в България няма да има турци, а то има, и то твърде много. Българският етнически модел позволи на тези турци да останат и мирно да живеят с всички българи\", отсече Станилов.", "date": "2018.06.06", "title": "Ахмед баир – Антонов рид: ДПС и ОП на нож заради смяната на имената"}
{"url": "https://www.dnes.bg/stranata/2018/06/06/mlad-myj-zagina-dokato-smenia-guma-na-trakiia.378545", "text": "25-годишен мъж загина при пътен инцидент, докато сменя гума на автомагистрала \"Тракия\", съобщиха от МВР в Ямбол.\r\nИнцидентът е станал на 5 юни, малко преди 22:00 часа, на АМ \"Тракия\" при км 308 в посока Бургас.\r\nНа място е установено, че автомобил \"Форд Транзит\" е спрял на магистралата поради спукана гума. Водачът - 25-годишен мъж, слязъл да отстрани повредата и е блъснат от лек автомобил \"БМВ 740\", управляван от 30-годишен мъж.\r\nПри инцидента 25-годишният мъж е загинал на място. Пробите на водача на БМВ-то за употреба на алкохол и наркотични вещества са отрицателни.\r\nВ авариралия автомобил са пътували още осем пътника, сред тях няма пострадали. На местопроизшествието е извършен оглед от дежурна оперативна група.\r\nРаботата по случая продължава в рамките на образуваното досъдебно производство.", "date": "2018.06.06", "title": "Млад мъж загина, докато сменя гума на \"Тракия\""}
{"url": "https://www.dnes.bg/obshtestvo/2018/06/06/mvr-ima-pari-za-gei-parad-no-ne-i-za-ubiistva.378546", "text": "Как така МВР харчи хиляди левове за охраната на гей парада, а в същото време няма полицаи там, където стават убийства?\n\n\n\n\r\nТози въпрос постави шефът на общинските съветници от ВМРО – Българско национално движение в СОС Карлос Контрера, след снощното убийство на избягалия затворник Владимир Пелов в Ботевград.\r\nСпоред Контрера явно има сериозен дисбаланс и лоша преценка на ситуацията в МВР, след като се командироват полицаи да охраняват \"София прайд\" и така се населени места остават без служители на реда.\"\r\nИма избягал затворник от централния софийски затвор и се знае, че се укрива, преди ден имаше брутално убийство на възрастен мъж в Ботевград, а МВР харчи 160 000 лв. за охрана на гей парада на 9 юни и ще осигури 1300 полицаи да охранят една група хора\", възмути се Контрера.\r\r\n                    \r\n                    Според него МВР не изпълнява поетите ангажименти за борба с битовата престъпност и гарантиране на сигурността на хората. За сметка на това министерството се занимавало с охраната на едно частно мероприятие, което било финансирано от чужбина.\r\nТака че Контрера отново призова да се забрани \"София прайд\" като заплаха за обществения ред.\n\r\n ", "date": "2018.06.06", "title": "МВР има пари за гей парад, но не и за убийства?"}
{"url": "https://www.dnes.bg/politika/2018/06/06/protest-pred-parlamenta-ne-na-belene-ostavka.378542", "text": "\n\r\nПротест срещу възобновяване на проекта за строителството на АЕЦ \"Белене\" се проведе пред парламента. Демонстрацията е организирана от \"Демократична България\". \r\nНа място са се събрали граждани, които са издигнали лозунги за оставка на правителството и за спиране на проекта за строеж на централата.\n\n\n\n\r\nЕнергийната тема беше централна при посещението на премиера Бойко Борисов в Русия. Там той официално предложи на руската страна и рестарт на проекта за централата.\r\nТази седмица и парламентът ще обсъди като първа точка (в четвъртък) възобновяването на проекта АЕЦ \"Белене\". Предлага се депутатите да обсъдят две проекторешения - едното, внесено от \"БСП за България\", за отмяна на мораториума върху строителството на АЕЦ \"Белене\", и другото на управляващите - за възобновяване на действията по търсенето на възможности за изграждане на централата, съвместно със стратегически инвеститор.\r\r\n                    \r\n                    Протестиращите днес отправиха три искания: Да се изостави окончателно идеята за строеж на АЕЦ \"Белене\", а площадката да се превърне в икономическа зона, да бъде потърсена отговорност на виновниците за поръчването на оборудването, както и то да бъде продадено или да се използва от \"Козлодуй\".\r\n ", "date": "2018.06.06", "title": "Протест пред парламента: Не на \"Белене\"! Оставка!"}
{"url": "https://www.dnes.bg/stranata/2018/06/06/liubov-v-kamiona-zavetnoto-da-ot-kabinata-na-tir-a.378529", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nШофьор на камион от Кюстендил избра да вземе булката си с ТИР. Какво е да си кажеш \"Да\" в шофьорската кабина и да организираш сватба по време на протести?\r\nПавлина е на 32 години, а Светослав на 35. Женени са от 3 дни, а сватбата им се превърна в истински фурор за кюстендилци.\r\nЛюбовта им пламва преди 6 години и е достойна за роман. Станислав е с молба за напускане в ръка, когато вижда Павлина за пръв път във фирмата.\r\nПътищата им се разделят, но 4 години по-късно отново се срещат благодарение на общи познати.\r\nЗа припламването на искрата помагат и социалните мрежи. Любовната история – в репортажа на ", "date": "2018.06.06", "title": "Любов в камиона: Заветното \"Да\" от кабината на ТИР-а"}
{"url": "https://www.dnes.bg/obrazovanie/2018/06/06/vylchev-kategorichen-usednalostta-pri-pyrvolacite-ostava.378550", "text": "Принципът за уседналост за записване в училище няма да бъде премахнат, даде да се разбере просветният министър Красимир Вълчев. Според него той е постигнал целта си да се пресекат злоупотребите с адресни регистрации в последния момент.\n\r\n\"Да, той създава неравнопоставеност, но в другия случай имаме другата неравнопоставеност – хора, които са от години в района, който е прилежащ на училището, няма да могат да запишат децата си заради такива, които в последния момент са си направили адресни регистрации“, посочи министърът пред журналисти.\n\n\n\n\r\nВсе пак дали има дискриминация, ще решава ресорната комисия. Вълчев уточни, че за следващата учебна година ще има промени, но те по-скоро ще бъдат \"фини настройки\" в системата, отколкото изцяло да бъде променяна концепцията.\r\n                    \r\n                    \r\nПринципът на близост ще бъде запазен, но според него при всички случаи има нужда от прецизиране на районите. Вълчев даде пример, че в три училища в София има неприети деца, които живеят повече от три години в този район, като те са най-много в 73-то училище. Причината била в неравномерното разпределение на училищната мрежа и в по-малкия брой паралелки.\n\r\nПо думите му в Бургас, Пловдив и Варна над 90% от децата са записани в училище по първо желание. \"В София нямаме такава информационна система, но първоначалните ни данни показват, че 70% децата са приети в най-близкото училище\", съобщи той.\n\r\nРезултатът от матурите след 7 клас по математика са малко по-високи от миналата година, а по български език – малко по-ниски, каза Вълчев, като допълни, че това са нормални колебания. Те ще бъдат обобщени от представители на МОН днес.\n\r\nСпоред министъра първата година от съвместна работа на институците по обхващането и задържането на децата в училище е дала добри резултати и предизвикателството е този механизъм да стане устойчив.\n\r\nВ навечерието на следващата учебна година усилията за това отново ще бъдат мобилизирани. По думите му основните причини, поради които децата не са в образователната система или я напускат, са културни – липса на отношение към образованието в семейството.", "date": "2018.06.06", "title": "Вълчев категоричен: Уседналостта при първолаците остава!"}
{"url": "https://www.dnes.bg/notifikacii/2018/06/06/psiholojka-prichinila-meleto-s-5-raneni-deca-izdirvat-ia.378544", "text": "Заради тежката катастрофа с пет ранени деца в Пловдивско отпреди дни полицията обяви за издирване 27-годишна психоложка - Антония Лукова.\r\nПътният инцидент стана в неделя в отсечката между селата граф Игнатиево и Труд. Джип връхлетя автомобил от колона за автомобили и се вряза в друга кола в насрещното.\r\nПо чудо нито едно от петте деца в двете возила не пострада сериозно, но има ранени възрастни. \n\n\r\nКато виновник за сблъсъка бе посочен дрогиран младеж, но според потърпевшите той само прикривал истинския отговорник за сблъсъка. Хората в ударените коли са категорични, че зад волана на джипа, предизвикал катастрофата, е стояла млада жена.\rПловдивската прокуратура днес официално обяви, че шофьорката, виновна за сблъсъка, е именно Антония Лукова.\r\nТази сутрин тя не се е явила за разпит, поради което е обявена за национално издирване, съобщи \"\".\r\nМладежът, поел отговорността за сблъсъка, е неин приятел, който пристигнал с такси на мястото на инцидента и бил записан като шофьора, предизвикал инцидента. Днес той е бил освободен от ареста.\r\nЗа Лукова е известно, че е имала много нарушения на Закона за движение по пътищата заради употреба на алкохол и дрога. По неофициална информация й е била отнемана и книжката.\r\nВъв фаталния ден тя била на гости на свои близки в Калояново, където е бащиният й дом.\r\nЖители на селото разказаха, че родителите й от дълги години работели в чужбина. Момичето било отгледано от баба си, завършило психология в София и останало там да живее.\r\n ", "date": "2018.06.06", "title": "Психоложка причинила мелето с 5 ранени деца! Издирват я!"}
{"url": "https://www.dnes.bg/health/2018/06/06/za-da-vijda-bebeto-dobre-kliuchovi-griji-prez-pyrvata-godinka.378554", "text": "Зрението е най-важното сетиво на човека. Чрез него той възприема над 80% от информацията в заобикалящия го свят. Зрителният анализатор обаче се развива постепенно. Това е процес, който отнема няколко години. \r\nТака например след раждането детето прекарва по-голямата част от времето в сън, то се събужда само, когато трябва да се нахрани. В този период зрението не му е толкова необходимо, то се ориентира главно чрез обонянието. С течение на времето обаче активността му се увеличава, то започва да се опитва да фокусира отделни предмети, лицата на хората, да движи очите си синхронно, така че да проследява движещи се предмети и други. Всички тези дейности трябва да бъдат усвоени от детето постепенно.\r\n \r\n\r\n \r\nВ началото на този период зрението е мъгливо, неясно. Бебето е чувствително към по-силната светлина и затова особено непосредствено след раждането, очите му често са затворени. То не може да разпознава оделните лица или предмети.\r\n \r\nОчните движения не са целенасочени, те са плавни, плаващи. Често очите могат да не се движат синхронно. В следващите седмици и месеци зрението се прояснява. Към третия месец бебето вече може да следи движещи се предмети и да посяга към тях в опит да ги хване. Това е показател, че се подобрява и координацията.\r\n \r\n\r\n \r\nОсигурете приглушена светлина в стаята и използвайте нощна лампа, така няма да се дразни зрителният анализатор на бебето и то по-често ще отваря очите си. Поставяйте предмети (например играчки) на разстояние 25-30 см, така то ще ги вижда най-ясно и ще се стимулира умението да ги фокусира.\r\n \r\nРазнообразявайте позицията му в стаята, говорете му когато го разхождате. Така ще му осигурите разнообразна картина, която ще привлича вниманието му и ще стимулира развитието на зрението му.\r\n \r\n", "date": "2018.06.06", "title": "За да вижда бебето добре! Ключови грижи през първата годинка"}
{"url": "https://www.dnes.bg/football/2018/06/06/hero-napusna-ludogorec-brazilec-poema-razgradchani.378561", "text": "Димитър Димитров-Херо вече не е треньор на Лудогорец, обяви на пресконференция изпълнителният директор на тима Ангел Петричев.\r\nПрез новия сезон разградчани ще бъдат водени от бразилската легенда Пауло Аутори. Още вчера Аутори бе назначен за главен мениджър на тима, което тотално е вбесило Херо.\r\nЗаедно с Димитров от Разград си тръгват и неговите помощници Георги Чиликов и Петър Колев.\r\nОт Лудогорец обявиха, че ръководството е пожелало Димитров да остане в клуба, но специалистът е предпочел да напусне, тъй като основните решения ще се взимат изцяло от Аутори.\r\nКакто е известно, Димитров пое Лудогорец в началото на първенството, като замени Георги Дерменджиев. Херо класира \"орлите\" на 1/16-финал в Лига Европа и изведе разградчани до седма поредна титла в България.", "date": "2018.06.06", "title": "Херо напусна Лудогорец! Бразилец поема разградчани"}
{"url": "https://www.dnes.bg/za-da-se-razbirame/2018/06/06/koi-sa-neshtata-koito-myjete-smiatat-za-romantichni.378493", "text": "Всеобщото схващане е, че мъжете не са създадени да бъдат романтични същества за разлика от жените. Този мит няма нищо общо с истината. А тя е, че повечето господа всъщност носят лирична душа. За тях просто романтиката е различно понятие от това, което изпълва смисъла на тази дума в съзнанието на жените.\r\nКои са нещата, които мъжете смятат за романтични?\r\n\r\nТова не означава задължително да облечете малка черна рокля в негова чест, която дава съвсем малко храна на въображението. Но пък означава да изберете дрехи, които да предизвикат неговия интерес. Не забравяйте, че мъжете са визуално ориентирани същества. При тях зрителните дразнения будят интерес.\r\r\n                    \r\n                    \r\nТук не се имат предвид сексът и любовната игра, а докосването, гъделичкането, боричкането. За много мъже дори държането за ръце и галенето по косата е висша форма на романтика, на която са способни само в компанията на жена, която обичат.\r\n", "date": "2018.06.06", "title": "Кои са нещата, които мъжете смятат за романтични?"}
{"url": "https://www.dnes.bg/temida/2018/06/06/sydyt-ostavi-v-aresta-shofior-vozil-v-kamiona-si-migranti.378580", "text": "Районният съд в Свиленград остави под стража 49-годишен шофьор на камион, в който са открити 23-ма нелегални имигранти от Пакистан и Афганистан.\n\r\nМярката бе поискана от прокуратурата, съобщи пресцентърът на държавното обвинение.\r\nОбвинението е за подпомагане на чужденци незаконно да преминат през страната. \r\nСлучаят е от миналата събота. Тогава при специализирана акция на \"Гранична полиция\" по пътя Ивайловград-Любимец бе спрян тир, който впоследствие се оказа натоварен с бегълци, които незаконно влезли у нас от Гърция.\r\nОбвиняемият бил на волана на товарния автомобил, в който мигрантите били превозвани в специално изграден тайник.\r\nРешението може да бъде обжалвано в тридневен срок пред Окръжния съд в Хасково.", "date": "2018.06.06", "title": "Съдът остави в ареста шофьор, возил в камиона си мигранти "}
{"url": "https://www.dnes.bg/cars/2018/06/06/biju-audi-pokaza-q8-veche-i-oficialno.378570", "text": "Компанията Audi представи официално новия си всъдеходен флагман – Q8. Премиерата на автомобила се състоя на специално мероприятие в Шанхай, Китай.\r\nГабаритите на модела са дължина от 4990 мм, широчина – 2000 мм, височина 1710 и разстояние между двете оси 3000 мм. Така кросоувърът е малко по-къс от Audi Q7, с който разделят една и съща платформа – MLB. В същото време Q8 е със 130 мм по-дълъг и с 10 мм по-широк от основния си конкурент на пазара Range Rover Sport. Междуосието при \"британеца\" е със 70 мм по-малко.\r\nНовото Audi Q8 ще се предлага само с 5 места, докато Q7 може да бъде поръчано и със 7. Обемът на багажника на автомобила е 605 литра, а при свалени задни седалки достига 1755 литра. За сравнение, показателите на Q7 са 770 и 1966 литра.\r\r\n                    \r\n                    В конструкцията на кросоувъра са използввани 15% алуминий и 14,4% високоякостна стомана, като най-тежката модификация – тази с дизелов мотор, тежи 2145 кг. Коефициентът на аеродинамично съпротивление е 0,34, а пътният просвет – 254 мм.\n\r\nAudi Q8 разполага със система за задвижване на четирите колела с централен диференциал Torsen и завиваща задна ос. Като опция се предлага адаптивно окачване (достъпни са общо 3 варианта на окачването, в това число и стандартно), като в зависимост от условията на пътя просветът може да се променя в рамките на 90 мм.\r\n\r\n ", "date": "2018.06.06", "title": "Бижу! Audi показа Q8 вече и официално"}
{"url": "https://www.dnes.bg/notifikacii/2018/06/06/namereniiat-udavnik-tyrsil-rabota-bil-s-oshte-dvama.378577", "text": "Младежът, който морето изхвърли край Змийския остров, е на 17 години с инициали М. И. \r\nМомчето е от Стралджа, изчезнал е на  31 май , съобщиха от МВР.\n\r\nИнформацията, която са събрали, е, че е влязъл в морето да се къпе заедно с двама свои приятели. \r\nВ Созопол тримата отишли да си търсят работа за летния сезон.\r\nСигнал за намереното тяло е подаден на 4 юни. Тялото е било изхвърлено от водата на около една миля от брега. \r\nТрупът на момчето е откаран за аутопсия в Бургаската болница, след като е изваден от Черно море, от екип на \"Гранична полиция\".\r\n ", "date": "2018.06.06", "title": "Намереният удавник търсил работа. Бил с още двама"}
{"url": "https://www.dnes.bg/notifikacii/2018/06/06/versiia-za-strelbata-panchev-natopil-pelov-i-toi-vliazyl-v-zatvora.378568", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИзбягалият преди два месеца затворник Владимир Пелов бе убит снощи при престрелка в Ботевград от криминално проявения Марио Панчев.\r\nСамият Панчев е в реанимацията на \"Пирогов\", откаран е снощи в много тежко състояние и е претърпял няколкочасова операция.\r\n\"Все още има опасност за живота му. На този етап лекарите на се ангажират с прогноза за живота му\", съобщи за  говорителят на болницата Мария Пойразова.\n\n\n\r\nПелов и Панчев са се срещнали снощи в центъра на града. Двамата са стреляли един срещу друг, Пелов е убит с три куршума.\rВъпреки многото камери в района, нито една не е записала инцидента. Преки очевидци на престрелката няма, а живеещи в съседните сгради са сметнали шума за детска игра.\r\nБотевградчани казват също, че Владимир Пелов и Марио Панчев са били приятели, а разследващите не изключват двамата да са извършвали криминални деяния в миналото.\r\nОрганите на реда предполагат, че най-вероятна причина за престрелката са неуредени финансови взаимоотношения.\r\nСпоред друга информация Панчев е свидетелствал срещу Пелов, след което бившият затворник е получил тежката присъда за убийство.\r\nОчаква се повече светлина за случилото се да дадат показанията на Марио Панчев, който обаче остава в тежко състояние и засега не може да бъде разпитан.", "date": "2018.06.06", "title": "Версия за стрелбата: Панчев натопил Пелов и той влязъл в затвора"}
{"url": "https://www.dnes.bg/stranata/2018/06/06/na-prespa-prespi-sled-poroi-ot-gradushka.378586", "text": "\n\r\n20 см градушка натрупа в района на родопската хижа \"Преспа\", която се намира в землището на смолянското село Славейно.\r\n\"Един час не спря да вали градушка, образува се сериозна настилка“, каза хижарят Асен Апостолов, цитиран от \"24smolian\".\r\nНаченки на градушка е имало и в близкото село Кутела, но там пороят се е разминал.\r\n\r\n ", "date": "2018.06.06", "title": "На \"Преспа\" – преспи след порой от градушка!"}
{"url": "https://www.dnes.bg/obshtestvo/2018/06/06/gubim-nad-500-mln-zaradi-menteta.378551", "text": "Годишни загуби за 552 млн. евро (1,1 млрд. лв.) търпи България от фалшифициране на стоки от 13* икономически отрасъла. Това сочи ново изследване, изготвено от Службата на Европейския съюз за интелектуална собственост (EUIPO) и обхващащ целия Европейски съюз.\n\r\nНа глава на населението това означава, че се губят по 77 евро, или 150 лв. годишно, както и близо 17 хиляди работни места. Причината за по-слабата заетост е, че законните производители произвеждат по-малко, отколкото биха произвеждали при липсата на фалшифицирани продукти и заради това наемат по-малко работници.\n\r\nСпоред доклада, поради наличието на фалшиви стоки, 13-те отрасъла в България губят 19,8% от директни продажби годишно, съобщава.\r\n                    \r\n                    \r\nДанните сочат, че секторът, който е най-потърпевш от фалшиви стоки и продукти, е фармацевтичният. От фалшифициране на лекарства са били изгубени 519 млн. лв., което е около половината от общата сума за всички сектори. Като цяло за сектора това представляват изгубени годишни продажби от 25,4%.\n\r\nНа второ място, макар и с над три пъти по-малка сума, са облеклата – с годишни загуби за 163 млн. лв. или 14,3% от продажбите на година. След това са козметичните средства, където сумата възлиза на 130 млн. лв. В топ 5 са още виното и спиртните напитки със загуби за 129 млн. лв. и игрите – с 29 млн. лв.\n\r\nКато дял от сумите, с които Европейският съюз се лишава всяка година заради фалшифициране, на България се приписва сравнително малък процент. Общо в ЕС се губят цели 60 млрд. евро от наличието на фалшиви стоки и продукти в 13-те сектора, а това се равнява на 7,5% от продажбите в тях. Натрупаните загуби възлизат на 116 евро на глава на населението в ЕС годишно, а нереализираните работни места – 434 хиляди.\n\r\nЗа разлика от България обаче секторът, който губи най-голяма сума годишно в ЕС, е облеклата - 23,25 млн. евро. На второ място, макар и с доста по-малка сума, са лекарствата - почти 16 млн. евро, а на трето - козметичните средства с 5,8 млн. евро. Топ пет се допълва от смартфоните с 4,2 млн. евро и вино и спиртните напитки с 2,7 млн. евро.\n\r\nПрез последните 5 години EUIPO следи икономическите загуби от фалшифицирането в отрасли, за които е известно, че са уязвими по отношение на нарушения на правата на интелектуална собственост.\n\r\nСпоред предишно изследване на EUIPO, извършено в партньорство с Европейското патентно ведомство (ЕПВ), общият принос на индустриите с интензивно управление на правата на интелектуалната собственост за икономиката на ЕС е приблизително 42% от БВП (5,7 трилиона евро) и 28% от заетостта. \n\r\nТези сектори генерират и търговски излишък от приблизително 96 млрд. евро в търговията с другите държави в света и заплащат на своите работници с 46% по-високи заплати от другите сектори.\n\r\nПоради високата стойност, с която се свързват правата на интелектуалната собственост, нарушаването им е доходоносна престъпна дейност, която поражда значителни загуби за носителите на права и за икономиката като цяло, коментират от EUIPO.\n\r\nВисоката стойност, снизходителните присъди и високата възвращаемост на вложените ресурси са определящи за мотивацията на престъпните групи, които участват в дейности по фалшифициране, се посочва в доклада. Начините на действие на такива групи стават все по-сложни с развитието на технологиите и на каналите за разпространение, наред с разширяването на гамата от продукти, които се фалшифицират.\n\r\nБизнес моделите, които прилагат фалшификаторите, използват предимно интернет за разпространението на продуктите и за насърчаване на разпространението и потреблението на незаконно цифрово съдържание. \n\r\nИнтернет сайтовете, които продават фалшифицирани стоки, печелят от допълнителни рекламни приходи, както от „високорискови” реклами (за възрастни, хазарт и опасен софтуер), така и, което е парадоксално, от законни търговски марки, които по този начин търпят двойни щети от рекламирането на такива сайтове.\n\r\nКато ответна мярка на тези тенденции EUIPO, съвместно с публични и частни партньори, предприема и подкрепя редица действия в отговор на тези предизвикателства.\n\r\nТези действия варират от предоставяне на носителите на права на информация относно промените в нарушенията, работа с Европол по мащабни ответни мерки срещу престъпления срещу интелектуалната собственост, не на последно място - чрез финансиране на специализирано звено в Европол за престъпления срещу интелектуалната собственост,\r\nкакто и с подкрепа на Европейската комисия в усилията за борба с доставката на фалшифицирани стоки за трети страни и предоставяне на информация на гражданите за наличното предлагане на законно цифрово съдържание и за икономическите последици от купуването на фалшифицирани стоки или от достъпа до незаконно съдържание.\n\r\n* Изследваните 13 отрасъла са: козметика и лична хигиена, облекло, обувни изделия и принадлежности, спортни стоки, играчки и игри, бижутерия и часовници, ръчни чанти и багаж, музикални записи, спиртни напитки и вина, фармацевтични продукти, пестициди, смартфони, батерии и гуми.", "date": "2018.06.06", "title": "Губим над €500 млн. заради ментета"}
{"url": "https://www.dnes.bg/kino/2018/06/06/dyshteriata-na-romi-shnaider-mama-ne-beshe-alkoholichka.378582", "text": "Дъщерята на красивата Роми Шнайдер не спести истината, че не одобрява лентата, посветена на майка й. Сара Биазини дори е скандализирана от филма \"Три дни в Киберон\", който дебютира на тазгодишното \"Берлинаре\", предаде Франс прес.\n\r\n\"Шокирана съм най-вече защото смятам, че хората, които ще го гледат, няма да видят филм за майка ми - категорична е Биазини. - Те няма да видят филм за Роми Шнайдер. Ще станат свидетели на измислица. Филмът изобилства от лъжливи намеци\".\n\r\nПродукцията проследява епизод в края на живота на Роми Шнайдер. През 1981 г. актрисата дава последното си интервю за германското списание \"Щерн\", докато е на лечение във френския град Киберон. Шнайдер, известна с ролята си във филмовата трилогия \"Сиси\", умира през 1982 г.\r\n                    \r\n                    \r\nФилмът на френско-иранската режисьорка Емили Атеф, вдъхновен от действителни събития, обрисува една \"нещастна и окаяна\" Роми Шнайдер в труден момент от живота й - след раздялата със съпруга й Даниел Биазини, бащата на Сара.\n\r\nКинозвездата е представена като страдаща от зависимост от медикаменти и алкохол, с която се опитва да се пребори по време на престоя си в Киберон - представа, която дъщеря й оспорва.\n\r\n\"Майка ми редовно посещаваше Киберон, но за да се подлага на таласотерапия с цел отслабване, както правеха много актриси. Това беше обичайна практика. Става въпрос просто за таласотерапия, а не за лечение в център за детоксификация\" - настоява Сара Биазини.\n\r\nДъщерята на Роми Шнайдер, която също е актриса, намира за скандални многобройните препратки към алкохола, които започват още от първата сцена в продукцията.\n\r\n\"Най-тежкото нещо, според мен е, че филмът представя майка ми като алкохоличка. Ако попитате всички режисьори и актьори, с които тя е работила, никой няма да каже, че е имала проблеми с пиенето. \n\r\nНаложената от филма представа е злоумишлена. Крайно време е хората да престанат да извличат дивиденти, разпространявайки лъжи\" - допълва Биазини.\n\r\nРежисьорката на \"Три дни в Киберон\" Емили Атеф на свой ред казва, че във филма е запазила някои пасажи от интервюто на Роми Шнайдер, докато други е съчинила. \"Имах нужда от подобна свобода, за да постигна истинността на образа\" - обяснява Атеф.\n\r\n\"Три дни в Киберон\" тръгна по кината в Германия още през пролетта, а във Франция ще излезе на 13 юни на екран, пише БТА.", "date": "2018.06.06", "title": "Дъщерята на Роми Шнайдер: Мама не беше алкохоличка!"}
{"url": "https://www.dnes.bg/obshtestvo/2018/06/06/obratno-kym-norvegiia-bylgarka-se-nadiava-da-vidi-pak-decata-si.378543", "text": "Българката, чиито деца норвежката служба за закрила на детето Барневарн е отнела, отново тръгва към Норвегия - с надежда, че ще види 11-годишната Селин и 10-годишният Андреас отново.\r\n\"Обнадеждена съм, благодаря за бързата реакция на институциите в България, срещнах подкрепа от приятели и непознати и съм много благодарна. Това ме крепи, защото иначе щях да се срина\", призна Цветелина Уланд.\r\nТя вярва в добрия край, защото думите от непознати хора ѝ дават кураж.\n\r\n\"Всичко отнема време, а децата мога да кажа, че са на заточение, което е най-страшното за мен. Знам, че аз им липсвам, те ми липсват, баба им и дядо им им липсват, а не ни позволяват никакъв контакт\", каза още майката.\r\r\n                    \r\n                    Родителите на Цветелина още не могат да прежият шока – внуците били отнети пред очите им, по това време възрастните хора били на гости при тях.\r\n\"Аз от месец и нещо нито спя, нито ям, само плача. Не знам докога ще ми издържи организмът – всяка минута искам да ги прегърна. Това е все едно живо месо късат от сърцето ти\", заяви пред bTV бабата Стефка Попова.\r\nДядото Георги Попов най-силно вярва, че скоро ще прегърне внуците  си. \"Те като ни видят само и от километър ще тичат да ни прегърнат и да ни се радват. С нас се чувстват щастливи и радостни\", убеден е той.\r\nОт външното ни министерство информираха, че предстои среща на министър Екатерина Захариева с посланика на Норвегия в Букурещ.\r\nСтелияна Станкова също се е сблъскала с норвежката система Барневарн. Тя заминава за северната страна през 2012 г. и взима със себе си цялото семейство.\r\n\"След като дойдоха децата, мина около година, преди да започнат проблемите и проверките\", каза тя.\r\n\"Първо се започна със сигнал в училище – имаше разговор с тях, без ние да знаем и без наше позволение. Било им е казано, че не трябва да споделят с родителите си\", разказа Стелияна.\r\n\"При първия сигнал директно ни извикаха и ни казаха: \"Вие не сте добри родители\". Ние попитахме защо и какъв е проблемът. Те отговориха, че са получили сигнал от училището, че голямата ми дъщеря дава бял хляб на малкия син, като му маже филия с шоколад, когато иска. Там децата не си купуват храна, а си носят всеки ден\", допълни майката.\r\n\"Аз попитах какъв е проблемът с белия хляб. \"Вие какво искате, на 18 г. да са диабетици или да са с наднормено тегло?\", каза психоложката при разговора\", каза още Стелияна.\r\n\"Малкият ми син беше претърпял инцидент в училище. Аз не съм видяла, той не ми е казал. Имал е синина и те казват: \"Вие сте го ударили\". Трябваше да викаме него, да се оправдаваме и той да обяснява откъде му е синината – че негов съученик го е ударил\", подчерта майката.\r\nПо думите ѝ децата са питани как живеят у дома, биват ли тормозени, има ли някакъв проблем, употребяваме ли цигари и алкохол в къщата. \"Децата казват: \"Да, тати пие бира\". Започва се едно разследване в магазина – какво количество бира се купува. В работата питат дали някой е ходил пиян и дали е имал някакво неадекватно отношение\", каза още Стелияна Станкова.\r\nТя е категорична, че никога не би се върнала в Норвегия: \"Не бих си подложила децата на този стрес, който изживяха те и ние\".\r\nОт около десетина години норвежкото общество реагира срещу този проблем, каза преводачът Анюта Качева.\r\nПо думите ѝ най-голямото обвинение средщу службата за закрила на детето в Норвегия е, че де факто работи пряко с полицията и върху нея не се упражнява никакъв контрол.", "date": "2018.06.06", "title": "Обратно към Норвегия: Българка се надява да види пак децата си"}
{"url": "https://www.dnes.bg/politika/2018/06/06/premieryt-se-chudi-zashto-me-narichat-sluga-na-putin.378585", "text": "Президентът Румен Радев беше надпартиен, но стоейки заедно със своя шеф Корнелия Нинова вече не е надпартиен, отбеляза премиерът Бойко Борисов пред журналисти в Божурище.\r\nПо думите му всички изказвания на президента Радев всеки ден са срещу правителството.\n\n\n\n\r\nБорисов не разбира защо е оприличен като \"слуга на Путин\", а президентът Радев е бил пръв там и за него няма подобни изказвания.\r\nМиналата седмица премиерът замина на визита в Москва, но посещението му приключи за ден и се върна по-рано от предвиденото.\r\nДвамата обсъдиха строежът на АЕЦ \"Белене\", включването на България в \"Турски поток\", както и развитието на сътрудничеството между Русия и България в енергийната сфера.", "date": "2018.06.06", "title": "Премиерът се чуди: Защо ме наричат \"слуга на Путин\"?"}
{"url": "https://www.dnes.bg/stranata/2018/06/06/sagata-penka-skoro-shte-prikliuchi-umyrtviavat-dobicheto.378601", "text": "Кравата-беглец от кюстендилското село Копиловци ще бъде умъртвена. Това решение е взело ръководството на Българската агенция по безопасност на храните (БАБХ).\n\r\nОт агенцията мотивират евтаназията на кравата Пенка с европейското законодателство и закона за ветеринарно-медицинската дейност.\r\n \r\nСобственика на Пенка фермерът Иван Харалампиев е потресен от решението. \"Потресен съм! Това не е държава! Искат да убият малките производители\", каза той пред \"Дарик\".\r\nКравата премина нелегално границата ни със Сърбия, но няколко дни по-късно се върна. Тази нейна разходка обаче сега ще й струва живота, категорични са властите.\r\nСъдбата й стана известна дори в Европарламента. Петиция за отмяна на умъртвяването на добичето, адресирана до Европейския парламент, до Съвета на ЕС, председателстван в момента от България и до европейския съд, бе открита в интернет. \r\r\n                    \r\n                    Нейни инициатори станаха журналисти от британския вестник \"Телеграф\". Въпреки всичките призиви става ясно, че кравата все пак няма да живее\n\r\n ", "date": "2018.06.06", "title": "Сагата \"Пенка\" скоро ще приключи: Умъртвяват добичето!"}
{"url": "https://www.dnes.bg/temida/2018/06/06/spipaha-vyv-varna-izdirvan-ot-interpol-moskovchanin.378589", "text": "59-годишен московчанин бе задържан във Варна, след като се оказа, че е издирван с червена бюлетина на Интерпол Москва и заповед за арест на Хорошевския районен съд в руската столица. \r\nВърховната касационна прокуратура на България е уведомена с искането на властите в Руската федерация - техният гражданин да бъде екстрадиран. \r\nСъстав на Варненския окръжен съд го задържа под стража за 40 дни, докато пристигнат необходимите документи с искането за екстрадиция. След това магистратите ще преценят дали той да бъде предаден на руските власти.\r\nИздирваният руски гражданин е бил идентифициран и задържан на Летище Варна на 1 юни тази година.\r\nСъдебните власти на Русия го издирват за опит за документна измама в особено големи размери, представляваща особено тежък случай.\r\nПрестъплението е извършено в съучастие в периода от декември 2015 до януари 2016 г., при който е направен опит да бъде получено без правно основание имущество на стойност над 74 млн. рубли.\r\n ", "date": "2018.06.06", "title": "Спипаха във Варна издирван от Интерпол московчанин "}
