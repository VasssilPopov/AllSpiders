{"url": "https://www.dnes.bg/politika/2018/08/14/goresht-turisticheski-spor-sysipa-li-angelkova-industriiata.385056", "text": "Как изглежда туристическият сезон тази година между парещите надеждни и реалистичните очаквания?\r\n\"Престанах да вярвам на данните, които ръси Министерството на туризма. Ще вземе да се окаже, че за 4 години, два пъти се е покачил туризмът ни. Това не е вярно. Данните на Николина Ангелкова и световните организации много се разминават. Това е защото управляващите не искат да изведат реална статистика колко хора почиват в България. А това се прави защото тези пари отиват в нечий джоб\", категоричен бе бившият зам.-министър на туризма Бранимир Ботев.\n\n\n\n\r\nВ студиото на \"Денят ON AIR\" гостът уточни, че е отправил 7 въпроса към Ангелкова, но и думичка не му е отговорено. Той предполага, че темата се избягва, тъй като става въпрос за заинтересовани страни.\r\n                    \r\n                    \r\n\"Четири години Ангелкова прави безобразия. Най-голям ръст има в градския туризъм. Културно-историческият туризъм дърпа. Но не благодарение на министър Ангелкова. Предстои ни да бъдем изпреварени от Албания и Македония, ако продължаваме така\", подчерта бившият зам.-министър.\n\r\n\"В рамките на тези 4 години нищо не се направи за българския туризъм. Публичните богатства на държавата ги даваме на частни концесионери, за да ги използват. Съсипахме българският туристически продукт. Ние почти не ходим на Черноморието си\", заключи за финал Бранимир Ботев пред .\r\n ", "date": "2018.08.14", "title": "Горещ туристически спор: Съсипа ли Ангелкова индустрията?"}
{"url": "https://www.dnes.bg/stranata/2018/08/14/akciia-tishina-na-selo-bez-uredbi-bez-muzika.385053", "text": "\n\r\nСтроги мерки за шума вземат и в част от ямболските села. Конфискация на музикални уредби и глоби заради зачестилите сигнали в последните месеци за силна музика.\n\n\r\nПрез лятото рязко се вдигат децибелите по селата. В ямболското село Веселиново сигналите за шум за ежедневни, разказват местните.\r\nАкция \"Тишина“ се провежда в 44 ямболски села на община Тунджа.\r\nВ ромската махалата смятат обаче, че държавата и местната власт имат по-важни проблеми от шума. От общината пък подготвят промени и солени глоби за нарушителите на обществения ред.\r\nЗа нарушение в община Тунджа ще се смята всяка шумна проява, ако е без позволение от кмета на съответното село.", "date": "2018.08.14", "title": "Акция \"Тишина\" на село... Без уредби, без музика!"}
{"url": "https://www.dnes.bg/notifikacii/2018/08/14/nai-mnogo-bezrabotni-u-nas-sys-sredno-obrazovanie.385008", "text": "Броят на безработните българи през второто тримесечие на годината е 182.2 хил.\r\nОт тях 109.8 хил. (60.3%) са мъже и 72.4 хил. (39.7%) - жени. Коефициентът на безработица е 5.5% и в сравнение с второто тримесечие на 2017 г. намалява с 0.8 процентни пункта, като при мъжете намалението е от 6.9 на 6.1%, а при жените - от 5.7 на 4.7%, по данни на НСИ.\n\r\nОт всички безработни 13.6% са с висше образование, 49.1% - със средно, и 37.3% - с основно или по-ниско образование. \n\r\nПродължително безработни (от една или повече години) са 106.3 хил., или 58.4% от всички безработни. \r\nОт общия брой на безработните 35.1 хил., или 19.3%, търсят първа работа.\r\nОбщият брой на заетите на възраст 15 и повече навършени години в периода април-юни е 3 157.1 хил., като 1 678.1 хил. са мъже и 1 479.0 хил. - жени. \r\n2 002.3 хил. души, или почти две трети от всички заети, работят в сектора на услугите, 940.7 хил. (29.8%) - в индустрията, и 214.1 хил. (6.8%) - в селското, горското и рибното стопанство.\n\r\nОт всички заети 3.9% (123.5 хил.) са работодатели, 7.1% (223.9 хил.) - самостоятелно заети лица (без наети), 88.2% (2 785.6 хил.) - наети лица, и 0.8% (24.1 хил.) - неплатени семейни работници. От общия брой на наетите лица 2 123.4 хил. (76.2%) работят в частния сектор, а 662.2 хил. (23.8%) - в обществения.\n\r\nС временна работа са 118.1 хил., или 4.2% от наетите лица.", "date": "2018.08.14", "title": "Най-много безработни у нас – със средно образование"}
{"url": "https://www.dnes.bg/notifikacii/2018/08/14/ikonomikata-ni-se-zabavia-raste-nai-bavno-ot-2015-a.385015", "text": "Икономиката на България се е разширила през второто тримесечие на 2018 г. с 3,4% в сравнение с ръста от 3,6% през предходния период, показват предварителните оценки на Националния статистически институт. Това е най-бавната експанзия от второто тримесечие на 2015 г. насам, показват изчисления на TradingEconomics.\r\nРезултатът е малко над очакванията на анкетирани от Bloomberg анализатори, чиито очаквания бяха за ръст от 3,3%.\r\nБрутното образуване на основен капитал нараства по-бавно (4,4% срещу 7,0% през първото тримесечие), като същевременно нетната външна търговия има негативен принос за растежа, тъй като износът нараства по-малко (2,7% спрямо 4,4%), докато вносът нараства със същия темп (4,6%).\rНа другия полюс е крайното потребление, което се увеличава значително (4,7% спрямо 3,3%).\r\nНа тримесечна база брутният вътрешен продукт се повишава с 0,8%, като се забавя спрямо повишението от 0,9% през първото тримесечие на 2018 г.\r\nСпоред експресните оценки в номинално изражение БВП достига 26,047 млрд. лева. Реализираната добавена стойност през второто тримесечие на 2018 г. е 22,445 млрд. лeвa.\r\nАнкетирани от Bloomberg 15 икономиста в периода между 20 юни и 25 юли прогнозират, че българската икономика ще се разшири с 3,8% през тази година. Тези очаквания съвпадат с прогнозата на Европейската комисия, която неотдавна обяви, че очаква 3,8% pъcт нa БBΠ пpeз 2018 г. Според Eвpoпeйcĸaтa бaнĸa зa възcтaнoвявaнe и paзвитиe икономическият растеж ще е 3,6%.\r\n\r\n \r\n ", "date": "2018.08.14", "title": "Икономиката ни се забавя! Расте най-бавно от 2015-а"}
{"url": "https://www.dnes.bg/notifikacii/2018/08/14/ines-subashka-sportyt-i-hranata-pri-decata-sa-mnogo-vajni.385046", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Здравейте, звездовищни хора!\" - ако сте чували това изречение, значи знаете за кого става дума. Тя е Инес Субашка и спортът и правилното хранене са неизменна част от живота й.\r\nЗапочва да се занимава усилено със спорт още на 12 години, когато започва да тренира баскетбол. Това е и една от причините днес да съзнава колко важно е изграждането на съзнание и отношение към спорта още от ранна детска възраст.\r\nИнес Субашка има няколко успешни книги за правилно хранене, има свой видеоблог с лесни упражнения, а освен това и блог с полезни рецепти.\r\nИнес пленява хиляди хора, решили да променят начина си на живот и да изкоренят вредните си навици. При нея идват и много родители на деца с наднормено тегло.\r\"Една от причините със сигурност е храната и това, че все повече родителите са заети. Днес е по-лесно да минеш през магазина и да си купиш нещо готово. Във всяко едно семейство трябва да се възпитава това всички заедно да приготвят  храната\", споделя пред камерата на \"Директно\" по  Инес Субашка.\r\nКолко е важно с какво храним децата си не само у дома, но и в каква храна предлагат училищните лафки?", "date": "2018.08.14", "title": "Инес Субашка: Спортът и храната при децата са много важни!"}
{"url": "https://www.dnes.bg/balkani/2018/08/14/23-godini-sled-voinata-vukovar-e-razdelen-ot-nevidimi-steni.384886", "text": "Във Вуковар почти всичко е разделено: има сръбски и хърватски детски градини, отделни учебни класове, дори отделни кафенета. 23 години след края на войната в Хърватия през града сякаш минава невидима стена на недоверие.\n\r\nКристина и Филип ходят в едно и също училище, имат едни и същи учители, но живеят сякаш в два различни свята. Те почти не се познават. Защото сръбските и хърватски деца във Вуковар се учат в отделни паралелки. Едните имат занимания преди обед, другите – следобед, пише .\n\r\nСегрегация по етнически произход - и то в държава от Европейския съюз! Тя произтича от официалната училищна програма в Хърватия. Според нея учебните занимания в Източна Хърватия се провеждат на два езика, ползват се две азбуки: латиница и кирилица. Това е следствие от т.нар \"мирна реинтеграция на Източна Хърватия\", която бе прекратена през 1998 година с прехвърлянето на региона отново в границите на Хърватия. Политическото споразумение за това бе постигнато навремето с цел да се защити културната идентичност на сръбското малцинство. Родителите имат право да избират в коя паралелка да учат децата им и на кой език. А те и до днес предпочитат наличието на разделени паралелки.\r\n                    \r\n                    \r\n\"Ако зависеше от мен, незабавно бих сложил край на учебните занимания в две смени. Така различията между хората само се задълбочават. Ако бях кмет, щях да се погрижа във всички училища да се въведат едни и същи програми и учебници,\" казва 14-годишният Филип Рутко.\n\r\nДиректорката Лидия Милетич се бори срещу разделението. Тя и нейните колеги от основно училище \"Драгутин Таджанович\" искат да стимулират по-активните контакти между 230-те хърватски и 90-те сръбски деца. Предлагат им съвместни занимания след училище - спорт, театрална група, танци, музика. \"По време на учебните занимания децата са разделени на две - според езика, но в извънучебните мероприятия са заедно\", казва директорката.\n\r\nОтделни училищни класове, хърватски и сръбски детски градини, отделни радиостанции и дори отделни кафенета. Разделението преминава като невидима стена през Вуковар - този бароков и някога тъй заможен град; разполовява го и сега, над две десетилетия след извършените на това място ужасяващи престъпления. По време на тримесечната обсада от сръбски части във Вуковар навремето загиват над 2000 души, между тях много цивилни граждани. \n\r\nРазвалините отдавна са разчистени, но не всички рани са зараснали, казва Дияна Лазич от Европейския център във Вуковар. \"Институциите са отделни, работят всяка за себе си. Така е и с гражданите. Най-големият проблем тук е липсата на диалог по всички етажи на местното управление\", казва тя.\n\r\nПолитиците отхвърлят всяка отговорност. Отделни детски градини и паралелки? - Родителите така искат, нищо не може да се направи, твърдят от кметството във Вуковар. \"Освен това децата са заедно извън училище - в клубовете, в спортните дружества. Съвместният живот функционира по-добре от преди\", казва за ДВ зам.-кметицата Ивана Муйкич. Това си личало най-добре при най-малките. Само че разделението явно се харесва на управленските елити и от двете страни. Липсва политическа воля да се сложи край на сегрегацията.\n\r\nПоказателен пример е замисленото мултиетническо училище в съседния град Борово. Тук сръбските деца и хърватските деца отдавна трябваше да се учат заедно. Но нищо подобно не се случи. Проектът, финансиран с европейски пари, се провали поради липса на интерес и от двете страни.\n\r\n\n\r\nТова не е единственият проблем във Вуковар. Навремето там е имало повече работни места, отколкото жители, а днес градът се бори с последиците от войната. Безработицата е висока, младите, добре квалифицирани кадри напускат града. Преди войната Вуковар е имал близо 50 хил. жители. Днес навярно са останали едва 25 хиляди, но точни данни за това няма.\n\r\nКак се живее в този град? \"Всеки си гледа работата, не се месим в живота на другите. Имам съседи чужденци, разбираме се\", споделя един жител на града. \n\r\nИма, разбира се, и крайности. Някои хора и от двете страни просто провокират конфликти. Младите хора обаче прекарват много време заедно – независимо дали са сърби, хървати, албанци, бошняци.\n\r\nВсе пак е налице и положително развитие. Полека-лека съвместният живот потръгва. Това е заслуга включително и на педагожката Лидия Милетич. През 1990-те години тя е преживяла войната - в Загреб. По-късно се върнала в родния си град, който бил напълно разрушен. Върнала се, защото вярвала в бъдещето на Вуковар. \"Едни го напускат, други се връщат. Всички са граждани на Вуковар. Градът е бил населен с хора още преди 5000 години - няма причина да не е така и в бъдеще.\" \n\r\nКристина един ден може и да напусне Вуковар. 13-годишната ученичка мечтае да направи артистична кариера в чужбина. За войната знае само от разкази. Въпреки това тя определя живота й. \"Сякаш между нас има невидима стена. Иска ми се един ден да се срути, за да стане всичко нормално - да можем да прекарваме повече време заедно.\"\r\n \r\n", "date": "2018.08.14", "title": "23 години след войната: Вуковар е разделен – от невидими стени!"}
{"url": "https://www.dnes.bg/zvezdi/2018/08/14/resheno-djystin-i-heili-vdigat-svatba-prez-2019-a.385021", "text": "Динамична е връзката между Джъстин Бийбър и Хейли Болдуин. Папараци често улавят техните целувки по улиците, но също така и сълзите им.\n\r\nТръгнаха слухове, че връзката им не е истинска, а просто провокация на Бийбър към Селена Гомес, с която се раздели за втори път преди няколко месеца.\n\r\nСпоред други пък Джъстин и Хейли вече дори са сключили брак. Тази информация опроверга сайта TMZ. Според изданието двамата са решили да се женят през 2019 г.\n\r\n24-годишният Джъстин и 21-годишната Хейли били във възторг, че скоро ще станат съпрузи, разказва източник, близък до звездите.\n\r\nПо думите му, двамата чакали с нетърпение следващата година, когато ще се проведе сватбата. Те разбирали отговорността на тази крачка.\r\n                    \r\n                    \r\n\"Джъстин отдавна обича Хейли и това негово решение е взето съвсем осъзнато\", обяснява още източникът.\n\r\nПевецът подари пръстен на модела по време на техните пътешествия на Бахамските острови миналия месец.\r\nВижте още новини за звездите в ", "date": "2018.08.14", "title": "Решено: Джъстин и Хейли вдигат сватба през 2019-а"}
{"url": "https://www.dnes.bg/stranata/2018/08/14/slagat-plavashti-zagrajdeniia-zaradi-mazuta-krai-sozopol.385031", "text": "Започна поставянето на плаващи заграждения заради изтичането на мазут от потъналия кораб \"Мопанг\" край Созопол.\r\nДо края на деня трябва да бъдат монтирани 1000 метра от тях, каза директорът на Изпълнителната агенция \"Морска администрация\" кап. Живко Петров, цитиран от БНР.\n\r\nДопълнителни огледи ще бъдат направени на кораба, за да се прецени как да се извади остатъчното гориво, обясни капитан Петров.\r\nВодолази от две фирми ще извършват дейностите и на място ще се реши кога ще започнат те. Няма ново замърсяване днес.\r\nТранспортният министър Ивайло Московски е инспектирал района на разлива от борда на специализирания катер на Изпълнителна агенция \"Морска администрация\", съобщиха от МТИТС.\r\r\n                    \r\n                    \"Имаме разписана процедура, която в подобен авариен режим се задейства, това ще бъде допълнителен разход, но имаме уверението и на министър-председателя, че ще бъдат осигурени необходимите средства\", е коментирал Ивайло Московски.\r\nТой съобщил, че вчера е взето категоричното решение да бъде изцяло източен мазутът от потъналия още през 1921 година американски кораб \"Мопанг\", който е източникът на замърсяването.\r\nПодобна операция е извършвана в България, но при други параметри, информирал кап. Живко Петров.", "date": "2018.08.14", "title": "Слагат плаващи заграждения заради мазута край Созопол"}
{"url": "https://www.dnes.bg/usa/2018/08/14/ujasiavasht-obraz-na-trymp-v-kniga-na-bivsha-syvetnichka.385018", "text": "Бившата президентска съветничка Омароса Маниголд Нюман е остро критикувана от привърженици на президента Доналд Тръмп и експерти по национална сигурност заради тайните аудиозаписи, които е направила в Белия дом, включително на нейното уволнение от ръководителя на президентската администрация Джон Кели в строго охраняваната Кризисна стая, пише  Асошиейтед прес.\n\r\nМаниголд Нюман каза в неделя в телевизионното предаване \"Среща с пресата\" на Ен Би Си, че тайно е записала няколко разговора в Белия дом, за да може евентуално да се защити. Част от разговорите й с Кели бяха излъчени в ефир. \n\r\nКритици осъдиха записите като сериозно нарушение на етиката и сигурността.\r\n                    \r\n                    \r\n\"Кой здравомислещ човек ще сметне за допустимо тайно да записва ръководителя на администрация на Белия дом в Кризисната стая?\", отбеляза в туит Рона Макданиъл, председателка на Националния комитет на Републиканската партия.\n\r\nВ записа, който Маниголд Нюман цитира пространно в новата си книга \"Unhinged\", Кели се чува да казва, че иска да говори с Маниголд Нюман за напускането й от Белия дом. Асошиейтед прес направи независимо прослушване на записа.\n\r\n\"През последните няколко месеца забелязах, че има някои сериозни според мен проблеми с почтеността, свързани с теб\", казва Кели и дава за пример използването от нея на служебни коли, както и \"парични и други въпроси\", които за него са равносилни на престъпления, подлежащи в армията на военен съд.\n\r\n\"Ако се разделим приятелски . . . можеш да гледаш на времето, прекарано тук, в Белия дом, като година в служба на нацията и после можеш без проблеми да продължиш, без да се отрази на репутацията ти\", казва той на Маниголд Нюман и добавя: \"Извършени са някои сериозни законови нарушения и срещу теб може да бъдат предприети юридически действия, които се надяваме, че можем да контролираме\".\n\r\nМаниголд Нюман каза, че е възприела разговора като \"заплаха\" и защити решението си тайно да го запише, както и други разговори в Белия дом.\r\n\"Ако не разполагах с тези записи, никой в Америка нямаше да ми повярва\", каза тя.\n\r\nРеакцията на Белия дом беше много остра. \"Самата мисъл, че член на администрацията ще внесе записващо устройство в Кризисната зала на Белия дом, показва безсрамно незачитане на нашата национална сигурност, а когато после се хвали с това по националната телевизия, това допълнително доказва липсата на достойнство и почтеност на тази недоволна бивша служителка на Белия дом\", каза в изявление говорителката на президента Сара Хъкаби Сандърс.\n\r\nКризисната зала е Център за конфиденциална информация, където се взимат най-важните външнополитически решения на държавата и на служителите не е разрешено да внасят мобилни телефони и записващи устройства.\n\r\n\"Никога не съм чувал за по-сериозно нарушение на правилата\", каза Нед Прайс, който е работил като говорител на Съвета за национална сигурност в администрацията на Обама и допълва: \"Това не е просто нетипично, това е безпрецедентно\".\n\r\nПрайс каза, че никой не проверява служителите за устройства при влизане в стаята, но има знак, ясно показващ, че електронните устройства са забранени.\n\r\n\"Кризисната зала е светая светих в един обезопасен комплекс\", каза той, описвайки нарушението като част от културата на пренебрегване на правилата за сигурност в Белия дом при мандата на Тръмп. Той освен това изрази недоумение, защо Кели е решил да проведе подобна среща точно там.\n\r\nВ книгата, която ще излезе днес, Маниголд Нюман рисува ужасяващ образ на Тръмп, съдържа и твърдения без доказателства, че съществували негови записи, в които използвал думата \"негър\" по време на снимането на неговото риалити \"Стажантът\", в което тя е участвала.\n\r\nМаниголд Нюман написа в книгата си, че тя лично не е чула записа. Но в неделя каза на Чък Тод, че по-късно, при пътуване до Лос Анджелис, успяла да чуе записа с Тръмп.\n\r\n\"Чух гласа му съвсем ясно, както сега чувам вас\", каза тя в шоуто.\n\r\nОт Белия дом вече са се опитвали да дискредитират книгата. Сандърс я нарече \"пропита с лъжи и фалшиви обвинения\", а в събота Тръмп нарече Маниголд Нюман \"отрепка\".\n\r\nКатрина Пиърсън, съветничка на на кампанията по преизбирането на Тръмп, работила и като говорител на кампанията му през 2016 г., каза, че никога не е чувала Тръмп да използва такъв обиден език, какъвто Маниголд Нюман описва. \n\r\nТя каза в изявление, че изпитва \"съжаление към Омароса, че се излага така, измисляйки непристойни лъжи и изопачава нещата, само за да добие популярност и да се облагодетелства чрез продажба на книги за сметка на истината. Наистина \"Смахната работа\" (както би могло да се преведе заглавието на книгата – б.ред.)\n\r\nЮридическата съветничка на Белия дом Келиан Конуей също постави под въпрос доверието към Маниголд Нюман в интервю в неделя за предаването \"Тази седмица\" на Ей Би Си.\n\r\n\"За пръв път покрай тази книга чух, че Омароса твърди онези ужасни неща за президента\", каза тя, отбелязвайки, че Маниголд Нюман е \"се е изказвала възторжено за Доналд Тръмп като бизнесмен, звезда в \"Стажантът\", кандидат и всъщност като президент на САЩ\".\n\r\nМаниголд Нюман наистина е била предан защитник на президента в продължение на години, включително отклонявайки, като най-високопоставената чернокожа служителка в Белия дом, обвиненията, че той е расист.\n\r\nНо сега тя казва, че е била \"използвана\" от Тръмп, нарича го \"мошеник\", който \"се маскира като човек, който е готов да се ангажира с различни общности\", а всъщност \"наистина е расист\".\n\r\n\"Аз бях съучастничка на този Бял дом, който лъже нацията\", каза тя и добави: \"Що се отнася до Доналд Тръмп - не знаех що за човек е\".\r\n/БТА/", "date": "2018.08.14", "title": "Ужасяващ образ на Тръмп в книга на бивша съветничка"}
{"url": "https://www.dnes.bg/akoshtete-vqrvaite/2018/08/14/telcite-detektivi-vodoleite-skandaldjii-kakvi-sa-zodiite.384995", "text": " \r\nТе постват миймове и забавни клипчета - как хора се спъват и падат, например. Игриви са в социалните мрежи. Смеят се шумно и истерично, когато видят някои забавни постове. И пишат смешни коментари.\r\n\r\n\r\n \r\nСтолкъри. Като детективи са, в тях сякаш живее следовател, който постоянно разгадава кой къде е и какво прави. Но са и много емоционални - правят чувствени постове. Разкриват сърцето си пред всички.\r\n \r\n\r\n \r\nЦарете на Instagram. Всичките им приятели им пишат и споделят какво се случва и какво правят в момента. Разбират всички тайни. Близнаците винаги пишат остроумни и ефектни коментари на снимки на приятели.\r\n\r\n\r\n \r\nСрамежливи са, но имат силна интуиция. Случва се тъкмо да си помислят за някого и той да хареса снимката, която са постнали. Раците много внимателно проверяват хаштаговете си и коментарите си за правописни грешки.\r\n\r\n\r\n\r\n\r\n\r\n\r\n\r\n\r\n\r\n\r\nКак се държат другите зодии вижте в ", "date": "2018.08.14", "title": "Телците детективи, Водолеите – скандалджии: Какви са зодиите?"}
{"url": "https://www.dnes.bg/eu/2018/08/14/nov-test-vseki-vtori-evropeec-e-alergichen.385039", "text": "В близките години всеки втори европеец ще има алергии, показва ново проучване.\n\r\nСпоред изследването, направено от Университета в Гент, Белгия, в момента 40 на сто от възрастните и всяко второ дете имат алергична чувствителност. \n\r\nЗа сравнение преди години състоянието е било откривано при 15 на сто от децата и 20 на сто от възрастните.\n\r\nВисоките нива на положителните кожни тестове не означават, че всеки втори е болен, но показват по-високо предразположение към заболяването, което може да се развие при стечение на обстоятелствата.\n\r\nСпоред алерголозите климатичните промени, замърсяването на въздуха и нездравословния начин на живот са водещите фактори за увеличаването на заболеваемостта.\r\n                    \r\n                    \r\nЗатоплянето на времето удължава отделянето на полени от дърветата и тревите, като увеличава и количеството им. Полените се смятат за основен причинител на невродени алергии при възрастни и при децата. \n\r\nЖивеещите в градовете страдат и от микрочастиците, отделяни при изгарянето на газове от автомобилите, отоплителните и климатичните инсталации. Тези частици могат да стимулират алергиите.\n\r\nОсновният фактор за тревожното увеличаване на хората, предразположени към алергии обаче, е нездравословният начин на живот, смятат авторите на изследването. \n\r\nНеправилното хранене, липсата на физическа активност и недостатъчната хигиена, отслабват имунната система и улесняват развиването на алергични реакции.\n\r\nБелгийските учени смятат, че едно от решенията срещу засилващия се проблем, могат да бъдат имунотерапиите. Алергичните към ужилване от пчели например биха могли да се имунизират през топлите месеци. \n\r\nЦялостно решение обаче не може да се предложи, тъй като науката все още няма достатъчно средства да се пребори с тревожно растящата заболеваемост от алергии.", "date": "2018.08.14", "title": "Нов тест: Всеки втори европеец е алергичен!"}
{"url": "https://www.dnes.bg/cars/2018/08/14/volkswagen-polo-lider-pri-kompaktnite-avtomobili.385030", "text": "Обемът на световните продажби на компактни автомобили през първата половина на 2018 г. се е увеличил с 4 % - до 6,94 милиона броя, съобщи анализаторската агенция focus2move. Тя взима под внимание данните за моделите с дължина от 3,5 до 4,1 м.\r\nНай-популярният компактен модел, със значителен аванс пред втория, е Volkswagen Polo. В периода януари-юни тази година продажбите му са се увеличили с 8,3% и възлизат на 375 590 бройки, като само през юни са продадени 74 153 (+ 10%). Както се знае, моделът бе качен на поточната линия през далечната 1975 г. и досега от него са произведени над 12 милиона бройки.\r\nВторото място в класацията заема Renault Clio с 226 041 продадени автомобила, което е с 2,6% повече от същия период на миналата година. Ford Fiesta е трети с приблизително същия обем - 218,674, въпреки че американският модел има спад в продажбите от 5,2% спрямо януари-юни 2017 г.\r\r\n                    \r\n                    Най-голяма положителна динамика показва индийският Maruti Dzire - през юни продажбите на модела са се увеличили с 103%, а през първите шест месеца на годината (9-о място)- със 73,7% - до съответво 24 465 и 140 441 бройки.\n\r\nОстаналите модели в Топ 10 за периода януари-юни са: 4. Toyota Yaris (198 234, +5,6% спрямо същия период на 2017 г.), 5. Peugeot 208 (166 887, +1,9%), 6. Renault Captur (149 011, +12,8%), 7. Honda Fit (148 204, -0,2%), 8. Hyundai i20 (141 948, +0,4%) и Citroen C3 (136 328, -1,4%).\r\n", "date": "2018.08.14", "title": "Volkswagen Polo лидер при компактните автомобили"}
{"url": "https://www.dnes.bg/notifikacii/2018/08/14/nai-malko-30-jertvi-oshte-mnogo-sa-tejko-raneni-v-italiia.385052", "text": " \r\n\n\r\n \r\nИталианският вицепремиер Матео Салвини съобщи, че загиналите при рухването на виадукт на автомагистрала в Генуа са най-малко 30, предаде Франс прес.\n\r\n\"Благодаря на пожарникарите, на професионалните спасители и доброволците, които се притекоха на помощ още в първата минута и продължават да работят за спасяването на човешки живот. За съжаление има около 30 загинали и множество тежко ранени\", заяви Салвини пред журналисти в Катания, Сицилия.\n\r\nПо-рано Джовани Тоти, губернатор на северозападната област Лигурия, където е Генуа, каза на пресконференция, че по официални данни жертвите са 22, но броят им \"несъмнено ще нарасне значително\", посочва Ройтерс./\r\nИнцидентът става в навечерието на утрешния голям италиански празник \"Ферагосто\" и движението вероятно е било по-натоварено от обикновено, тъй като много италианци са поели към плажовете или планините.\n\r\nБетонният мост Моранди е открит през 1967 г. Той е висок 90 м и дълъг малко повече от километър, като най-дългата отсечка между две подпори е 200 м.\n\r\nВластите предполагат, че рухването на моста е резултат от умора на конструкцията, отбеляза италианската осведомителна агенция АНСА. Съоръжението е било ремонтирано през 2016 г.\n\r\nВ италианските медии се появи и информация, че случилото се е терористичен акт, но засега официални коментари в тази насока няма.", "date": "2018.08.14", "title": "Най-малко 30 жертви, още много са тежко ранени в Италия"}
{"url": "https://www.dnes.bg/zvezdi/2018/08/14/trudniiat-bylgarski-na-nina-dobrev-k-vo-pravish-ma-dreme-mi.385007", "text": "Американската актриса с български произход Нина Добрев никога не се е срамувала от родната си страна.\r\nЕкзотичните й корени са повод за много въпроси от страна на местните американски медии, а тя винаги с усмивка отговаря на тях.\r\nХоливудската звезда за пореден път демонстрира познанията си по български език, по-специално родния жаргон, в интервю за видеорубрика в списание Vanity Fair.\r\nНа видеото се вижда как Нина Добрев чете български фрази, които могат да бъдат чути на улицата в нашето ежедневие. Освен това, актрисата се опитва да обясни какво означават, като често пъти нейното предположение (което по принцип е вярно, заради буквалния смисъл на думите) се оказва малко по-далеч от истинската им употреба.  \r\n\"Кво правиш, ма?\" е една от фразите, които холивудската звезда се опитва да преведе на американската аудитория, а сред останалите изрази са и \"кифла\", \"брат\", \"да си във филма\" и \"дреме ми на шапката\".\r\r\n                    \r\n                    На моменти красивата българка изпитва леки затруднения с прочита на българските фрази, но това е по-скоро очарователно, отколкото дразнещо, заради заразителната усмивка и чистосърдечност на Нина Добрев.\r\n\"Едно от странните неща в България е, че кимането надолу означава \"Не\", а настрани - \"Да\", споделя холивудската актриса пред Vanity Fair.\r\nБългарската култура, обаче, е твърде необятна \"дисциплина\" за изучаване и често пъти чужденците изпадат в интересни ситуации при сблъсъка си с нашата родна действителност.\r\n\"Едно от нещата, които научихме днес е, че трябва да посещавам България по-често\", сподели с усмивка Нина Добрев. ", "date": "2018.08.14", "title": "Трудният български на Нина Добрев: К'во правиш, ма? Дреме ми!"}
{"url": "https://www.dnes.bg/sofia/2018/08/14/izsyhnalo-dyrvo-pomlia-dve-koli-v-centyra-na-sofiia.385051", "text": "\n\r\nДърво падна и потроши две коли на централна софийска улица, съобщават от \"Булфото\". Изсъхнало дърво на ул. \"Шишман\" пада върху паркирали автомобили. Помлян е покривът на джип Audi Q7 точно на мястото, където е монтирано детско столче. \r\nПострадали при инцидента няма. За състоянието на изсъхналото дърво са подавани редица сигнали от граждани, но никой не е реагирал. В близост се намира още едно опасно дърво, за което жителите в района се притесняват, че може да падне всеки момент. \r\n ", "date": "2018.08.14", "title": "Изсъхнало дърво помля две коли в центъра на София"}
{"url": "https://www.dnes.bg/notifikacii/2018/08/14/myj-ot-burgas-nameri-karta-tochil-pari-zalagal.385043", "text": "25-годишен мъж от Бургас е задържан заради източване на банкова карта и направени залози в сайт за хазарт, съобщи МВР.\r\nИкономическа полиция е установила, че мъжът е изтеглил 690 лева от банковата карта на 42-годишна бургазлийка. Искал да източи и още 2500 лева.\r\nТой намерил картата в района на Младежкия дом и вместо да я предаде на полицията започнал да тегли пари, с които правел залози в сайт за хазартни игри.\r\nПри претърсване в дома му са намерени вещи и предмети, свързани с престъплението, както и банковата карта на потърпевшата, каза говорителят на полицията Цветелина Рандева.\r\nБургазлията е задържан за денонощие, образувано е досъдебно производство.", "date": "2018.08.14", "title": "Мъж от Бургас намери карта, точил пари, залагал..."}
{"url": "https://www.dnes.bg/sofia/2018/08/14/novi-obitateli-pateta-v-ezeroto-v-drujba.385047", "text": "\n\r\nОколо 50 полудиви патици бяха пуснати днес в езерото в \"Дружба\". \r\nНовите обитатели ще радват малки и големи в столичния квартал.\r\nИнициативата е на Ловно-рибарското дружество \"София-запад\" и Столичната община.", "date": "2018.08.14", "title": "Нови обитатели: Патета в езерото в \"Дружба\""}
{"url": "https://www.dnes.bg/zvezdi/2018/08/14/misheto-pryska-char-iz-gyrciia-kato-istinska-rusalka.384992", "text": "Михаела Маринова се е отдала на почивка в Гърция. Красавицата от около седмица качва снимки от плажовете в южната ни съседка и впечатлява феновете с прекрасна визия. Последните ѝ фотоси в Instagram са от острова Лефкада.\r\nХитовата певица обаче явно почива с приятелки, а не с любимия си - футболистa на ЦСКА-София, Александър Дюлгеров.\r\nМишето беше качила клипчета, на които отбелязва как нейна добра приятелка ѝ прави впечатляваща, стилна прическа. А футболистът е написал на една от снимките на приятелката си: \"А! Русалка\", на което изпълнителката на \"Стъпка напред\" отговаря с: \"Русалката те търси\".\r\nДюлгеров вероятно не е успял да придружи Михаела на лятна ѝ почивка, тъй като има ангажименти с отбора си - квалификационни мачове за \"Лига Европа\", както и двубои от родното първенство.\r\nОще новини за звезди четете в ", "date": "2018.08.14", "title": "Мишето пръска чар из Гърция. Като истинска русалка!"}
{"url": "https://www.dnes.bg/politika/2018/08/14/cvetanov-sreshtu-radev-igrae-opoziciia-ne-mu-pravi-chest.385048", "text": "Цветан Цветанов отправи нови критики към президента Румен Радев.\r\nЗам.-шефът на ГЕРБ обвини държавния глава, че се държи като политически опонент на ГЕРБ, а не като държавен глава.\r\n\"С военния си манталитет той показва, че не зачита правовия ред в страната\", каза Цветанов преди откриването на пътя Велико Търново – Горна Оряховица през Арбанаси, цитиран от партийния пресцентър.\n\n\n\r\nЦветанов обясни, че не прави чест на Румен Радев непрекъснато да се изказва негативно както за премиера Борисов, така и за ГЕРБ.\r\n\"Той трябва да работи на надпартийно ниво и да допринася за утвърждаването на позицията на България като сериозен фактор на Балканите, което бе постигнато по време на председателството на Съвета на ЕС\", коментира той.\r\r\n                    \r\n                    Цветанов коментира думите на Радев, че ГЕРБ саботира модернизацията на армията, като напомни, че именно правителството на Борисов е влагало сериозни средства в модернизацията.\r\n\"Кабинетът \"Орешарски\" направи само една среща, касаеща модернизацията на армията, и тя беше с представители на \"Грипен\", каза още зам.-председателят на ГЕРБ.\r\nЦветанов обяви и че БСП трябва да дават сериозни обяснения за това как са финансирани техните предизборни кампании, защото досега посланията от техния лагер са доста противоречиви.\r\n\"В един момент бе направен опит Митьо Очите да бъде пришит на ГЕРБ. Напомням, че докато аз бях министър – директорът на ОД на МВР – Бургас Милен Димитров бе човекът, който извърши много сериозна оперативна дейност, която в крайна смета доведе до осъждането на Митьо Очите. Когато обаче кабинетът \"Орешарски\" дойде да власт  - Димитров бе уволнен\", припомни шефът на депутатите от ГЕРБ. \r\n ", "date": "2018.08.14", "title": "Цветанов срещу Радев: Играе опозиция, не му прави чест!"}
{"url": "https://www.dnes.bg/obshtestvo/2018/08/14/moreto-ni-izliza-soleno-prez-iuli-no-pyk-sladoledyt-poevtinial.384997", "text": "Юлската ни почивка е поскъпнала, става ясно от данни на националната статистика.\r\nПрез изминалия месец  пакетните услуги за туристически  пътувания са се увеличили с 13.3%, а услугите по краткосрочно настаняване с 19.9%. Повече ни излизат и международните полети в отпускарския август - с 13.2%.\r\nЕдно от удоволствията на лятото - сладоледът, обаче е поевтинял с 8.2%.\r\nНСИ отчита 0.7% месечна инфлация за юли. Инфлацията от началото на годината е 1.7%, а годишната инфлация за юли 2018 г. спрямо юли 2017 г. е 3.5%.\n\r\nПрез юли спрямо предходния месец юни най-съществен ръст има в цените на развлеченията и културата - с 5.6%, а най-голямо намаление се отчита при облеклото и обувките - с 2.8%.\r\n                    \r\n                    \r\nПоскъпнали са белият хляб - с 1.4%, типов и ръжен хляб - с 1.3%, яйцата - с 6%, цитрусови и южни плодове - с 4.7% и др.\r\nПоевтинели са зелето - с 23.1%, други пресни зеленчуци (зелен фасул, тиквички и патладжани) - средно с 18.4%, картофи - с 10% и др.\r\nЦигарите са поскъпнали с 0.6%, токът - с 2.0%, централното газоснабдяване - с 6.2%, топлинна енергия за подгряване на вода - със 7.6 на сто.\n\r\nЦените на лекарствените продукти са се намалили с 0.1%, с толкова обаче са нараснали цените на лекарските услуги. Стоматологичните остават на равнището от предходния месец.\r\nХранителните продукти от малката кошница за най-нискодоходните 20% от домакинствата също се запазват непроменени. Увеличили са се обаче цените на нехранителните стоки - с 0.1% и на услугите - с 1.4%.", "date": "2018.08.14", "title": "Морето ни излиза \"солено\" през юли, но пък сладоледът поевтинял!"}
{"url": "https://www.dnes.bg/notifikacii/2018/08/14/dve-kirki-i-vyv-varna-nadupchen-mercedes.385036", "text": "\"Мерцедес\" CLS63 AMG осъмна обезобразен с две кирки, забити в тавана и предния му капак.\r\nСнимка от вандалската проява във Варна се появи във Facebook, публикувана от Добромир Живков.\r\nПредполага се, че посегателството над лъскавото возило е станало снощи на паркинга в кв. \"Младост\", където е направена и фотографията.\n\r\nСпоред коментиращи в социалната мрежа, скъпарският \"Мерцедес\" бил забелязан на паркинга на магазин за гуми, в близост до бившото Пикадили, като стоял изоставен в това състояние повече от седмица. От варненската полиция все още няма коментар и информация по случая.\r\nТова е поредният автомобил, жертва на нечий нагъл стремеж за отправяне на предупреждения, коментираха варненци в мрежата.\rПодобни вандалски прояви бяха на мода в мутренските години в Бургас, но постепенно отшумяха – до вчера, когато \"Мерцедес\"-ът на грък осъмна с две забити кирки в Стария Несебър.\r\nПолицията подозира, че спорът е заради паркомясто, \"заплюто\" от местен жител. Извършителят засега остава неизвестен.\r\n ", "date": "2018.08.14", "title": "Две кирки и във Варна: Надупчен \"Мерцедес\""}
{"url": "https://www.dnes.bg/obshtestvo/2018/08/14/s-evroto-cenite-niama-da-skochat-seriozno-obeshta-kristalina-georgieva.384989", "text": "Присъединяването на България към еврозоната няма да доведе до сериозно вдигане на цените. Това обяви главният изпълнителен директор на Световната банка Кристалина Георгиева пред БНР.\r\nТя обясни, че разбира притеснението на хората, че стоките и услугите могат да поскъпнат сериозно.\r\n\"Аз смятам, че това притеснение не трябва особено много да си го слагаме на сърце, защото нашите цени на практика с връзването на лева към еврото - те са в евро, само че 50% по-ниски\", каза Георгиева.\r\nТя беше категорична и че още по пътя към валутния съюз страната ни ще укрепи допълнително икономическата и финансовата си система.\n\n\n\r\r\n                    \r\n                    Кристалина Георгиева призна обаче и че освен позитиви влизането в еврозоната ще донесе и необходимостта от множество реформи в България. Една от тях, според нея, е в сферата на образованието, където проблемите нямало да се решат от приемането на еврото.\r\nГеоргиева коментира и напрежението с митата между водещите икономики в света.\r\n\"Направихме анализи, според които, ако това продължи, глобалният доход ще се свие с 1 трилион и 400 милиарда долара за населението на света. Това, което ни притеснява повече е, че инвестициите започват леко да се охлаждат. Фирмите си казват: \"Да почакаме, да видим какво ще става\", каза тя.\r\nСпоред нея тенденцията към протекционизъм отклонява вниманието на света от важните проблеми.\r\n\"Първият, който го виждаме това лято всички с очите си, са климатичните изменения. Четвърта рекордна година по затопляне. Ако ние не се концентрираме върху този проблем, това, за което сега си говорим, ще ни се вижда детска шега\", категорична е Георгиева.\r\nТя обясни, че вторият проблем е дълговото бреме.\r\n\"На врата на света \"висят\" 164 трилиона долара дълг. Ние следим около 15 страни, където това може да доведе до сериозни сътресения, а когато това се случи, разбира се, може да се пренесе тази вълна навън\", каза Кристалина Георгиева.\r\nТретият проблем, който според нея е актуален и за нас, е че има добър икономически климат, но много малко страни правят реформи.\r\n\"Много е важна темата за световната търговия. Тя е създадена от политически решения, а може да донесе големи негативи сама по себе си и като фактор, който ни отклонява от важни въпроси\", обясни Георгиева.\r\nТя допълни, че Турция е една от 15-те страни с големи дългове и добави: \"Дори и с малко покачване на лихвените проценти, техните дългови проблеми стават по-сериозни. Турция има към 500 млрд. долара външен дълг. В рамките на тази година те трябва да рефинансират близо 200 млрд. долара, от които 80% са корпоративен дълг\", каза Кристалина Георгиева.", "date": "2018.08.14", "title": "С еврото: Цените няма да скочат... сериозно, обеща Кристалина Георгиева"}
{"url": "https://www.dnes.bg/stranata/2018/08/14/280-t-negodni-hrani-po-chernomorieto-izzeha-gi.385016", "text": "Над 280 килограма негодни храни са иззети при проверките по Черноморието през юли. Това съобщиха от Българската агенция по безопасност на храните.\r\nПоради лошо хигиенно състояние са затворени обекти на територията на област Варна. \r\nИнспекциите се провеждат в обекти за търговия на дребно с храни, подвижни, временни и сезонни обекти, обекти с дейност кетъринг, заведения за обществено хранене, туристически обекти, предлагащи \"all inclusive\" и др.\r\nЗа установените несъответствия са издадени 157 предписания и са връчени 43 акта за установяване на административни нарушения.\r\nНай-често констатираните несъответствия са по сградния фонд и оборудването, храни без идентификационна маркировка за произход и годност, неправилно етикетиране и др.\r\n ", "date": "2018.08.14", "title": "280 т негодни храни по Черноморието, иззеха ги!"}
{"url": "https://www.dnes.bg/stranata/2018/08/14/specakciia-na-pytia-nad-3000-narusheniia-i-hiliadi-fishove.385041", "text": "Над 4000 проверени превозни средства и общо 3249 установени нарушения. Това стана ясно в хода на специализираната акция по пътищата в страната, съобщават от МВР. \r\nТочният брой на проверените МПС-та е 4189, а общо над 5700 души са били проверени от катаджиите.\r\nВ резултат на акцията са издадени над 1600 фиша и са отнети 69 свидетелства за управление, заради неплатени задължения по Закона за движение по пътищата.\r\nПо време на акцията са установени и над 950 случая на превишена скорост, а освен това на осъществените на място проверки са връчени общо 250 електронни фиша. \r\n ", "date": "2018.08.14", "title": "Спецакция на пътя – над 3000 нарушения и хиляди фишове"}
{"url": "https://www.dnes.bg/temida/2018/08/14/usloviiata-v-aresta-koshmar-bolna-li-e-zamestnichkata-na-ivancheva.385029", "text": "Бившата зам.-кметица на кв. \"Младост\" Биляна Петрова трябва да бъде прегледана от гастроентеролог и да се установи страда ли от заболяване.\r\nТова реши днес спецсъдът след отправено искане от защитата на обвиняемата, по време на заседание за изменение на мярката й \"задържане под стража\".\n\n\n\n\n\r\nСпоред защитата тя има камъни в жлъчката и трябва да спазва определен хранителен режим, което не е възможно в условията на арест.\r\n\"Всеки човек, който види условията в ареста, няма да иска да остане там, още повече ако е жена. Банята на ареста е най-мръсното помещение, което съм виждала през живота си\", каза Петрова, цитирана от БТА.\r\r\n                    \r\n                    Защитата й поиска да бъде направен и оглед за условията в ареста. Адвокатите поискаха становище дали в арестите има условия за живот, съвместими с човешките норми, както и дали не противоречат на ЕКПЧ.\r\nНяма условия за четене на книги, телевизия, семейни отношения, твърди защитата.\r\nМатериалите по разследването са около 3800 страници, каза още Петрова. Тя все още не се е запознала с тях изцяло. Каза, че не е прочела само доказателствата от подслушването, които били около 1000-1200 страници.\r\nПетрова уточни, че СРС-тата са били прилагани около 3 месеца. Тя не скри, че има неща, които я изненадват.\r\nСледващото заседание ще бъде на 16 август.", "date": "2018.08.14", "title": "Условията в ареста – кошмар! Болна ли е заместничката на Иванчева?"}
{"url": "https://www.dnes.bg/stranata/2018/08/14/67-godishen-myj-ot-pleven-se-udavi-na-silistar.385049", "text": "Открит е труп на мъж в морето на плажа Силистар. \n\n\n\r\nТялото е на 67-годишния Владимир Попов от Плевен, съобщиха от МВР.\r\nТуристът е плажувал в неохраняема зона и според очевидци е влязъл много навътре в морето.\r\nТялото е откарано за аутопсия в \"Съдебна медицина\" при УМБАЛ-Бургас.\r\nТова е петият случай на удавяне в Бургаско през последните три дни. През уикенда в морето бяха открити удавени четирима души.\r\nДвама туристи се удавиха в Приморско, един в курорта \"Слънчев бряг\" и един в Бургас.\r\nСамоличността на мъжа удавил се в Бургас до момента не е установена.", "date": "2018.08.14", "title": "67-годишен мъж от Плевен се удави на Силистар"}
{"url": "https://www.dnes.bg/eu/2018/08/14/belgiia-debne-za-migranti-v-trena-otivashti-kym-ostrova.385050", "text": "Белгийската полиция започна проверки във влаковете, в опит да ограничи броя на транзитните мигранти, минаващи през страната на път за Великобритания.\n\r\nДосега мигрантите използваха основно магистралите, като плащаха на трафикантите да ги извозват с ванове или да ги крият в камионите, но увеличения контрол по пътищата, ги кара да търсят алтернативи, съобщи полицията.\n\r\nЕто защо униформените ще претърсват влаковете, отиващи към морето, за да търсят в тях нелегални имигранти. \n\r\nДостигнали фериботните пристанища, мигрантите се крият в камионите, за да прекосят Ла Манша.\n\n\n\r\nПри първата акция в понеделник вечер са заловени 15 души, от които 1 е издирван от полицията, съобщи вътрешният министър Ян Ямбон днес. Властите ще решат дали да ги изпратят в затворени центрове, за да бъдат репатрирани.\r\n                    \r\n                    \r\nМеждувременно европейската гранична агенция Фронтекс съобщи, че вече всеки втори нелегален имигрант влиза в Европа през Испания, след като трафиканските маршрути се промениха в началото на пролетта. Използваното като основно в последните години трасе от Либия към Италия е заместено от нов канал от бреговете на Мароко към Испания, като през него минават основно мигранти от Мароко, Гвинея и Мали. 23 100 души са влезли през него от началото на годината, 8800 от тях - през юли.\n\r\nНа Балканите миграционният натиск от Сърбия към Унгария и Хърватия също е слаб, но за сметка на засилване на трафика през Албания, Черна гора и Босна, както и през Сърбия към Босна.\n\r\nБройките продължават да се увеличават по сухопътната граница между Турция и Гърция, която не е покрита от сделката, сключена между Анкара и Брюксел през 2016 г за спиране на миграцията. По “източното” трасе продължават да идват най-вече граждани на Сирия и Иран, като в последния месец се наблюдава увеличаване на потока от мигранти от Афганистан, съобщава Фронтекс. На източните граници на ЕС от началото на годината са заловени 29 500 души, 4000 от тях през юли.\n\r\nПрез първите седем месеца от годината незаконните преминавания по четирите основни маршрута през Средиземно море и Балканите са намалели с 43 на сто спрямо 2017 г, главно заради свития с 80% приток от Либия. Около 73 500 нови мигранти са пристигнали в ЕС от януари.\n\r\n ", "date": "2018.08.14", "title": "Белгия дебне за мигранти в трена, отиващи към Острова"}
{"url": "https://www.dnes.bg/sport/2018/08/14/buenos-aires-pod-rityma-na-tangoto.385034", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ столицата на Аржентина Буенос Айрес – родината на най-чувствения и страстен танц – тангото, световният шампионат протича с пълна сила, предават от телевизия . Над 500 танцови двойки от цял свят се борят в надпреварата за титлата. \r\nТурнирът се провежда в две категории – салонно и сценично танго. Салонното танго се изразява в класическия стил с характерни бавни движения. А сценичният стил се отличава със зрелищни движения и акробатични номера.\r\nТангото е запазената марка на аржентинската столица. Според експерти танцът съчетава любов и страст и опиянява всеки, докоснал се до магията на тангото.", "date": "2018.08.14", "title": "Буенос Айрес под ритъма на тангото "}
{"url": "https://www.dnes.bg/notifikacii/2018/08/14/zaemi-bez-greshka-i-bez-emocii-ide-vremeto-na-robotite-bankeri.384994", "text": "Робот оценява дали клиентът срещу него отговаря на условията за отпускане на кредит, или не. И обработва нареждане за плащания или подготвя инвестиционни съвети.\n\r\nТова не е част от фантастичен сценарий за филм, а вече се случва във все повече банки по света, пише . И не е особена революция, защото има компютърни системи, които по зададени от хората критерии преценяват колко рисков е клиентът и дали да получи одобрение, или отказ за поискания заем.\n\r\nРаботните места на банковите служители, които се занимават с отпускане на заеми, ca зacтpaшeни oт aвтoмaтизaция c 98,4%, показва скорошна класация, направена по прогнозите на изследователи от цял свят.\r\nНяколко основни предимства на роботите ще ги наложат в близките години като основни изпълнители на дейности, сред които и банкирането, смятат експерти.\n\r\nТова са изкуствен интелект, способност за водене на преговори, оказване на помощ на хората, нужда от мaлко работно място. Заради способността си да обработват за кратко време огромна информация, роботите се очаква да допускат и по-малко грешки.\n\r\nИ за разлика от човека роботът не се изморява, не забравя, не се отклонява от параметрите по съответната сделка, не се поддава на емоции и не е склонен заради симпатии да пренебрегне някои от критериите за оценка на риска.\n\r\nРоботите са и безкористни и склонни да помагат на хората, тъй като са програмирани така. Това ги прави подходящи да заменят служителите, които се поддават на емоции, а и често се изкушават помощта им да не е безкористна.\n\r\nОсвен първоначалната инвестиция за покупката роботът има нужда от текуща поддръжка, амортизационни отчисления и това е. За разлика от него, човекът изисква заплата, осигуровки, застраховки и най-вече прословутите банкерски бонуси, които често са по-големи от заплатата и осигуровките.\n\r\nНуждата от малко работно място пък става все по-важна заради поскъпването на наемите и издръжката на служителите.\n\r\nТъкмо заради атрактивността за 6 месеца дaтcкa бaнкa привлече 11 500 нoви клиeнти, след като назначи робот, който дава съвети за инвестиране. Шведската Nordea Bank и нейният изпълнителен директор Каспер фон Коскул прогнозират, че до 10 години броят на работните позиции във финансовата индустрия, заемани от хора, ще намалее наполовина.\n\r\nПоради това от банката съкращават 6000 служители, а Коскул е категоричен, че това е единственият начин да запази конкурентоспособността. Планът на тази банка е голяма част от работата да бъде извършвана от роботи - от управлението на активи до разговори по телефона с клиенти.\n\r\nЗа първи път в историята на банкирането хуманоидни роботи бяха зачислени на щат в най-голямата японска банка - The Bank of Tokyo, през 2016 г. Те са тестов проект и ако се докажат, техни копия ще има във всичките стотици клонове на банката.\n\r\nШвейцарската St. Galler Kantonalbank също започна експеримент за заменяне на персонала с роботи. На доскорошните работни места на 7 служители вече има 5 софтуерни робота. Мениджмънтът обаче не бърза да наруши равновесието в полза на роботите и да уволнява хора.\r\nРуската Сбербанк пък може да направи специален отдел за работа с роботите и техните финансови услуги. Това заяви ръководителят на финансовата институция Дмитрий Биличков.\n\r\nРоботи могат да изместят близо 10 хиляди служители на американската инвестиционна банка Citi в следващите пет години, прогнозира и президентът на компанията Джейми Форез. \n\r\nСпоред кредитния анализатор Тихомир Тошев в България вече има проекти за създаване на частни компании, които да бъдат посредник между банки и потребители на услугите им. Като работата ще се върши от компютър, а не от човек. Машината ще преценява дали търсещият заем е подходящ и към коя банка да го насочи. Цялата информация - от кредитен регистър към БНБ до данни за профила на искащия заем, до алгоритми за избор на вид на заема, подходящ за определен тип клиент, се вкарва в компютъра.\n\r\nЧаст от банковите операции вече са прехвърлени към умни машини и много скоро и у нас ще се появи банков служител, който е робот, да може да ни обслужи при определени операции, смята Тошев.\n\r\n5 милиона позиции в 15 развиващи се икономики са сред най-застрашените от роботизацията, показва изследване на Световния икономически форум. Това означава, че загубата на работни места ще бъде много по-голяма от тази при последната финансова криза от 2008 г., когато 60 хиляди души загубиха позициите си в най-големите 10 инвестиционни банки в света. Opгaнизaциятa nрr.оrg наскоро обяви списък, cъcтaвeн oт експерти, кoйтo показва най-застрашените професии.\n\r\nНай-далеч от роботизацията се оказват психиатри, психолози. А най-застрашените от автоматизация са касиери, електричари, служители в пощите, гoтвaчи в pecтopaнтитe, касиери, счетоводители. Донякъде изненадващо в този списък попадат и мaнeкeнитe и мoдeлитe.", "date": "2018.08.14", "title": "Заеми без грешка и без емоции! Иде времето на роботите банкери"}
{"url": "https://www.dnes.bg/obshtestvo/2018/08/14/161-hiv-pozitivni-u-nas-ot-nachaloto-na-godinata.385040", "text": "Нови 161 ХИВ-серопозитивни са открити от началото на годината у нас.  Запазва се тенденцията броят на новорегистрираните  мъже да е многократно по-голям от инфектираните жени, съобщават от  Министерството на здравеопазването.\r\nСъотношението на инфектираните мъже и  жени през настоящата година е 6:1 (139 мъже и 22 жени).\r\nОт утре започва Национална лятна АНТИСПИН кампания, която ще продължи до 15 септември 2018 г.\r\nВ страната функционират 13 Кабинета за безплатно и анонимно консултиране и изследване за ХИВ (КАБКИС) към РЗИ.\r\nВ тези кабинети се извършва предтестови и следтестови консултации от медицински специалисти за повишаване на информираността по проблемите на ХИВ/СПИН. От началото на годината до юли над 162 000 души са се изследвали в тях.\r\r\n                    \r\n                    През периода 1986 г. – 03.08.2018 г. в България са регистрирани общо 2 876 лица с ХИВ инфекция. Тази година най-засегната е възрастовата група 30-39 г. - 44%, следвана от 20-29 г. – 25%.\r\nЧестотата на новорегистрираните случаи с ХИВ инфекция на 100 000 души население в страните от ЕС и ЕИП през 2016 г. е 5.7, за България показателят е 2.8, т.е. страната ни е с двойно по-ниско разпространение на ХИВ.\r\nИ през настоящата година 90% от новорегистрираните са се инфектирали по сексуален път. 9% са инфектирани при инжекционна употреба на наркотици.\r\nКъм 31 юли общо 1 430 души с ХИВ се проследяват в секторите за лечение на пациентите с ХИВ/СПИН, а 1 334 (93%) от тях получават съвременна антиретровирусна терапия.\r\nРазкрити са и работят 5 сектора за лечение на пациенти с ХИВ/СПИН към инфекциозните клиники в градовете София, Пловдив, Варна, Плевен и Стара Загора.", "date": "2018.08.14", "title": "161 ХИВ-позитивни у нас от началото на годината"}
{"url": "https://www.dnes.bg/balkani/2018/08/14/turskite-liri-izcheznaha-po-cheindj-biurata-v-sofiia.385044", "text": "Турските лири изчезнаха по обменните бюра в София, сигнализираха читатели на Dnes.bg.\r\nПрез последните дни валутата на Турция бележи непрекъснат спад.\n\r\nОбиколка из чейндж бюрата в столицата днес показа, че лирата се купува за 25 стотинки. \r\nНа таблата за курс продава обаче масово стоеше надпис: \"Няма\", разказаха столичани.\r\nТурската лира загуби над 40% от стойността си спрямо долара тази година, отбелязват днес международните агенции.\r\nНа 10 август турската лира постави нов исторически минимум спрямо долара и достигна курс от 6,41 лири за долар.\r\nКурсовите колебания бяха повлияни и от изявлението на американския президент Доналд Тръмп в петък, че е разпоредил удвояване на вносните мита за стоманата и алуминия от Турция до съответно 50 на сто и 20%.", "date": "2018.08.14", "title": "Турските лири изчезнаха по чейндж бюрата в София"}
{"url": "https://www.dnes.bg/eu/2018/08/14/mvnr-sledi-situaciiata-v-genua-obiavi-telefoni.385045", "text": "Генералното консулство на Република България в Милано, в чийто консулски окръг спада Генуа, е в постоянен контакт с местните власти във връзка със срутването на моста \"Моранди\" в града, съобщават от Министерството на външните работи (МВнР).\n\n\r\nОт там допълват, че за момента няма официална информация за самоличността, броя или националността на жертвите и пострадалите. \r\nПри получаване на актуални данни българските дипломати ще уведомят своевременно.\r\nВъв връзка с трагедията Гражданска защита на област Лигурия откри следната гореща телефонна линия - 800 640 771 .\r\nБългарски граждани могат да потърсят информация по случая или да подадат сигнали на телефоните на Генералното консулство в Милано:\r\n- +39 028 49 42 941;\r\n- +39 933 37 82 60 43 (в извънработно време).", "date": "2018.08.14", "title": "МВнР следи ситуацията в Генуа, обяви телефони"}
{"url": "https://www.dnes.bg/eu/2018/08/14/dvama-sa-ranenite-v-london-antiteroristite-razsledvat.385001", "text": "Антитерористичният отдел на лондонската полиция пое разследването на инцидента пред британския парламент тази сутрин.\r\nСкотланд ярд съобщи новината в Тwitter, като направи уговорката, че се въздържа от окончателни оценки, преди да бъдат изяснени всички обстоятелства.\r\nКола се вряза в 7:37 ч. (9:37 ч. българско време) тази сутрин в огражденията около британския парламент в Лондон. Шофьорът бе арестуван. Според очевидци мъжът е блъснал колата в огражденията умишлено.\n\r\nОт спешна помощ съобщиха, че при инцидента са били ранени и откарани в болница двама души, предаде Ройтерс. Смята се, че състоянието им не е сериозно.\r\nОколните улици са отцепени. Станцията на метрото \"Уестминстър\" под британския парламент бе затворена.\r\r\n                    \r\n                    Миналата година във Великобритания бяха извършени няколко атентата, при които бяха убити 36 и ранени 200 души.\r\nОтговорност за четири от нападенията пое групировката \"Ислямска държава\", припомня БТА.\r\nПри една от тези атаки, през март 2017 г., 52-годишният Халид Масуд уби с кола четирима пешеходци на Уестминстърския мост, преди да намушка смъртоносно с нож невъоръжен полицай пред британския парламент. Нападателят бе застрелян от полицията.\r\n ", "date": "2018.08.14", "title": "Двама са ранените в Лондон, антитерористите разследват!"}
{"url": "https://www.dnes.bg/balkani/2018/08/14/radev-iska-zaev-da-se-izvini-zaev-kazva-ostaviam-suetata-nastrana.384975", "text": "Радев иска Заев да се извини! Заев казва: \"Оставям суетата настрана\". Под това заглавие в. \"Вечер\" помества коментари на изявлението на българския президент Румен Радев, който настоя македонският премиер Зоран Заев да се извини за твърдението си, че Илинденското въстание е македонско. \n\r\nВчера македонският премиер отговори, че \"оставя суетата настрана\" и че приятелството с България трябва да се пази и надгражда. \n\r\nВестникът посочва, че думите на Радев и отговорът на Заев са предизвикали \"лавина от реакции\". В един от коментарите във Facebook се казва, че с нивото, на което е паднал, Заев само вреди на Македония и заради това \"целите Балкани й се смеят\".\r\r\n                    \r\n                    \"Лошото във всичко това е, че хората в България те приемат като премиер на Република Македония и ми се струва, че чрез теб си правят майтап с всички нас\", пише в поста.\n\n\n\n\r\nВестникът допълва, че вчера на въпрос дали смята изявлението на Радев за заплаха за евроатлантическата интеграция на Република Македония, Заев каза, че прави всичко, за да изгради искрено приятелство с България.\r\n\"България е партньор на Македония, тя показа това няколко пъти и не е редно да забравяме това\", каза Заев.\n\r\nВ. \"Нова Македония\" пише, че в отговора на изявлението на Радев Заев е подчертал, че договорът за добросъседство с България е потвърдил добрите отношения между страните и тяхното приятелство. Заев апелирал всички заедно да оставим политическите интереси и голия популизъм. На въпрос дали двете страни окончателно ще решат чие е Илинденското въстание, Заев подчерта, че то е част \"от нашата обща история\".\n\r\nВ. \"Слободен печат\", цитиран от БТА, прави ретроспекция на \"политическите престрелки\" след интервюто на Заев за Първа телевизия, в което каза, че Илинденското въстание е македонско. Коментирайки размяната на реплики, бившият македонски външен министър Денко Малески казва, че Република Македония има един и същи проблем както с гръцкия, така и с българския национализъм. Той обяснява, че общият знаменател е твърдението, че историята е спряла там, където нещо е било тяхно.\n\r\n\"Гръцката страна говори за собственост върху термина Македония от 4 в. пр.н.е., като че ли нищо друго не се е случвало на тази територия. България пък гледа на Македония по същата логика, като че ли нищо не се е случило тук през последните 120 години\", казва Малески. Всяка страна защитава своите интереси, като България поставя акцента върху миналото, а македонският национален интерес е да постави акцент върху настоящето, което на практика започва от 20 век с нуждата да се формира собствена нация, посочва бившият министър, като призовава на помощ младите историци с модерна политическа мисъл.", "date": "2018.08.14", "title": "Радев иска Заев да се извини! Заев казва: Оставям суетата настрана!"}
{"url": "https://www.dnes.bg/politika/2018/08/14/djambazki-kym-bsp-za-makedoniia-da-mylchat-da-se-izviniat-sram.384969", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЕвродепутатът Ангел Джамбазки призова БСП да се засрамят и да се извинят за стореното от БКП по отношение на Македония.\r\nПрестрелката между него и лидерката на социалистите Корнелия Нинова стигна и до Брюксел. След като преди дни Джамбазки каза по адрес на БСП, че \"Те са отговорни, че има македонска нация. Всичките до един са за разстрел.\", Нинова поиска европарламентът да се разграничи от Джамбазки. Тя изпрати писмо до председателя му Антонио Таяни и настоя да се вземат мерки срещу българския евродепутат.\n\n\n\r\nАнгел Джамбазки пък отговори на това в ефира на . Според него след като БСП се смята за приемник на БКП, а комунистическата партия участва в създаването на Македония, то ръководството на БСП дължи единствено извинения на българското общество по темата.\r\r\n                    \r\n                    Воеводата беше категоричен, че не е призовавал за разстрел на някого от сегашното ръководство на левицата, а думите му се отнасят за ръководителите на БКП, които са извършили националното предателство.\r\n\"Няма как да си замълча, когато стари доносници, стари номенклатурчици и хора, които са били години наред в апарата на БКП, ми говорят за Македония. Те трябва само да мълчат и да се извиняват. Те трябва да се срамуват\", категоричен е Ангел Джамбазки.\r\nЕвродепутатът смята също, че причината за активността на БСП по темата \"Македония\" се крие в опита им да отклонят вниманието си от себе си и скандала около задържането на заместник-председателя на общинския съвет в Бургас Бенчо Бенчев, който беше и изключен от групата на социалистите в града, след като беше задържан заедно с Митьо Очите в Турция.\r\nВ ефира на Bulgaria ON AIR, Велизар Енчев настоя Ангел Джамбазки да понесе отговорност за думите си и призова главният прокурор Сотир Цацаров да се самосезира.\"Той призовава публично да се използва огнестрелно оръжие\", каза Енчев.\r\n ", "date": "2018.08.14", "title": "Джамбазки към БСП: За Македония да мълчат, да се извинят, срам!"}
{"url": "https://www.dnes.bg/zvezdi/2018/08/14/aktrisata-robin-rait-se-omyji-vyv-franciia.385003", "text": "Актрисата Робин Райт се омъжи за Клеман Жироде, мениджър за отношенията с ВИП клиенти в \"Сен Лоран\", съобщи Контактмюзик.\r\nЦеремонията е била в тесен кръг в петък, във Франция. Актрисата е настоявала тя да е скромна.\r\nДвойката пазеше любовта си далече от любопитните погледи, но почитателите на актрисата заподозряха годеж още миналата година, когато видяха пръстен на ръката й, пише БТА.\r\nРобин Райт беше омъжена за холивудската мегазвезда Шон Пен от 1996 г. до 2010 г. Те имат две деца - Дилън на 27 години и Хопър - на 25. Актрисата е казвала, че разводът за нея е бил \"опустошителен\". След раздялата си с Шон Пен тя имаше връзка с актьора Бен Фостър, но се раздели с него през 2015 г.\r\r\n                    \r\n                    Робин Райт неотдавна каза, че е била изненадана от обвиненията в сексуален тормоз срещу колегата й от сериала \"Къща от карти\" Кевин Спейси. Тя обаче призна, че са общували само на снимачната площадка.\r\n\"Наистина не го познавам като човек. Познавах невероятния професионалист\", обясни тя.\r\n ", "date": "2018.08.14", "title": "Актрисата Робин Райт се омъжи във Франция"}
{"url": "https://www.dnes.bg/akoshtete-vqrvaite/2018/08/14/sedmichen-liuboven-horoskop-kakvo-veshtaiat-zvezdite.384988", "text": "\r\nИнтересни промени ще преживеете през тази седмица, които ще са свързани с романтичните ви отношения. Ще чуете изненадващо любовно обяснение и може би не само едно. Изразявайте чувствата си смело, независимо дали сте готови за взаимност или не. Не позволявайте на никой да се намесва в решенията ви. Ако сте във връзка бъдете дискретни и не давайте поводи за ревност.\r\n \r\n\r\n\r\n \r\nПериодът ще е малко сложен що се отнася до личните и романтични отношения. Настроението ви е нестабилно и неприятностите, до колкото ги има, ще са в резултат на ваши необмислени изказвания или на разсеяност, поради която ще пренебрегнете съвсем нормално желание на любимия човек. Не сте толкова комуникативни, колкото обикновено и, дори някой да се опитва да се сближи с вас няма да ви направи впечатление. Може би самите вие ще се чувствате по-спокойни, ако общувате предимно с обичайните си приятели. Те със сигурност няма да ви изненадат. \r\n \r\n\r\n \r\nАко не сте във връзка не търсете любовта в образа на непознат/а. Обърнете погледа си към хората от своя кръг, към тези с които общувате сравнително често. Ще установите, че някой отдавна ви наблюдава и се стреми да спечели вниманието ви. В случай, че имате приятел/ка е желателно да сте сдържани. Не завързвайте нови познанства в социалните мрежи. Ще се изкушите да разкажете \"подвизите\" си и ще си създадете куп неприятности. \r\n\r\nКакво чака останалите зодии четете в ", "date": "2018.08.14", "title": "Седмичен любовен хороскоп: Какво вещаят звездите?"}
{"url": "https://www.dnes.bg/zvezdi/2018/08/14/nina-dobrev-shashna-holivud-s-viziia-merilin-monro.384991", "text": "Нина Добрев събра погледите на церемонията на раздаването на наградите Teen Choice Awards през уикенда в Лос Анджелис, Калифорния.\r\nАктрисата от български произход се появи облечена с бледожълта рокля в стила на 50-те години на 20 в. и с метални токчета. Гримът ѝ също беше впечатляващ. Стилистката ѝ, Джорджи Айздел, сподели, че е искала Нина да има естествен, но и горещ вид.\r\n \r\nОчите ѝ почти не са гримирани, а устните ѝ са в класическото червено червило, като с този вид красавицата напомня за иконата Мерилин Монро.\r\n \r\nВ интервю за \"Teen Vogue\" гримьорката казва: \"Исках видът на Нина да е много готин, но и такъв, който изглежда сякаш не изисква особено усилие. Заложих на изчистени очи, червени устни и страхотна, свежа кожа\".\r\n                    \r\n                    \n", "date": "2018.08.14", "title": "Нина Добрев шашна Холивуд с визия \"Мерилин Монро\""}
{"url": "https://www.dnes.bg/eu/2018/08/14/cheshki-policai-otkaza-podkup-ot-haker-17-mln.384999", "text": "Полицаят от чешкия град Бърно Лукаш Лазецки е отказал подкуп от 384 милиона крони /близо 17 млн. долара/, предложени му от  хакера Петер Кържистка, обвиняем за крупно кибер мошеничество.\n\r\nВ замяна хакерът искал от полицая да му бъде върнат иззет при обиск твърд диск, в който се съхранявали няколко хиляди биткойна. Това съобщава ТАСС, като се позовава на \"Млада фронта днес\". \n\r\nСпоред изданието твърдият диск, както и друга компютърна техника, е бил конфискуван от Кържистка като улика за неговата престъпна дейност.\n\r\nСпоред полицията Кържистка е един от най-опасните чешки хакери. Той вече има присъда от 4 години за взлом на банкови сметки и кражба на финансова информация. \r\n                    \r\n                    \r\nЕкипът следователи обаче, част от който е и Лазецки, не подозирали какво съдържа твърдият диск, към който хакерът проявил интерес. Кодовете за достъп до данните не можели да се дешифрират. \n\r\nКържистка бил изпратил свой познат като посредник при полицая с предложението за огромния подкуп в замяна за изключване на твърдия диск от списъка на конфискуваните вещи и връщането му хакера. \n\r\nЛазецки отказал парите и незабавно съобщил за случилото се на началника си. Било е образувано углавно дело. Следствието е установило, че на твърдия диск хакерът бил скрил 3200 биткойна. Стойността им е почти 800 милиона крони /близо 35 млн. долара/. Хакерът бил готов да раздели наполовина сумата с полицая, посочва изданието. \r\n ", "date": "2018.08.14", "title": "Чешки полицай отказа подкуп от хакер – $17 млн.!? "}
{"url": "https://www.dnes.bg/usa/2018/08/14/momchence-v-niu-meksiko-ubito-v-ritual-za-propyjdane-na-zli-duhove.385004", "text": "Тригодишното момче е намерено заровено в пустинята в Ню Мексико. То е било убито в ритуал за \"пропъждане на зли духове\". Негови роднини смятали, че то ще се \"завърне като Исус\", за да посочи \"покварени\" мишени, които трябва да бъдат нападнати, съобщи прокуратурата, цитирана от Ройтерс.\r\nВластите намериха останките на детето близо до коптор, намиращ се на север от град Таос. Това стана три дни след полицейска операция, в която бяха намерени 11 деца в окаяно състояние и бяха арестувани петима възрастни по обвинение, че са издевателствали над тях.\n\n\r\nСред задържаните има три жени, които според полицията са майки на 11-те деца. На някои от децата, на възраст от 1 до 15 години, са били дадени оръжия, за да защитават бордея от евентуална операция на ФБР, е научил съдът, занимаващ се със случая.\r\n                    \r\n                    \r\nЕдно от децата е разказало на следователите, че един от арестуваните възрастни му е обяснил, че 3-годишният Абдул-Гани Уахадж ще се завърне от отвъдното и ще посочи институции, които трябва да бъдат атакувани. \"Те са очаквали Абдул-Гани да възкръсне, за да им покаже от кои правителствени институции трябва да се отърват\", каза прокурор от окръг Таос. Други деца разказват, че смъртта му е била \"ритуал за прогонване на зли духове\" от него.\n\r\nБащата на убитото дете - 39-годишният Сирадж ибн Уахадж, е син на известен мюсюлмански духовник в Ню Йорк, пише БТА. Той е обвинен, че е отвлякъл Абдул-Гани от дома на майка му в Атланта през декември.", "date": "2018.08.14", "title": "Момченце в Ню Мексико убито в ритуал за пропъждане на зли духове"}
{"url": "https://www.dnes.bg/balkani/2018/08/14/rusiia-i-syrbiia-dokyde-stiga-vliianieto-na-moskva.384980", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДокладвани са много случаи на повишаване на руското влияние в региона на Балканите. Това каза Йелена Милич, директор на неправителствената организация \"Институт за евротлантически изследвания\" в Сърбия, в предаването \"Светът е бизнес\"  с водещ Николай Кръстев.\r\n\"Както се казва \"мекото влияние\" се осъществява чрез медиите. Също така по повод реториката за едни естествени добри отношения между Сърбия и Русия историческите факти говорят за различна картина – имало е поредица от много тежки исторически моменти между двете страни\", напомни анализаторката.\n\n\n\r\r\n                    \r\n                    Тя призова да не се забравя, че всъщност Русия притежава по-голямата част от газа и енергийните източници на Сърбия.\r\n\"Тези компании имат своите собствени политики, които са свързани дори с частната сигурност. /.../ Има сигнали, че \"Газпром\" изгражда структури за корпоративна сигурност в своята компания в един прекалено голям мащаб. /.../ Смятам, че руското влияние стои пред отворени врати в Сърбия и то се разпростира извън сръбските власти, а достига и до най-високия ешалон на военните сили в Сърбия. А това е нещо много сериозно, което трябва да се разбере\", каза още Йелена Милич.\r\nНапрежението между Косово и Сърбия вероятно няма да се задълбочи твърде много, прогнозира още анализаторката.\r\nТя обясни, че са налице окуражителни послания от президента на Сърбия Александър Вучич за желание за мир и липса на провокация, които са на дневен ред при сръбските власти.\r\nВъзможно ли е да се стигне до \"подялба\" на Косово?\r\n\"\"Подялба\" е силна дума. Тя навежда на мисълта, че сякаш махате половината от Косово. Говорим само за едни общини в Северно Косово – нещо като 12% от територията на Косово. Смятам, че западната общност още няма ясна позиция, има само спекулации по темата, дори не съм сигурна каква е позицията на сръбското правителство\", каза Милич.\r\nТя обясни, че има значително много дискусии, идеи и разговори зад кулисите на президентско ниво между Белград и Прищина. \"Тоест не мога да кажа, че тази идея е невъзможна\", допълни тя.\r\nПо думите й не трябва да се очакват кардинални различия в досегашната позиция на Вашингтон по върпоса.\r\n", "date": "2018.08.14", "title": "Русия и Сърбия: Докъде стига влиянието на Москва?"}
{"url": "https://www.dnes.bg/eu/2018/08/14/podpaliha-80-koli-v-zapadna-shveciia.385017", "text": "Най-малко 80 коли са опожарени снощи и тази нощ в западните шведски градове Гьотеборг и Тролхетан. Подпалвачите са действали едновременно в няколко района, съобщи днес телевизия Ес Ве Те, цитирана от ТАСС.\n\r\n\"Имали сме периоди с голям брой пожари, но в една и съща вечер и за толкова кратко време на множество различни места, не помня такова нещо\", коментира Ула Брем, говорителка на полицията в Западна Швеция.\n\r\nПред местния в. \"Гьотеборгс постен\" полицаи обясниха, че акцията навярно е била координирана чрез социалните мрежи. Очевидци описват как хора с тъмни дрехи опожарявали колите - носели туби с бензин и бейзболни бухалки, с които разбивали стъклата.\r\n                    \r\n                    \r\nВ Тролхетан полицаите, помагали на пожарникарите, са били замервани с камъни. \"Младежите (. . .) бяха с качулки и маски, скриващи лицата, за да не бъдат лесно разпознати\", разказа полицаят Клаес Далстрьом.\n\r\nШведският премиер Стефан Льовен заяви пред националното радио, че е \"наистина ядосан\" и \"обществото трябва твърдо да реагира\", предаде Асошиейтед прес, цитирана от БТА.\r\n ", "date": "2018.08.14", "title": "Подпалиха 80 коли в Западна Швеция"}
{"url": "https://www.dnes.bg/akoshtete-vqrvaite/2018/08/14/boi-pred-fontana-di-trevi-zaradi-selfi.385002", "text": "Масов бой пред една от най-големите забележителности в Рим вдигна полицията на крак.\r\nДве дами започват да спорят заради перфектното място за селфи пред Фонтана ди Треви в италианската столица на 8 август, а към тях се присъединиха още 9 души.\r\nМасовото сбиване започва между 44-годишна американка и 19-годишна датчанка, които започват разпалено да спорят коя да си направи селфи пред фонтана.\r\nСловестната разпра прераснала в бутане, а малко след това двете жени започнали и да се бият, съобщават от , позовавайки се на местни медии.\r\n \r\n                    В боя се включили общо 11 души, сред които още двама американци и 13-годишната сестра на датчанката. Разпрата била спряна от двама полицаи, които се намесили. В боя няма сериозно пострадали. \r\n \r\n ", "date": "2018.08.14", "title": "Бой пред Фонтана ди Треви... заради селфи!"}
{"url": "https://www.dnes.bg/stranata/2018/08/14/kamion-s-preparati-se-preobyrna-v-niva-vyv-vrachansko.385014", "text": "ТИР с токсични препарати за растителна защита се преобърна край нива на пътя между врачанските села Борован и Девене, съобщават от .\r\nВероятната причина за пътния инцидент е заспиване на шофьора на тежкотоварното превозно средство. \r\nКамионът е излязъл извън шосето и се е обърнал, изсипвайки стотици литри от препаратите в близката нива. \r\nПрепаратите са силно токсични и районът е отцепен незабавно от полицията. Има вероятност за екологично замърсяване. \r\nНа мястото работи и екип на Hражданска защита, който да обезопаси района.", "date": "2018.08.14", "title": "Камион с препарати се преобърна в нива във Врачанско"}
{"url": "https://www.dnes.bg/eu/2018/08/14/sruti-se-viadukt-na-magistrala-v-italiia.385022", "text": " \r\n                     \r\n \r\nСрути се виадукт по италианската автомагистрала А10 край Генуа. \n\r\nЗасега няма съобщения за пострадали, но според местни медии е възможно на моста да е имало преминаващи автомобили.\n\r\nСпасители със специално обучени кучета издирват хора под отломките. Това съобщи в Twitter пожарно-спасителната служба на Италия, цитирана от ТАСС. \n\r\n\"Около 12 часа се срути част от моста Моранди на магистралата А10 – съобщава службата. - Екипи на пожарната са разгърнати на мястото на инцидента, пристигнаха издирвателно-спасителни екипи и група със специално обучени кучета\".\r\nВ социалните мрежи вече се появиха снимки от мястото на инцидента.\r\nПо предварителна информация участък от около 100 метра е рухнал върху намиращите се отдолу сгради, възможно е в този момент по магистралата да е имало автомобили.\r\nДвижението в двете посоки по А10 е спряно. По данни на вестник \"Република\" е възможно под отломките да има хора.\r\n \r\n  ", "date": "2018.08.14", "title": "Срути се виадукт на магистрала в Италия "}
{"url": "https://www.dnes.bg/notifikacii/2018/08/14/turciia-shte-boikotira-elektronikata-ot-sasht.385005", "text": "Турският президент Реджеп Ердоган заяви, че Турция ще бойкотира електронните продукти, произведени в САЩ, на фона на дипломатическия спор между двете страни.\n\n\r\nСАЩ наложиха санкции на двама турски министри и обявиха, че увеличават митата върху вноса на алуминий и стомана от Турция заради разногласия, свързани със задържането на американския пастор Андрю Брънсън.\r\nТурският президент заяви днес, че Турция взима необходимите мерки що се отнася до икономиката на фона на поевтиняването на турската лира, информира Ройтерс.\r\n\"Америка напада икономически не само нас, но и Китай, Русия, Иран и Европа. Напада даже и Канада. Но срещу нас е предприета операция. Ще бойкотираме американската електроника. Те имат \"Айфон\", но нали съществува и \"Самсунг\", посочи Ердоган, цитиран от турската телевизия НТВ.\rМеждувременно стана известно, че и турският национален авиопревозвач \"Търкиш еърлайнс\" предприема кампания за бойкот на реклами на САЩ и американски фирми. За това съобщи в Тwitter говорителят на авиокомпанията Яхя Юстюн, предаде ТАСС.\r\nЮстюн публикува в Тwitter хаштага #ABDyeReklamVerme (не рекламирайте САЩ) и по този начин отправи призив към други турски компании да се присъединят към акцията.\r\n\"Търкиш еърлайнс\" подкрепя нашия народ и държава. Съответно нареждане е дадено на нашите рекламни агенции, добави Юстюн.\r\nПризивът за бойкот се появи в социалните мрежи вчера. Призивът бе подкрепен от държавната телекомуникационна компания \"Тюрк Телеком\", обслужваща над 40 милиона души. \r\n\"Тюрк Телеком\" съобщи в Тwitter, че се присъединява към акцията и нарежда на своите рекламни агенции да не работят с американски фирми и да не рекламират американски марки.", "date": "2018.08.14", "title": "Турция ще бойкотира електрониката от САЩ"}
{"url": "https://www.dnes.bg/zvezdi/2018/08/14/izpisaha-demi-lovato-pevicata-bori-zavisimost.385012", "text": "Деми Ловато е изписана от болницата, след като бе приета по спешност вследствие на предозиране с хероин миналия месец.\n\n\n\r\nСпоред близки на певицата, хеликоптер я е транспортирал от Cedars-Sinai Medical Center в неделя директно в рехабилитационен център, където тя прекара 30 дни.\r\nАнонимните източници издадоха още пред TMZ, че чаровната брюнетка има строг план за възстановяване и борба със зависимостите си, който включва елиминиране на негативните хора в живота й.\n\r\nПрипомняме, че има неясноти около хоспитализирането на изпълнителката на Tell Me You Love Me. \"Част от информацията, която бе разпространена, не е коректна, а семейството й моли да няма спекулации относно здравето й. Сега възстановяването на Деми е най-важното нещо\", каза тогава неин говорител, цитиран от \"Монитор\".\r\n                    \r\n                    \r\nМалко преди това самата певица призна, че е прекратила 6-годишния си период на трезвеност. Изповедта си тя направи като пусна песента Sober.\r\nЛовато, която отмени всичките си концерти, заяви пред феновете си, че най-вероятно скоро няма да се върне на музикалната сцена.", "date": "2018.08.14", "title": "Изписаха Деми Ловато. Певицата бори зависимост!"}
{"url": "https://www.dnes.bg/sport/2018/08/14/ivet-lalova-s-toplo-posreshtane-na-letishte-sofiia.385026", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТопло посрещане за най-добрата ни спринтьорка Ивет Лалова на Летище София. Спортистката се завърна от Европейското първенство по лека атлетика в Берлин с почетното 5то място в Европа в дисциплината на 200 метра. \n\r\nЛалова пристигна вчера и беше посрещната с балони и цветя от своите почитатели близки и деца от нейната школа. Лекоатлетката звучи обнадеждена, че ще успее да се класира за Световното следващата година и за финала на Олимпийските игри в Токио. \n\r\nЛалова се отказа на късия спринт заради здравословни проблеми, но рискува като се впусна в бягането на 200 метра, като успя да се класира пета, на косъм от медалите. \r\n                    \r\n                    \r\n\"Не само в спорта, но и в живота има моменти, в които човек трябва да стисне зъби и да довърши това, за което е отишъл, за което е мечтал и работил, защото е много лесно да се откажеш. Трябва да стискаме зъби и да сме силни.\", каза Лалова пред телевизия . \n\r\n ", "date": "2018.08.14", "title": "Ивет Лалова с топло посрещане на Летище София"}
{"url": "https://www.dnes.bg/index/2018/08/14/receptata-dnes-liubimoto-guakamole-na-eva-longoriia.384945", "text": "\r\n8 броя авокадо\r\n2 големи домата, нарязани\r\n1 голяма глава лук\r\n1 връзка магданоз\r\n3 малки люти чушки почистени от семената, смлени\r\nсол\r\nчерен пипер\r\n4 лимона\r\nпитки тортиля или чипс тортиля за сервиране\r\n \r\n\r\n \r\nНамачкайте осемте броя авокадо. Нарежете доматите, лука и чушките на ситно, както и магданоза. Смесете всичко в една голяма купа за салата. Овкусете с подправките и изцедения лимонов сок. Похапвайте с питки или чипс тортиля.\r\n\r\n", "date": "2018.08.14", "title": "Рецептата Dnes: Любимото гуакамоле на Ева Лонгория "}
{"url": "https://www.dnes.bg/stranata/2018/08/14/poreden-pametnik-na-kulturata-v-opasnost-hotel.384953", "text": "Пореден паметник на културата е в опасност заради инвеститорски интерес. Става въпрос за къщата на Иван Гешов, за която има планове да се превърне в хотел, съобщава Нова тв\r\n \r\nВ периода май 2017 г. - юни 2018 г. Министерство на културата е променило статута на 15 сгради, като само един обект е с отменен такъв. На 60 сгради в страната е предоставен статут на културна недвижима ценност. Според експертите законът е неработещ и се нуждае от промени. \r\n \r\nТе са категорични, че стара София тъне в разруха и периодично става обект на посегателства заради остарелия закон.\n\r\n\"Когато един закон не се спазва или не е достатъчно адекватен към ситуацията, резултатът няма да бъде добър\", заяви арх. Габриела Семова, председател на \"Архитектурно наследство\" – Съюз на архитектите.\r\n \r\n\"Истината е, че системата, която опазва културното наследство, не работи. Трябва да ремонтираш фасадата на сградата, което ти струва 30 000 лв., а за 10 години облекчението ти е 3000 лв.\" каза арх. Ангел Захариев.\r\n                    \r\n                    \r\n\"Градоустройственият план предвижда къщата на Гешов да бъде запазена и вградена в новата бъдеща сграда\", заяви арх. Влади Калинов.\r\n \r\nВсе още обаче подобни проекти не са постъпвали в Столичната община.", "date": "2018.08.14", "title": "Пореден паметник на културата в опасност! Хотел?"}
{"url": "https://www.dnes.bg/akoshtete-vqrvaite/2018/08/14/zodiite-koito-trudno-shte-priznaiat-che-obichat.384716", "text": "\n\r\nБлизнаците обичат новите преживявания, тръпката от преследването и трудно се впускат във връзка. За тях не е лесно да се отдадат само на един човек, а още повече - да кажат такива силни думи, като \"обичам те\". Обожават да флиртуват и проявяват интерес към нови хора, с които се запознават, дори когато са обвързани. Трябва им много време, за да намерят човек, с когото са готови да създадат по-дълбоки отношения.\n\r\nДевите премислят прекалено много всичко, особено отношенията с хората и връзките. Искат да се уверят, че всичко е перфектно и партньора дава най-доброто от себе си, за да могат да му кажат, че го обичат. За тях е важно връзката да е сериозна, но и да знаят, че и другият човек мисли така, за да изразят чувствата си и да покажат емоциите си. Страхът, че не всичко е перфектно, често проваля връзките на девите.\r\r\n                    \r\n                    Вижте още в ", "date": "2018.08.14", "title": "Зодиите, които трудно ще признаят, че обичат "}
{"url": "https://www.dnes.bg/stranata/2018/08/14/samo-za-uikenda-kat-ulovi-6298-djigiti-na-pytia.384959", "text": "6298 шофьори-джигити са хванати през уикенда, съобщиха от МВР. В рамките на операцията за контрол по основните пътни направления през събота и неделя са проверени 6636 моторни превозни средства и 7535 водачи и пътници. \n\r\nИздадени са 3974 фиша и 1024 акта за установени административни нарушения. В рамките на операцията през двата почивни дни са констатирани 6298 нарушения на скоростните режими.\n\n\r\nНа 245 водачи са издадени заповеди за принудителни административни мерки, а на 78 са отнети свидетелствата за управление на МПС поради неплатени глоби. На място полицейските служители са връчили 462 електронни фиша.\n\r\nНай-голям брой МПС са проверени на територията на ОДМВР-Враца – 825, и ОДМВР-Пловдив – 739, а най-много хора: от екипите във Варна – 1241 и Велико Търново – 1102.\r\n                    \r\n                    \r\nНай-много нарушения за скорост са засечени на територията на ОДМВР- Велико Търново – 519, и на територията на ОДМВР-Бургас - 485.\n\r\n ", "date": "2018.08.14", "title": "Само за уикенда: КАТ улови 6298 джигити на пътя"}
{"url": "https://www.dnes.bg/usa/2018/08/14/trymp-odobri-biudjet-ot-716-mlrd-za-otbrana.384960", "text": "Президентът на САЩ Доналд Тръмп подписа вчера законопроекта за бюджета на Пентагона за 2019 финансова година, предвиждащ рекордните 716 милиарда долара разходи за отбрана, съобщиха световните агенции.\r\nЦеремонията се състоя във военната база Форт Дръм, на 400 км северозападно от Ню Йорк, в която е разположена Десета планинска дивизия на САЩ.\r\nЗаконът деблокира 69 милиарда долара за настоящи операции в чужбина /Афганистан, Сирия, Ирак, Сомалия и др./ и предвижда предвижда увеличаване на броя на военнослужещите с 16 хиляди, както и увеличаване на заплатите им с 2,6 процента. Близо 40 милиарда долара ще бъдат похарчени за обновяването на военновъздушните сили, други 65 милиарда ще бъдат заделени за разработването на нови ядрени бойни глави с малка мощност, които ще бъдат монтирани на ракети, изстрелвани от подводници.\r\r\n                    \r\n                    Бюджетът предвижда също 500 милиона долара за съвместното производство на системите за ракетна отбрана на Израел, 850 милиона долара за обучение и въоръжение на иракската армия и 250 милиона долара помощ в областта на сигурността за Украйна, отбелязва ДПА и БТА.\r\nТози бюджет \"ще даде на американските военни огневата мощ, от която се нуждаят, за да спечелят бързо и решително всякакъв конфликт\", заяви Тръмп пред хиляди военни в камуфлажни униформи. \"Ние смятаме, че нашите войници заслужават средствата, въоръжението и ресурсите, които са спечелили с кръв, пот и сълзи\", добави президентът, цитиран от Франс прес.\r\n\"Космосът, подобно небето, земята и морето, се превърна в област на бойни действия\", изтъкна Тръмп. Той припомни, че по негово разпореждане е започнало създаването на шести вид национални въоръжени сили - Космически сили, с цел да не се допусне разполагане на оръжие в космоса от други държави.\r\n\"Нашите чуждестранни конкуренти и противници вече започнаха милитаризацията на космоса, разработвайки нови технологии, за да парализират най-важните технологии и да \"ослепяват\" сателитите, но ние скоро ще ги догоним\", увери американският президент, цитиран от ТАСС.\r\n\"Ние сме най-мощните. Ние сме най-добре финансираните. Ние сме най-многочислените. Ние сме най-силните. Ние сме най-хитрите\", изтъкна Тръмп, цитиран от АФП.\r\nЗаконопроектът е наречен на името на Джон Маккейн, един от най-яростните критици на президента Тръмп. Военен герой и дългогодишен сенатор републиканец, председателят на комисията за въоръжените сили към горната камара на Конгреса страда от рак на мозъка. На церемонията по подписването на законопроекта Тръмп изобщо не спомена Маккейн, отбелязват Ройтерс и Асошиейтед прес.", "date": "2018.08.14", "title": "Тръмп одобри бюджет от $716 млрд. за... отбрана"}
{"url": "https://www.dnes.bg/mish-mash/2018/08/14/energiia-prez-celiia-den-kak-da-go-postignem.384941", "text": "Липса на енергия в средата на деня, а ви очакват още толкова много задачи? Има няколко приятни начина да повишите енергийните си нива и да ги задържите в баланс през целия ден. Ето как.\r\n \r\n\r\n \r\nЛека закуска през следобеда може да бъде точно това, от което се нуждае тялото ви за повече енергия. Не забравяйте да изберете най-подходящата закуска, която да поддържа енергийните ви нива до края на деня. Заложете на сложните въглехидрати. Те са с високо съдържание на фибри и също така предотвратяват бързото понижаване на нивата на кръвната захар.\r\n \r\nПодходящи са овесена каша, кисело мляко, плодове, хумус, сурови моркови, шепа сурови ядки.\r\n \r\nАко ви се дояде шоколад, нека бъде черен. Тъмният шоколад съдържа по-малко захар и повече кофеин, което ще увеличи синтеза на ендорфини и ще ви поддържа енергични.\r\n \r\nИзбягвайте закуски, които съдържат прекалено много захар, като сладкиши, баници, бонбони. Консумацията им ще предизвика покачване на нивата на кръвната захар, а след това ще спаднат рязко и това ще ви накара да се чувствате мудни.\r\n \r\nИзбягвайте храни с високо съдържание на мазнини, те също са причина за нашата сънливост, тъй като отнемат повече време, за да се усвоят в тялото ви.\r\n\r\n\r\n \r\nПоредната чаша кафе, която очаквате да ви разсъни? За менете я с чаша вода с малко пресен лимонов сок. Освежаващата напитка бързо ще увеличи енергийните ви нива. Също така е установено, че ароматът на лимон намалява нивата на стрес и подобрява настроението. Тялото ни получава енергията от молекулите и атомите в храната ни. Лимоните имат много отрицателно заредени йони, които влизат в нашите храносмилателни системи и ни дават естествен енергиен стимул, който може да продължи няколко часа.\r\n\r\n", "date": "2018.08.14", "title": "Енергия през целия ден - как да го постигнем? "}
{"url": "https://www.dnes.bg/travel/2018/08/14/slynce-plaj-zapoi-germancite-zameniat-maiorka-sys-zlatnite.384961", "text": "Слънце, плаж, запой - на \"Златни пясъци\" ги има в изобилие. Там бирата и коктейлите се леят, а музиката гърми денонощно: истински рай за онези купонджии, които вече не са желани на остров Майорка, отбелязва сп. \"Шпигел\". \n\r\nНа \"Златните\" германските купонджии са добре дошли, след като Майорка ги изгони. За това пише списание \"Шпигел\" в края на обширната си титулна тема за сенчестите страни на туризма, цитирано от . \n\r\nЖурналистите провели собствени разследвания в Прованс, в Цел ам Зее, в Порто, в Рим и в Амстердам. Ан-Катрин Незик посетила \"Златните пясъци\", чиято цел според нея е да се превърне в Елдорадо за германските парти-летовници. \r\n                    \r\n                    \r\nЗа разлика от \"Златните\" другаде по света на туристите вече гледат не като на благословия, а като на проклятие, което застрашава местната културна идентичност, пише \"Шпигел\". Вместо \"Мале\", както германските парти-туристи наричат Майорка, сега на мода излиза \"Буле\", тоест - България. Ето и част от статията:\n\r\n\"Напук на всичко тях все още ги има - кътчетата и регионите, където туристите все още са добре дошли във времена, когато другаде не ги искат. И където никой не се възмущава от безкрайния купон и от пиянските им оргии.\n\r\nДаниел Стефанов се е изправил на един подиум, заклещен между улицата и плажа, и наблюдава тълпата, която се къпе в пяна. Неговите помощници са инсталирали две снежни оръдия край дансинга на \"Мегапарк Долфин\": едно гигантско, шантаво парти-средище на открито, което Стефанов основал заедно със свои бизнес-партньори на \"Златни пясъци\" в България. Пяната се точи като сурово козуначено тесто от едното оръдие върху главите на купонясващите туристи, другото пък плюе фини сапунени облачета.\n\r\nДаниел Стефанов постепенно се приближава до целта си: да превърне \"Златните пясъци\" в твърда цел за германските летовници- купонджии, в алтернатива на \"Ел Аренал\" и \"Плая де Палма\" (на Майорка – бел. ред.).\n\r\nПреди 15 години Стефанов и неговият партньор Сава Даритков отвориха дискотеката на открито \"Мегапарт Долфин\" в \"Златни пясъци\" – няколко басейна, обградени от дансинг. Преди осем години към това се добави и \"Партищадл\", където изпълняват германски шлагери, а половин литър бира струва две евро.\n\r\nСтефанов и Даритков са инвестирали много в своята визия. Започнали да внасят бяла бира от Германия, наели и певци, които иначе гастролират на Майорка. Тръгнали и \"разпенените\" купони. Срещу 20 евро всеки вторник и всяка събота се предлагат коктейли по избор в продължение на цял час и пяна в изобилие от оръдията.\n\r\nЗа двамата настоящият сезон върви по-добре от когато и да било. Най-напред в началото на лятото от Германия дойдоха абитуриентите, после футболните отбори и клубовете по боулинг. Жени, но най-вече мъже на около 20-25 години, които според собствените им признания разбират отпускарското щастие в рамките на три думи: слънце, плаж и запой. И до края на септември ще е все така, надява се Даритков. Той държи да добави и още нещо важно: \"Ние се радваме на гостите.\"\n\r\nТова изречение придобива нов смисъл, откакто истинският \"Балерман\" (култово място на Майорка – бел. ред.) взе да се отчуждава от купонясващите маси. \n\r\nМайорка вече не желае да бъде парти-остров и забрани както пиянските оргии, така и секса на плажа. Затова новото послание гласи: \"Златните пясъци\" са не само по-евтиният, но и по-добрият \"Балерман\".\n\r\nНиклас, Марвин и Марсел седят на бара в \"Мегапарк Долфин\" с чаши в ръка: водка с аромат на праскови. На светлозелените им тениски е изписано мотото на миналогодишната им ваканция: \"Мале. Кофи за всички. Всички за Мале.\" Били на Майорка с компания от десетина души. Но новите предписания там ги насочили тази година към България, разказва 24-годишният автомонтьор Никлас. В \"Ел Аренал\" видели как полицията пристига с цели три патрулки, когато летовници нарушили забраната и със сламки пиели Сангрия от кофа на плажа. Това според тях вече било прекалено.\n\r\n\"На \"Златните пясъци\" е съвсем друго. Тук изобщо няма местни жители, които биха се оплакали от данданията\", се казва в заключение в репортажа на сп. \"Шпигел\".\r\n \r\n", "date": "2018.08.14", "title": "Слънце, плаж, запой – германците заменят Майорка със \"Златните\""}
{"url": "https://www.dnes.bg/top-novini/2018/08/14/zapalen-parcal-grozen-kikot-i-vikove-znaeshe-che-shte-si-otmystia.384963", "text": "Улична видеокамера е заснела ужасяващата гледка със заливането с бензин и подпалването на 49-годишна българка от бившия й мъж в Сицилия, съобщиха италианските власти.\n\r\nИменно благодарение на кадрите карабинерите успели да разгадаят как е извършено престъплението и да стигнат веднага до престъпника.\n\r\nНа видеозаписите се вижда мъж, който полива бившата си българска жена и сегашния й приятел с петлитрова туба бензин.\n\r\nСлед това той хвърля парче запален парцал към двамата, започва да крещи и да се смее на висок глас, пишат италианските медии.\n\r\nЗаради жестокостта на кадрите със запалването, карабинерите отказват да ги разпространят.Веднага след подпалването на българката до нея достигнали медици, извикани чрез много обаждания на свидетели на палежа, пише \"\".\r\nСъстоянието на българката е изключително критично, тя е в болница с изгаряния от 50% по тялото си, а 57-годишният й приятел – с 30%.\n\r\nСпоред местните медии 57-годишният Фортунато Джузепе Таормина, извършител на престъплението, имал богато съдебно досие – разследван е за физическо насилие, тормоз, грабеж и бягство от домашен арест.\n\r\nПироманът живеел на метри от участъка на карабинерите в Маскали и униформените го открили бързо и го арестували.При задържането му Таормина изглеждал напълно спокоен и не съжалявал ни най-малко за извършеното от него. \n\r\n\"Всяко обещание е задължение. Бях й казал, че рано или късно ще си отмъстя\", казал той с усмивка на разследващите.", "date": "2018.08.14", "title": "Запален парцал, грозен кикот и викове: Знаеше, че ще си отмъстя!"}
{"url": "https://www.dnes.bg/za-da-se-razbirame/2018/08/14/mrachnite-cherti-ot-haraktera-na-ovena.384943", "text": "Чудите ли се колко ужасен може да бъде един Овен? Наистина много. Овенът е кардинален огнен знак, който по традиция се появява в списъка със зодиакалните знаци с трудни характери. \r\nОвните са невероятно амбициозни, те са пионери в много отношения и обичат предизвикателствата. Освен това неслучайно Овенът е първият знак в зодиака. Той тегли останалите зодии като ракета, която лети и изгаря бързо. Овните винаги поемат водещата роля, когато им се удаде възможност.\r\n \r\nРазбира се, негативни черти има във всеки и в никакъв случай това не означава непременно, че те са лоши. Всичко зависи от гледната точка.\r\n \r\nИ все пак, всяка зодия има своите тъмни дълбини. Ето коя е тъмната страна на Овена:\r\n\r\n\r\n \r\nБи било мъдро от ваша страна да не дразните Овена, защото ще го ядосате. Гневът им в много случаи е пагубен. Те бързо палят фитила, често заради тривиални неща. Но пък бързо им минава. Дори когато не очаквате, те сякаш внезапно експлодират в ярост. Стават нападателни. Някои Овни дори обичат нарочно да търсят повод да се скарат.\r\n \r\n\r\n \r\nОвенът обича всичко да се случва веднага, колкото се може по-бързо. Той не обича да чака в никакъв случай. Ето защо много често ще видите Овните да карат спортни коли, да шофират бързо, да практикуват екстремни спортове с елемент на риск, да скачат с парашут. Те просто обожават адреналина.\r\n\r\n", "date": "2018.08.14", "title": "Мрачните черти от характера на Овена "}
{"url": "https://www.dnes.bg/temida/2018/08/14/benchev-se-poiavi-i-produma-ozovah-se-sluchaino-s-ochite.384967", "text": "\r\nТова каза зам.-шефът на Общинския съвет в Бургас Бенчо Бенчев, който заедно с адвоката си Иво Недялков влезе в сградата на окръжен следствен отдел.\r\nТам ще му бъде предявено обвинение за лично укривателство. Очаква се след това окръжната прокуратура също да излезе с официално становище.\r\n65-годишният бизнесмен бе задържан на 4 август в Истанбул с несебърския бос Димитър Желязков, който се издирваше с червена бюлетина на Интерпол като лидер на организирана престъпна група за рекет, побоища, заплахи и търговия с наркотици.\r\nОказа се, че Очите е бил настанен в стая в хотел \"Рамада\", която била запазена на името на Бенчев. Преди това общинарят помогнал на Желязков да напусне Гърция, закарвайки го до Турция с един от автомобилите си.  \r\n ", "date": "2018.08.14", "title": "Бенчев се появи и продума: Озовах се случайно с Очите!"}
{"url": "https://www.dnes.bg/technology/2018/08/14/facebook-kym-avstraliiski-medii-shte-umrete-bez-nas.384962", "text": "Старши мениджър на Facebook е съобщил пред австралийски медийни компании, че ако не си сътрудничат със социалната мрежа, техният бизнес ще умре.\r\nСпоред материал на местния реномиран всекидневник The Australian Кембъл Браун, ръководител на новинарските партньорства във Facebook, е казала пред група мениджъри на повече от 20 телевизии и издателства, че иска да помогне на медийните компании да разработят устойчиви бизнес модели чрез платформата.\r\nЩе ви помогнем да съживите журналистиката... след няколко години на пропадане на медиите изглежда, че ще държа в ръцете си умиращия ви бизнес като в хоспис\", е казала тя в коментар, потвърден от петима души, които са присъствали на срещата в Сидни във вторник местно време.\r\r\n                    \r\n                    The Australian също така е съобщил, че Браун е заявила, че главният изпълнителен директор на Facebook Марк Зукърбърг \"не се интересува от издателите, но ми дава много свобода и отстъпки, за да направя тези промени\", въпреки че и Facebook, и Браун яростно отричат този коментар, като се позовават на запис на компанията от срещата.\r\nЗасега обаче Facebook не е предоставил аудио запис на срещата.\r\nПо време на четиричасовата среща Браун е говорила и за решението на компанията да даде приоритет на личните постинги от семействата и приятелите за сметка на журналистическото съдържание в новините. Този ход повлия негативно на някои издатели, които разчитат сериозно на посещения от Facebook.\r\n„Ние вече не сме заинтересовани да разговаряме с вас за вашия трафик и препратки. Това е старият свят и няма връщане назад, Марк няма да се съгласи на това\", е казала Браун.\r\nВ изявление Браун казва: „Тези цитати просто не са точни и не отразяват дискусията, която водихме на срещата. Знаем, че има още много работа, но целта ни във Facebook - това, над което екипът работи всеки ден с издатели и репортери по целия свят, е да помогне на журналистиката да успее и да процъфтява както на нашата платформа, така и извън нея\".\r\nКакви са другите вербални издънки на Браун вижте в ", "date": "2018.08.14", "title": "Facebook към австралийски медии: Ще умрете без нас!"}
{"url": "https://www.dnes.bg/muzika/2018/08/14/legendata-velikata-areta-franklin-tejko-bolna.384974", "text": "Легендарната певица Арета Франклин е много тежко болна, съобщи АФП, позовавайки се на журналист и приятел на семейството й.\r\nПевицата, която е на 76 години е \"тежко болна в Детройт. Семейството й призова почитателите й да се молят за нея и да уважат уединението й\", написа журналистът Роджър Фридман на сайта си Showbiz 411.\r\nКралицата на соула се разболя от рак през 2010 г. Тя не е пяла от ноември 2017 г., когато се включи в гала на фондацията на Елтън Джон срещу СПИН. Последният й концерт беше във Филаделфия през август 2017 г., пише БТА.\r\nПрез дългата си кариера Арета Франклин е спечелила 18 награди \"Грами\". Сред най-големите й хитове са \"I Say a Little Prayer\", \"(You Make Me Feel Like) A Natural Woman\", \"Day Dreaming\", \"Jump to It\", \"Freeway of Love\", \"A Rose Is Still A Rose\".\r\r\n                    \r\n                    През 2005 г. тя получи Медала на свободата - най-високото американско гражданско отличие. През януари 2009 г. Арета Франклин пя на церемонията за встъпване в длъжност на президента Барак Обама.\r\nАрета Франклин е първата жена, въведена в Залата на славата на рокендрола. През 2008 г. сп. \"Ролинг стоун\" я обяви за най-великата певица в историята.", "date": "2018.08.14", "title": "Легендата, Великата... Арета Франклин – тежко болна"}
{"url": "https://www.dnes.bg/notifikacii/2018/08/14/trymp-tlaska-turciia-v-pregrydkata-na-putin.384966", "text": "Кризата с турската лира предизвика вълнения на световните валутни пазари, пише в. \"Гардиън\".\n\r\nБританският ежедневник отбелязва, че аржентинското песо и южноафриканският ранд са станали косвена жертва на спада на курса на турската валута, която е загубила 8 процента от стойността си спрямо долара.\n\r\nВисокорисковият курс на Ердоган уверено води Турция към Международния валутен фонд, гласи заглавието на анализ, поместен от \"Гардиън\".\n\r\nТръмп рискува американската сигурност и тласка Турция в прегръдката на Путин, пише в редакционна статия друг британски вестник - \"Индипендънт\".\n\n\n\n\rИзданието отбелязва, че поредица не дотам умни, а също и непредизвикани грешки развалят полагани десетилетия наред търпеливи американски усилия.\n\r\n\"Индипендънт\" коментира, че отношенията между Турция и САЩ днес са на най-ниското си равнище от 100 години. Нещата не са били толкова лоши, откакто Османската империя и САЩ се оказват в противоположни лагери през Първата световна война. Това влошаване на отношенията беше рязко и опасно. \n\r\nОсвен Саудитска Арабия и Израел Турция е (или беше) единственият голям надежден съюзник на Америка в Близкия изток - както и този съюзник, който дори сега щеше да допринесе за политическа и военна стабилност, включително за сдържането на Русия и Иран в конфликтите в Сирия и Ирак, отбелязва \"Индипендънт\", цитиран от БТА.\n\r\nЕрдоган нарече санкциите на САЩ \"нож в гърба\" на съюзник от НАТО, пише друг британски вестник - \"Дейли телеграф\".\n\r\nИзданието отбелязва, че турският президент е заплашил, че ще потърси нови съюзи. Според вестника това е скрито послание за по-тесни отношения с Русия, Катар и Китай с цел подкрепа, което още повече ще разхлаби и без това отслабените отношения между един стратегически важен член на НАТО и Запада.\n\r\nЦитирани от изданието експерти обаче изразяват скептичност, че Турция ще може да намери необходимата подкрепа от незападни страни.\n\r\nРусия си има свои проблеми и също е под американски санкции. Катар в момента е под икономическа блокада от съседна Саудитска Арабия и е близък съюзник на Вашингтон, аргументира се \"Дейли телеграф\".\n\r\nКризата с турската лира разпалва страхове от нова глобална финансова криза, пише американският в. \"Вашингтон пост\".\n\r\nЕжедневникът отбелязва, че загубите на фондовите пазари са се разпространили от Азия към Северна Америка и Европа.\n\r\nКризата с турската лира е изпитание за подхода на Ердоган, пише друг американски вестник - \"Ню Йорк таймс\".\n\r\nНай-тежката икономическа криза в Турция от 2001 г. сблъска Реджеп Тайип Ердоган с ограниченията на авторитарния му подход и може да сложи край на дълго продължилия му успех, коментира изданието.\n\r\nСпоред цитирани от \"Ню Йорк таймс\" анализатори икономическите проблеми на Турция до голяма степен се дължат на действията на самия Ердоган и са по-големи и по-дълбоки, отколкото спора със САЩ.\n\r\nДруг американски вестник - \"Уолстрийт джърнъл\", отбелязва, че вчерашната реч на Ердоган, която изданието определя като предизвикателна, както и следваната от турската централна банка политика, не са успокоили инвеститорите за финансовото състояние на страната, което определя като опасно.\n\r\nПредизвикателна заплаха за смяна на партньорите, пише в заглавието на коментарна статия в германския вестник \"Франкфуртер алгемайне цайтунг\".\n\r\nЖертва на заговор на тъмни сили ли е Турция? Що се отнася до Ердоган, световната политика изглежда точно по този начин. Но и Америка продължава да се движи по спиралата на изострянето на напрежението, отбелязва \"Франкфуртер алгемайне цайтунг\".\n\r\nВ друга статия германският ежедневник пише, че в спора между Вашингтон и Анкара германският министър на външните работи Хайко Маас застава на американска страна.\n\r\n ", "date": "2018.08.14", "title": "Тръмп тласка Турция в прегръдката на Путин!"}
{"url": "https://www.dnes.bg/notifikacii/2018/08/14/sreshtata-na-vyrha-na-dvete-korei-na-12-ili-13-septemvri.384964", "text": "Срещата на върха между двете Кореи ще се състои на 12 или 13 септември в Пхенян, заяви съветник на южнокорейския президент, цитиран от ТАСС.\n\r\nВчера двете страни се договориха за нова среща на високо равнище, но съобщиха само, че тя ще се състои идния месец в севернокорейската столица.\n\r\nНа 27 април южнокорейският президент Мун Дже Ин се срещна със севернокорейския лидер Ким Чен Ун в Панминчжон, в демилитаризираната зона между двете страни. Това бе историческа, първа по рода си среща от 10 години, на която бе подписана декларация за мир, благоденствие и обединение на Корейския полуостров, припомня ТАСС.\r\nСлед това Мун и Ким се срещнаха отново в Панминчжон на 26 май.\r\nЮжнокорейският министър на външните работи Кан Кьон Уа е запознала днес държавния секретар на САЩ Майк Помпео с резултатите от вчерашните преговори между делегации на Сеул и Пхенян в пограничния населен пункт, съобщи агенция Йонхап.\n\r\nКан и Помпео са разговаряли по телефона.\n\r\nВчера в Панминчжон двете Кореи се договориха за нова среща на върха по някое време през септември в рамките на прилагането на споразумението, подписано през април, припомня агенция Йонхап, цитирана от БТА.\n\r\nАгенцията отбелязва, че това е станало на фона на засилващите се спекулации, че преговорите за денуклеаризиране на Корейския полуостров са попаднали в задънена улица. Според наблюдатели Сеул настоява за скорошна среща на върха в Пхенян, за да бъде намерен изход от ситуацията и Северът да продължи по пътя на закриването на ядрената си програма.\r\n ", "date": "2018.08.14", "title": "Срещата на върха на двете Кореи - на 12 или 13 септември"}
{"url": "https://www.dnes.bg/muzika-interviews/2018/08/14/frank-solivan-i-pytiat-do-grami-koito-minava-prez-kuhniata.384971", "text": "\n\r\n\"Дърти кичън\" е първата блуграс формация, гостувала на джаз феста в Банско. Групата има две награди от Световната блуграс асоциация за най-добра инструментална група, а албумът Cold Spell е номиниран за \"Грами\" през 2015 г.\n\r\nДвигателят на бандата – Франк Соливан, е предложен за най-добър мандолинист от Националната блуграс асоциация на САЩ, а колегата му Майк Мънфорд е избран за банджо изпълнител номер 1 за 2013 г. В същата година, друг от членовете на \"Дърти кичън\" – Крис Лукет, получава една от най-престижните отличия в родината си – \"Моментум\" за най-добър китарист.\r\n                    \r\n                    \r\nСамият Крис се увлича от българската народна музика. Преди време, в Сиатъл, той е свирил в група за фолклор, която изпълнява музика от цяла Европа. \"Обичам балканските ритми и продължавам да ги слушам\", казва Крис.\n\r\nМандолина, бас, банджо, китара, цигулка и китара са основните инструменти в блуграс музиката, а в песните се пее за любов, за раздяла и всички теми, които хората могат да почувстват. Това е музика, която се свири на ухо, въпреки че в последните години са издадени много учебници.\n\r\n\r\nБлуграсът и джазът са братовчеди, защото повечето от пионерите на блуграса са се учили от джаза, и затова има толкова много импровизация, обясняват от \"Дърти кичън\".\n\r\nЗащо \"Дърти кичън\"? Ето и обяснението на Франк Соливан: \"Моята страст е готвенето. В кухнята каниш приятели и близки, там опитвате храната, а след яденето моето семейство винаги изважда инструментите и започваме да свирим. Накрая чистим кухнята. Защото по-важно е да свириш“...\n\r\nФранк споделя, че се е случвало да композира, докато готви. Има парчета, наречени \"Купа за салата\" и \"Да изгориш грейвито\". \"Аз съм от Калифорния, където има развито селско стопанство и мексиканско влияние, а майка ми е италианка, разказва лидерът на \"Дърти кичън\". Затова мексиканското и италианското влияние са най-силни в рецептите ми, но обичам и гръцката кухня, и всичко, което е вкусно, включително и шопската салата\".\n\r\n\"Той обича да готви, а ние обичаме да ядем\", шегуват се колегите на Франк по повод неговите кулинарни умения. \"Не е Франк Синатра, но е ок\", пък е коментарът им по повод изявата му като вокал.\n\r\n\r\nСпециално за Dnes.bg, Франк Соливан разговаря с Даниел Димитров – за музиката, кулинарията, учителите и идолите, живота извън сцената, корените и вдъхновението.\n\r\n\n\r\nНикога съм мислил за това. Но всичко зависи от вкуса. Например, пиесата \"Купа за салата\" е вдъхновена от една мандолина с тумбеста извивка на гърба…\n\r\n\n\r\nДа, пробвах месо и картофи.\n\r\n\n\r\nМайката на баща ми и нейната по-голяма сестра са обикаляли заедно страната с моя прапрадядо и са изнасяли водевилни спектакли. Имали са специална хореография, докато пеят и свирят на мандолина и цигулка. Семейството на майка ми, което аз не помня, също е имало музиканти, които свирят на цигулка и виолончело. Цял живот съм бил повлиян от тези традиции.\n\r\nОсвен това, баща ми е деветото от десет деца, и всички негови братя  и сестри пишат музика и пеят. Леля ми – Норма Бел, влезе в залата на славата на уестърн суинга. Всички мои първи братовчеди имат групи и свирят, и всичките са самоуки.\n\r\n\n\r\nБаща ми използваше похватите на обратната психология. Казваше ми да не пипам банджото, да не пипам цигулката, да не пипам китарата. И когато той отиваше на работа, аз правех точно обратното. \n\r\n\n\r\nЧовек трябва да намира време, за да се вдъхнови – независимо дали това е любов или болка, тъга или смърт… Най-креативен съм в моментите на силни емоции. Понякога започва с мелодия, понякога – с текст, понякога просто ми идва някаква идея в главата, която развивам по-късно.\n\r\n\n\r\nСлед семейство ми, най-голямо влияние върху мен оказа учителят ми по английски от гимназията – Джордж Хърбърт Търнър. Когато бях в гимназията, той се премести в Исландия, но преди това ме насърчи да свиря на цигулка и на тромбон. Загубихме контакт с него, но когато се преместих във Вашингтон, отново го намерих и му благодарих за всичко – за куража, който ми даде и за специалното място, което има в моето сърце. Що се отнася до идолите ми в музиката, това са Стиви Уондър, Рей Чарлз, Елвис Пресли и, разбира се, звездите на блуграса и кънтримузиката.\n\r\n\n\r\nДа, вече преподавам. Още когато бях на 20, бях заместващ учител по музика. Имал съм частни ученици и майсторски класове в много страни по света.\n\r\nДа. Всеки път, когато преподавам, уча и от тях. Колкото повече научавам за музиката, разбирам, че трябва да уча още и още.\n\r\n\n\r\nОпитвам се да живея за момента. Човек трябва да намери време и да се възползва от контакта с хубавите хора, които обича. Обичам лова и риболова. Непрекъснато поправям разни неща. Освен това съм лютиер. Мандолината, на която свиря, е мое производство. \n\r\nАко не свирех музика, нямаше да мога да ям. Ако не свирех, нямаше как да захранвам душата си, а ако не ям – няма как да захранвам тялото си…\r\n", "date": "2018.08.14", "title": "Франк Соливан и пътят до \"Грами\", който минава през кухнята "}
{"url": "https://www.dnes.bg/index/2018/08/14/za-talanta-na-marius-niama-granici-razkaz-za-vdyhnovenieto.384965", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИстория за вдъхновението, мечтите и силата да се справиш с всяка трудност на пътя и да успееш - Мариус Кедзиерски е художник от Полша. Той спечели сърцата на хиляди с умението си да рисува великолепни портрети, въпреки че е роден без ръце, разказва .\r\nВъпреки своето увреждане той е любопитно дете, преливащо от мечти и въображение.\r\nОткрива таланта си за рисуване, когато е едва на три, и напълно се отдава на изкуството. Животът му обаче не е лесен.\r\nКогато е на 12, той претърпява тежка операция и в продължение на няколко години се разделя с молива. Започва отново през 2008 година и оттогава не е спирал, а и няма намерение да го прави.", "date": "2018.08.14", "title": "За таланта на Мариус няма граници – разказ за вдъхновението"}
{"url": "https://www.dnes.bg/stranata/2018/08/14/opasno-more-sled-golemite-vylni-idva-myrtvoto-vylnenie.384954", "text": "Осем души се удавиха през последните дни, заради големите вълни по Черноморието ни. Очаква се водата да се успокои, но това ще е само привидно. Всъщност след ветровото вълнение морето започва да връща водата под повърхността. Идва времето на мъртвото вълнение.\r\nТова е природен феномен като приливите и отливите в океаните. То няма как да бъде избегнато. Обикновено мъртвото вълнение следва след голяма вълна от поне 2-3 бала и няколко дни върви от брега навътре, защото вятърът докарва нещо като прилив дори в Черно море, пише .\r\nОбратното успокояване на водата и нормализирането на нивото й изискват обратни течения.\n\n\n\r\r\n                    \r\n                    Според учените от Института по океанология във Варна мъртвото вълнение се дължи и на вятъра. Понякога мъртвите вълни са кратки, но друг път те обхващат целия бряг. Мъртвото вълнение се познава освен по вихрите от пясък във водата и по безброя от плуващи навсякъде и във всички посоки водорасли. След силна буря дължината на вълната е голяма и може да стигне до 700 метра.\r\nСлед силния източен вятър по нашите брегове морето изравя дупки в самия бряг и прави песъчливи островчета край него. Връщането на водата обратно, което става под повърхността, е причината за опасни течения между дупките по брега и тези островчета.\r\nНа плажа често виждаме хора на 20-30 метра навътре, на които водата им е до колене. На втория ден обаче при мъртвото вълнение може да попаднем, без да подозираме, на двуметрова яма и да потънем в нея.\r\n\"През август са най-много дните със забранителни черни ( сега червени) флагове. Спасителите веднага са наясно с мъртвото вълнение. Тогава имаме най-много работа, защото хората виждат уж спокойно море, а влязат ли вътре, става опасно\" казва прочулия се със строгостта си спасител от Варна Азер Азата. Той стана известен след като забрани на деца да ходят до шамандурата, а баща им се ядоса и го удари.\r\nСпоред директора на БЧК във Варна Милена Сиракова това лято има бум на неразрешените влизания в морето. \"Два пъти ставам свидетел - на плажа в \"Аспарухово\" и на Камчия, как хора бягат от охраняваната от спасители зона, за да влязат в морето.  Наблюдавам как хора отиват в необезопасената зона и пускат децата си сред вълните с опасните гумени дюшеци и играчки. Отговорността на нашите спасители е само в охраняемата зона, макар че ходят да помагат и извън нея, ако има нужда.\r\nЩом един плаж е обозначен като неохраняем, няма кой да помогне на човека, който на своя глава е влязъл в морето\", заяви още Сиракова.\r\nТрябва да се прави разлика между ветрова вълна и мъртво вълнение. При ветровата вълна се вижда всичко. При мъртвото вълнение може нищо да не се забележи. След ветрова вълна, както бе в последните дни, трябва време да се успокои водата. Да се внимава за водни течения, които не се виждат. Понякога те идват от брега навътре в морето като река. Ако човек е попаднал в такова течение, не трябва да се бори с него и да плува към брега. По-добре е да се опита да плува успоредно с брега и да излезе косо от течението. Трябва да се внимава и за дънни ями.", "date": "2018.08.14", "title": "Опасно море: След големите вълни, идва  мъртвото вълнение!"}
{"url": "https://www.dnes.bg/obshtestvo/2018/08/14/geroizym-pred-ochite-na-smyrtta-zashto-niama-pleneno-nashe-boino-zname.384919", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСлед Солунското примирие през септември 1918 година над 100 000 български войници, цели 4 пехотни дивизии, остават като заложници на Антантата, въпреки че не са победени.\r\nТогава българските офицери взимат специални мерки нито едно от знамената на пехотните полкове да не попадне във вражи ръце. Особен е подвига на поручик Ангел Янчев, който в плен пази знамето на полка си 9 месеца увито около тялото си, въпреки че в тялото му има неизваден куршум и се нуждае от операция, разказа д-р Стоян Николов, историк от НВИМ, в предаването \"Операция: История\" по телевизия .\r\r\n                    \r\n                    В Националния военноисторически музей в момента има изложба на спасените български бойни знамена. В неговата експозиция има и 67 пленени чужди бойни знамена - най-вече от нашите балкански съседи, но сред тях има и две руски, пленени през Първата световна война.\r\n\"Преди 141 години в горещите дни на август на Шипка буквално се решава изходът на войната. Това не е мит. Не е някакво патриотично преувеличение. Заради допуснати грешки на руското главно командване, армията на Сюлейман паша реално е могла да изтласка руските войски отвъд Дунава, ако успее на премине прохода.\r\nРуската армия погрешно е съсредоточена на много тесен фронт и се намира между огромните сили на Осман паша в Плевен и над 100-хилядната турска армия съсредоточена край Шумен и Варна. Ако Сюлейман паша е бил успял войната е почти сигурно загубена\", разказа големият ни историк проф. Пламен Митев.\r\nТой обърна особено внимание на подвига на д-р Везенков - българин, завършил медицина в Санкт Петербург с частна практика, който зарязва охолния си живот и става военен лекар на Опълчението. В един от решителните моменти Везенков вдига в атака и санитари и ранени и спасява позицията.", "date": "2018.08.14", "title": "Героизъм пред очите на смъртта: Защо няма пленено наше бойно знаме?"}
{"url": "https://www.dnes.bg/balkani/2018/08/14/sasht-zorko-slediat-finansovata-situaciia-v-turciia.384955", "text": "Правителството на президента Доналд Тръмп внимателно следи финансовата ситуация в Турция след рязкото падане на курса на турската лира спрямо американския долар, заяви вчера икономическият съветник на Белия дом Кевин Хасет, цитиран от Ройтерс и ТАСС.\n\n\n\r\n\"Ние много внимателно я следим. Министърът на финансите Стивън Мнучин внимателно я следи\", заяви в интервю за телевизия Ем Ес Ен Би Си Хасет, който е председател на Съвета на икономическите съветници в Белия дом, пише БТА.\r\nТурската лира загуби над 40 процента от стойността си спрямо долара тази година, което се дължеше до голяма степен на опасенията за влиянието на президента Реджеп Тайип Ердоган върху икономиката, многократните му призиви за понижаване на лихвените проценти и влошаващите се връзки със САЩ, отбелязва агенцията.\r\r\n                    \r\n                    Хасет заяви, че решението на Тръмп да удвои вносните мита за стоманата и алуминия от Турция засяга \"много малък дял\" от брутния вътрешен продукт на Турция и не може по принцип да предизвика сгромолясване на курса на турската лира. \"Падането на националната валута с 40 процента е признак за това, че много фундаментални основи на икономиката не са наред в тази страна\", поясни икономическият съветник на американския президент.\r\n\"Когато една страна загуби връзка с либералната демокрация, тогава не можете реално да знаете какво ще се случи с икономиката и аз смятам, че има голяма несигурност\", добави Хасет.\r\nНа 10 август турската лира постави нов исторически минимум спрямо долара и достигна курс от 6,41 лири за долар. Курсовите колебания бяха повлияни и от изявлението на американския президент Доналд Тръмп в петък, че е разпоредил удвояване на вносните мита за стоманата и алуминия от Турция до съответно 50 процента и 20 процента.", "date": "2018.08.14", "title": "САЩ зорко следят финансовата ситуация в Турция"}
{"url": "https://www.dnes.bg/zvezdi/2018/08/14/mila-kunis-na-35-ukrainskoto-chudo-v-holivud.384890", "text": "\n\r\nНа 14 август рожден ден празнува известната актриса Мила Кунис. Родена през 1983 година в Черновци, Украйна (СССР), тя започва своята кариера още на 11 годишна възраст.\n\r\nОт 1998 до 2006 участва във всичките 201 епизода от 8-те сезона на известния в САЩ сериал \"Шеметни години\", което й носи голяма популярност. Участва в още десетки филми и сериали, по-известните от които са \"Американски психар 2\", \"Черният лебед\", \"По приятелски\", \"Пътят на Юпитер\" и други.\n\r\n\n\r\nИстинското й име е Милена Марковна Кунис.\n\r\nКунис е родена в семейство на украински евреи. Баща й Марк е инженер, а майка й Елвира – учителка по физика. Семейството се преселват в Лос Анджелис, когато Мила е на седем.\r\n                    \r\n                    \r\nЕдна от първите й роли е в хитовия сериал \"Спасители на плажа\". По време на снимките на двата епизода, в които малката Мила участва, тя е била едва на 11 години.\n\r\nАктрисата е участвала и в няколко музикални клипа, сред които \"Jaded\" на Aerosmith, \"Rock and Roll All Nite\" на Kiss и \"The End Has No End\" на \"The Strokes\".\n\r\nМила е голям фен на Aerosmith и с радост е приела да се снима в техния клип.\n\r\nПървата целувка на Мила Кунис на екрана е с... Аштън Кътчър. Това става по времето на снимките на сериала \"Това са 70-те\".\n\r\nБлизо 8 години красивата актриса имаше връзка със звездата от \"Сам в къщи\" Макколи Кълкин.\n\r\nОт 2012 година Мила има връзка със своя колега Аштън Кътчър. Двамата имат 2 деца.\n\r\nПрез 2011 година списание “Maxim” я нарежда на пето място сред най-горещите жени на планетата.\n\r\nСтрастна фенка на компютърната игра \"World of Warcraft\".\n\r\nАктрисата призна наскоро, че е почти сляпа с едното си око от много години. Все пак след няколко операции в последните години състоянието на зрението й се е подобрило.\n\r\nОчите на филмовата звезда са с различен цвят – дясното е зелено, а лявото – кафяво.\r\n", "date": "2018.08.14", "title": "Мила Кунис на 35: Украинското чудо в Холивуд"}
{"url": "https://www.dnes.bg/stranata/2018/08/14/sled-techa-na-mazut-krai-sozopol-vlastite-umuvat-kak-da-go-sprat.384956", "text": "След големия теч на мазут край Созопол властите се опитват да спрат разпространението му. Очаква се да бъде изграден втори кръг, който да ограничи движението на теча, съобщава Нова тв.\n\r\nГоривото излиза от кораб, потънал в района преди близо 100 години. В Бургас беше свикан щаб с всички компетентни по казуса институции.\r\nПроби са изпратени в лаборатория в Плевен. Започнаха преговори с две компании, които разполагат с техника, която може да изтегли горивото от потъналия кораб.\r\n ", "date": "2018.08.14", "title": "След теча на мазут край Созопол властите умуват как да го спрат"}
{"url": "https://www.dnes.bg/snimka-na-denia/2018/08/14/poredna-liatna-jega-temperaturite-stigat-do-35-c.384957", "text": "И днес отново ще е слънчево. След обяд над по-голямата част от страната ще се появи висока облачност, над югозападните райони и средна, но само на отделни места там ще превали слаб дъжд. Ще духа слаб, в Дунавската равнина и източните райони до умерен вятър от изток-югоизток.\r\nМаксимални температури между 30 и 35 градуса, в София около 29 градуса, сочи  на синоптиците от НИМХ при БАН.\r\nПо Черноморието ще бъде слънчево с до умерен източен вятър. Максималните температури на въздуха: 27-29 градуса. Температурата на морската вода е 26-27 градуса. Вълнението на морето ще бъде 2-3 бала.\rНад планините ще бъде слънчево, след обяд с висока, а над масивите от Югозападна България и средна облачност и на отделни места там ще превали слаб дъжд. Ще духа до умерен източен вятър. Максималната температура на височина 1200 метра ще е около 24 градуса, на 2000 метра - около 17 градуса.\r\nВ средата на седмицата ще остане предимно слънчево, със слаб, в източните райони до умерен вятър от изток-североизток. Температурите ще се повишат с още градус-два.\r\n ", "date": "2018.08.14", "title": "Поредна лятна жега. Температурите стигат до 35°C"}
{"url": "https://www.dnes.bg/notifikacii/2018/08/14/moshtta-na-id-30-000-deistvashti-chlenove-v-siriia-i-irak.384958", "text": "Нов доклад на ООН сочи, че \"Ислямска държава\" разполага с близо 30 000 членове в Сирия и Ирак, почти поравно разпределени в двете страни, а глобалната й мрежа представлява нарастваща заплаха, също като тази на \"Ал Каида\", съобщи Асошиейтед прес.\n\n\n\r\nВ изготвения от експерти доклад до Съвета за сигурност на ООН, разпространен вчера, се казва също, че вероятно в Сирия и Ирак ще оцелее една редуцирана \"прикрита версия\" на ядрото на \"Ислямска държава\", която има \"значителен\" брой свързани с нея поддръжници в Афганистан, Либия, Южна Азия и Западна Африка.\r\nСпоред доклада глобалната мрежа на Ал Каида \"продължава да показва издръжливост\", като свързаните с нея групировки и съюзници са много по-силни от Ислямска държава, включително в Сомалия, Южна Азия и районът Сахел в Африка.\rМакар че много бойци и командири от ИД са били убити в боевете, а много други бойци и поддръжници са напуснали района на конфликта, експертите казват, че голям брой все още се намират в Сирия и Ирак, като някои се бият, а \"други се укриват сред подкрепящи ги общности и градски райони\".\r\nВ доклада се отбелязва, че оценката за настоящия брой джихадисти в Ирак и Сирия е получена от правителства, които не са посочени поименно. Предполагаемият брой между 20 000 и 30 000 включва \"значителен компонент от хиляди активни чуждестранни терористи\", посочват експертите, зитирани от БТА.\r\nПотокът от чуждестранни бойци към ИД в Сирия и Ирак е спрял, но потокът в обратна посока, макар и по-бавен от очакваното, продължава да е сериозно предизвикателство, според доклада.", "date": "2018.08.14", "title": "Мощта на ИД: 30 000 действащи членове в Сирия и Ирак"}
{"url": "https://www.dnes.bg/crime/2018/08/14/po-noshtite-spipaha-dvama-piiani-shofiori-v-dobrich.384978", "text": "Двама пияни водачи на автомобили спипаха полицаите в Добрич само в рамките на 3 часа през изминалата нощ, съобщават от МВР.\r\nНа 13 август, около 23:00 часа, в областния град е спрян за проверка лек автомобил \"Рено\" с добричка регистрация, управляван от неправоспособен 62-годишен водач. \r\nПри извършената проверка за употреба на алкохол с техническо средство, цифровата индикация отчита наличието на 1,80 промила в издишания от водача въздух. По случая е образувано бързо полицейско производство.\r\n4 часа по-късно, около 02:05 часа, в град Добрич е спрян за проверка лек автомобил \"Фолксваген\" с добричка регистрация, управляван от 48-годишен мъж от село Стефаново, обл. Добрич. \r\nПри извършената проверка с техническо средство, цифровата индикация отчита наличието на 2,09 промила в издишания от водача въздух. Мъжът е задържан за 24 часа. По случая е образувано бързо полицейско производство.", "date": "2018.08.14", "title": "По нощите: Спипаха двама пияни шофьори в Добрич"}
{"url": "https://www.dnes.bg/eu/2018/08/14/kola-se-vriaza-v-ogradata-na-parlamenta-v-london-ima-raneni.384983", "text": "\r\n \r\n \r\nКола се вряза в огражденията на Уестминстърския дворец, където се провеждат заседания на британския парламент. \n\r\nШофьорът вече е задържан, съобщиха от лондонската полиция. \n\r\nПо какви причини водачът се е врязал в огражденията на сградата на британския парламент не се съобщава, посочва Би Би Си. \n\r\nИма пострадали пешеходци, съобщиха правоохранителните органи. \n\r\nТочни данни за броят и състоянието им няма. \n\r\nПозовавайки се на очевидци, „Дейли мейл“ съобщава, че инцидентът е станал около 7,30 ч. Минувачи видели как автомобил със сребрист цвят се врязал в оградата и чули силен трясък. \r\n                    \r\n                    \r\nНа мястото пристигнали въоръжени полицаи, измъкнали шофьора от колата и го отвели. \n\r\nОколните улици в центъра на Лондон са отцепени.\n\r\nЗа момента не е ясно дали става въпрос за злополука или за нападение.\n\r\nПрез последните години Великобритания стана мишена на няколко смъртоносни терористични атаки, една от които край парламента.\r\n ", "date": "2018.08.14", "title": "Кола се вряза в оградата на парламента в Лондон, има ранени"}
{"url": "https://www.dnes.bg/obshtestvo/2018/08/14/5-dni-nevedenie-i-tyrgovskiiat-registyr-trygva-ot-utre.384968", "text": "Търговският регистър ще започне да работи поетапно от утре (15 август), съобщи .  Тогава ще могат да бъдат извършени и справки за актуалното състояние на фирмите, съобщиха от Агенцията по вписванията. \n\r\nСайтът на Търговския регистър спря да работи на 10 август, а според съобщението, което излиза на началната страница, става ясно, че причините за срива са били изцяло технически. От Агенцията по вписванията уверяват, че не става въпрос за злонамерена външна намеса. \n\r\nПрокуратурата, ДАНС и МВР са сезирани от министъра на правосъдието и все пак проверяват случая. За отстраняването на проблема са ангажирани денонощно екипи на поддържащи фирми и IT експерти, както и други държавни ведомства. Приложен е авариен План за действие за възстановяване на пълната функционалност на регистъра.\n\n\n\n\r\r\n                    \r\n                    Сривът на Търговския регистър се случва непосредствено след залавянето на групата на Митьо Очите, при което стана ясно, че шефът на общинския съвет Бенчо Бенчев е помогнал за откриването на издирвания, а освен това чрез справки в Търговския регистър стана ясно, че Бенчев е съдружник в охранителната филма \"Аркус-Сигурност\", собственост на Иван Владимиров, в която Митьо Очите работи като консултант. \n\r\nОсвен това, стана ясно също, че синът на Иван Владимиров – Методий Владимиров е зам.директор на Бургаския затвор, в който несебърския бос излежаваше своята присъда. \n\r\nСлед справките и излязлата наяве информация за връзките между бизнеса, властта и криминалния свят, Търговският регистър изведнъж се срина. Случайност!?\n\r\n ", "date": "2018.08.14", "title": "5 дни неведение и... Търговският регистър тръгва – от утре"}
{"url": "https://www.dnes.bg/stranata/2018/08/14/bashtata-na-padnaloto-bebe-ne-e-bilo-v-kritichno-systoianie.384981", "text": "Детето ми не е било в критично състояние, изписаха се куп лъжи по случая. Това заяви бащата на падналото бебе в Черноморец преди два дни.\n\r\nТой призна, че инцидент е имало, но в нито един момент детето не е било в критично състояние, каквато бе първоначалната информация. \r\nСпоред нея, майката на детето, 33-годишна софиянка, го изпуснала за малко от поглед докато търсела памперс да го преобуе.\r\n\"Чудя се как да успокоявам жена си. Детето ни е добре, в момента е под наблюдение и утре го изписват от болницата. В нито един момент животът му не е бил в опасност\", категоричен бе пред Dnes.bg бащата.", "date": "2018.08.14", "title": "Бащата на падналото бебе: Не е било в критично състояние! "}
{"url": "https://www.dnes.bg/temida/2018/08/14/biznesmenyt-benchev-s-dve-obvineniia-i-solidna-garanciia-50-bona.384982", "text": "Районната прокуратура в Бургас повдигна две обвинения на замeстник-председателя на Общинския съвет в Бургас Бенчо Бенчев.\r\nПървото: за това, че е помогнал на Димитър Желязков - Митьо Очите да избегне наказателно преследване\r\nВторото: държал е боеприпаси в дома си без разрешение.\n\n\n\n\n\r\nНа Бенчев е наложена и парична гаранция от 50 хиляди лева, както и забрана за напускане на страната.\r\n\"Не приемам обвиненията. Срещата с Димитър Желязков беше случайна\", каза Бенчев преди да влезе в Окръжната следствена служба в Бургас, където пристигна със своя адвокат Иво Найденов. \r\nТой от своя страна каза, че очаква прекратяване на производството срещу клиента му заради липсата на доказателства. \r\r\n                    \r\n                    \"Искаме истината да излезе наяве\", подчерта адвокатът. \r\nСпоред Найденов, повдигането на обвинения на Бенчо Бенчев за укриването на Димитър Желязков-Очите \"не означава, че той е престъпник\". \r\nОбщинският съветник и бизнесмен трябваше да се яви още вчера в следствието, но го отложи с един ден заради ангажимент на защитника му. \r\nПрипомняме ви, че Бенчев беше сред арестуваните при акцията по задържането на Димитър Желязков в Истанбул. Именно на негово име били резервирани стаите в хотела, в който задържаха Очите.\r\n ", "date": "2018.08.14", "title": "Бизнесменът Бенчев с две обвинения и солидна гаранция... 50 бона"}
{"url": "https://www.dnes.bg/football/2018/08/14/jekov-izrigna-maurides-tepyrva-shte-kysa-mreji.384976", "text": "Легендарният голмайстор на ЦСКА Петър Жеков е с чудесни впечатления от представянето на новия нападател на \"Българска армия\" Мауридес. Бразилецът вкара и двата гола за успеха на ЦСКА над Славия в неделя вечер и вече има 8 попадения от 7 мача.\n\r\n\"Ще вкарва още повече, той тепърва навлиза във форма, засега не е стигнал тавана си. Вторият му гол срещу Славия си беше майсторски. Такова изпълнение с глава малко нападатели го могат. Пасва като дялан камък, а най-хубавото е, че бележи не само за първенството, а и в Европа\", отсече Жеката пред \"Тема:Спорт\".\n\r\n\"Според мен е по-добър от Фернандо Каранга и нищо чудно да стане голмайстор на първенството. Стига да е здрав, не мисля, че има някакви проблеми да го направи. Не е много техничен, но за сметка на това се стреми да отиграва с по едно докосване.\r\n                    \r\n                    \r\nПрави и доста добър тандем с Кирил Десподов. Видяхме и срещу Славия - два паса на Кирил и два гола. Какво повече може да се иска. Отдавна не съм усещал публиката да се радва по този начин\", отбеляза голмайстор №1 в историята на А група.\n\r\nТой анализира и предстоящия реванш от третия предварителен кръг на Лига Европа срещу датския Копенхаген. Първата среща в София завърши с успех 2:1 за датския тим, който постигна обрат след червен картон на Божидар Чорбаджийски и дузпа за нарушение на Десподов.\n\r\n\"В Копенхаген трябва да атакуваме. През второто полувреме на първия мач само се отбранявахме и нямаше как да не допуснем гол\", заключава Жеков.\r\n", "date": "2018.08.14", "title": "Жеков изригна: Мауридес тепърва ще къса мрежи"}
{"url": "https://www.dnes.bg/obrazovanie/2018/08/14/dneshnite-deca-na-bylgariia-biiat-gi-vkyshti-psihirat-gi-v-uchilishte.384970", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n7 от всеки 10 деца в България стават жертва на насилие в семейството. Основната причина за строгото поведение най-често са оценките в училище. Данните от проучването на Синдиката на българските учители и Института по криминология показват висок процент на упражнена агресия към децата, но и към техните учители.\n\r\n\"Насилието, издевателството и агресията са изключително разпространени в обществото ни. Досега не е намерен лек за това, факторите са многопосочни. Това ни накара заедно с Института по криминология да направим изследвания през 1999, 2001 и 2007 г. В момента подготвяме следващото изследване, което ще представим на 5 октомври\", каза председателят на Синдиката на българските учители Янка Такева.\n\r\n                    \r\n                    \r\nПред  тя посочи стряскаща статистика, че 75% от учениците търпят вербални насилия, а 60% от тях търпят насилия в семейството.\n\r\n\"Едни родители, които нямаха добър модел на родителство, сега са родители и повтарят този въпроизводствен модел\", посочи тя.\n\r\nТакева подчерта важността на взаимовръзката между родителите и учителите, позовавайки се на анкета, която показва, че около 28% са безотговорните родители, които даже не пускат децата си на училище.\n\r\n\"Да си родител е най-сложното нещо в днешния свят. Средата е много променена. Поколонието, родено през новия век, е друг психичен продукт. Аз-ът е най-висшата ценност за тях. Децата на 21 век разпознават някои типове поведение спрямо тях като насилие. Те са най-чувствителни към вербалното насилие\", обясни психологът Христо Монов.\n\r\nНай-често става насилник този, който е бил жертва на насилие, отбеляза той.\r\nХристо Монов бе категоричен, че българското училище е обществената институция, която не е позволила пълния разпад на обществото ни по време на Прехода.\r\n\"Всичко това го изнесе на гърба си българският учител. Нека не разчитаме само на него. Голяма част от състава е в предпенсионна възраст. Първите ни будители са били българските учители, нека им върнем този статут\", призова психологът.", "date": "2018.08.14", "title": "Днешните деца на България: Бият ги вкъщи, психират ги в училище... "}
{"url": "https://www.dnes.bg/zvezdi/2018/08/14/djystin-timbyrleik-stava-pisatel-pyrvata-mu-kniga-oktomvri.384985", "text": "Първата книга на Джъстин Тимбърлейк, наречена \"Hindsight\", ще излезе на 30 октомври, съобщи самият той. В нея ще има истории от звездния живот на певеца, както и разкази за детството му и развитието на кариерата му. \r\nДжъстин качи снимка в Instagram, на която позира с книгата и написа: \"Работих по това доста време и съм щастлив най-накрая да ви покажа моята първа книга - Hindsight. Нямам търпение да споделя тези снимки и истории с вас. Тя излиза на 30 октомври\". Той е благодарил и на екипа, който е помогнал за издаването на книгата.\r\n \r\nПървите глави са посветени на детството му, а след това има разкази за началото на певческата му кариера в момчешката банда NSYNC. Разкриват се интересни детайли за направата на хита \"SexyBack\" от 2006 г., както и какво коства продуцирането на живи предавания.\r\n \r\nВ официалното съобщение за медиите звездата казва: \"Работата по тази книга беше невероятен процес за мен. Животът ми беше пълен с много прекрасни хора, които ми помогнаха да стана творецът, който съм днес\".\r\n \r\nОще по темата четете в ", "date": "2018.08.14", "title": "Джъстин Тимбърлейк става писател: Първата му книга – октомври"}
{"url": "https://www.dnes.bg/stranata/2018/08/14/simeonov-vs-shuma-specheli-bitkata-a-voinata.384977", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСлед акцията на Валери Симеонов по Черноморието два емблематични бара ще затворят врати. Това са \"Какао Бийч\" в Слънчев бряг и бар \"Хедон\" в Созопол, които няма да работят за неопределен период от време. \r\nПричината за крайната мярка в разгара на летния сезон е, че двете заведения системно са нарушавали издадените предписания на Регионалната здравна инспекция и не са спазвали Закона за защита от шума в околната среда. \r\nПопулярните заведения са провеждали концерти на открито след 23 часа и отказвали да спрат музиката.\n\n\r\nПред телевизия , обаче, собственикът на \"Какао Бийч\" заяви, че заведението работи нормално и не е затворено. \r\r\n                    \r\n                    \"Битката на вицепремиера на Валери Симеонов с шума си има предистория. Не знам до каква степен е смутил бизнеса на собствениците, тъй като разбрахме, че баровете функционират. Не мисля обаче, че това е проблемът. Не мога да си представя, че има хора, които са отишли в Слънчев бряг, за да \"почиват здравословно\", коментира в студиото на \"България сутрин\" PR експертът Соня Момчилова.\r\nПо нейни думи трябва да бъде дефиниран профила на българските курорти, за да стане ясно дали това ще са места за отдих или пък за шумни купони. \r\n\"Случващото се в момента показва, че в държавата ни всеки си мисли, че законът важи за всеки друг, но не и за него. Тези заведения не могат да отворят освен, ако съдът не затвори очите си и за пореден път не позволи подобно безобразие да продължи. Не вярвам обаче, че магистратите ще дръзнат да си позволят това\", каза журналистът Кристина Кръстева.", "date": "2018.08.14", "title": "Симеонов VS. шума – спечели битката, а войната?"}
{"url": "https://www.dnes.bg/obshtestvo/2018/08/14/nabirat-pari-za-film-za-hadji-dimityr-i-stefan-karadja.384990", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДарителска кампания набира средства за документален филм за Хаджи Димитър и Стефан Караджа. Автор на идеята е режисьорът и сценарист Олег Ковачев.\n\r\n\"Не успях да се класирам за субсидия във филмовия център и затова се обръщам към всички родолюбиви българи. Необходимите средства са минимум около 10 000 лв\", каза в студиото на \"България сутрин\" Олег Ковачев.\n\r\nТой сподели, че за него Хаджи Димитър и Стефан Караджа се нареждат непосредствено след Левски и Ботев по величие.\n\r\n\"През 2018 г. се навършват 150 години откакто двамата български герои, знаещи, че ще изгубят живота си, повеждат четата към България. Всички дарители ще бъдат изписани в надписите на филма и имената им ще останат в историята, заедно с лентата за двамата български войводи, загинали само на 28 години\", обясни още Ковачев пред Bulgaria ON AIR.\r\n                    \r\n                    \r\nЗа частни лица, които искат да помогнат, е открита следната сметка:\n\r\nПърва инвестиционна банка IBAN BG14FINV915010BGN096Z6 BIC FINVBGSF Олег Ковачев-за филма за Хаджи Димитър и Стефан Караджа\n\r\n\r\n ", "date": "2018.08.14", "title": "Набират пари за филм за Хаджи Димитър и Стефан Караджа"}
{"url": "https://www.dnes.bg/notifikacii/2018/08/14/dokazano-dietite-ne-deistvat-io-io-to-garantirano.384979", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         \r\nДоказано е, че диетите не действат и крият здравословни рискове. Това подчерта експертът по здравословно хранене Яна Данаилова, коментирайки пред  опасностите от бързите диети и рязкото отслабване.\n\r\n\"Сериозното ограничаване на калорийния прием ограничава и хранителните вещества, които са жизненонеобходими за нашето тяло. Забавят се метаболитните процеси и горим много по-малко калории. Йо-йо ефектът ни е гарантиран\", обясни нутриционистът.\n\n\r\nДанаилова отбеляза, че се раждаме уникални и различни, но в обществото се налага възприятие за красота. По думите ѝ това води до непрестанни опити хората да пригодят тялото си към този общоприет стандарт за красота. Развитието на нутрициологията залага на уникалния подход, подчерта Данаилова.\r\nФитнес инструкторът Лазар Радков посочи, че резултатът зависи от това как ще бъдат приложени диетите. Според него дългосрочно работят само навиците на човек.\r\n\"Бързата загуба на тегло не е особено препоръчителна\", съгласи се той, но добави, че при хора със силно затлъстяване бързата загуба на килограми може да окаже положително влияние.\r\nРадков обърна специално внимание на съня и го определи като \"супер важен\". Ако не спим достатъчно тръгва каскада от негативни реакции, а апетитът ни е с 20% нагоре, стана ясно от думите му.\r\nВ \"България сутрин\" фитнес инструкторът препоръча да спим между 7 и 9 часа - в зависимост от натоварването. И добави - спим ли под 7 или над 9 часа, повишаваме риска от сърдечно-съдови заболявания.\r\nЯна Данаиолова апелира за трайна промяна на тялото, променяйки начина на движение и начина на хранене. \r\nПо думите ѝ младите момичета и момчета, които спазват диети в пубертета, повишават с 30% риска да страдат от затлъстяване в зряла възраст.\r\n\"Диетата е стрес, води до непрестанно напрежение, отключва вманиачаване в храната, води до вътрешни разстройства\", подчерта нутриционистът. ", "date": "2018.08.14", "title": "Доказано: Диетите не действат! Йо-йо-то гарантирано!?"}
{"url": "https://www.dnes.bg/obrazovanie/2018/08/14/mobilni-telefoni-v-chas-da-no-samo-za-uchene.384987", "text": "Учениците да ползват мобилни телефони и устройства, но само за учене. Това коментира просветният министър Красимир Вълчев в отговор на въпрос дали трябва да има телефони в час. \r\n\"Мобилни телефони и разговори – не, дисциплината е важна за придобиване на знания. Мобилни устройства и учене чрез тях – да, все пак знаем, че днес цифровите технологии променят както живота ни, така и начина на учене. Този дебат го водихме с колегите министри на образованието в рамките на Европейския съюз и това, което надделява като политика в другите европейски страни, е обучение чрез информационни технологии така, че да не бъде за сметка на социално-емоционалните компетентности\", каза той пред bTV.\r\n                    \r\n                    \r\nМинистър Вълчев обясни, че е по отношение на мобилните телефони различите учители тестват различни подходи.\n\r\n\"Директорът на 51 СУ ми казва, че е пробвал и едното, и другото – първо да забрани телефоните, а след това да ги разреши. Факт е, че когато телефоните са били разрешени, резултатите са много по-добри – с важното уточнение те да се ползват за целите на учебния процес. Решението на проблема с ползването на телефони в час е налагане на дисциплина от страна на учителите и училището. Законът трябва да се спазва“, коментира образователният министър.\n\r\nНа въпрос дали МОН е инвестирало достатъчно, за да има дигитално образование, Вълчев отговори: \"Поехме ангажимент всички училища да имат безплатен wifi. В момента близо 1100 училища имат такъв, който покрива минимум 80% от класните стаи. Ще правим и т.нар. образователен облак – отворен достъп до образователно съдържание\", каза още той.\n\r\nВълчев коментира и учителските заплати.\n\r\n\"Минималната заплата, която в момента е 760 лв. за длъжността младши учител и учител, ще се увеличи на 920 лв. – това е основната заплата. Иначе средната брутна заплата, е около 1080 лв. Тя е близка до общата средна на страната. След увеличението тя ще стане близо 1300 лв. – това е брутната. А нетната вероятно ще е между 1000 и 1100 лв., но това е индивидуално и зависи от клас прослужено време и т.н.\", обясни министърът.\n\r\n\"В края на мандата една нетна учителска заплата трябва да бъде над 1500 лв., а минималната – над 1300 лв.\", добави министърът.\n\r\nТой посочи, че малко преди 15 септември има дефицит на учители, като най-трудно се намират педагози по информационни технологии, физика и математика. \"Средната възраст на един български учител е около 50 години\", заяви Вълчев.", "date": "2018.08.14", "title": "Мобилни телефони в час? Да, но само за учене!"}
{"url": "https://www.dnes.bg/notifikacii/2018/08/14/iskash-ili-ne-google-sledi-pochti-vinagi-kyde-si.384973", "text": "Google записва местоположението на ползвателите на услуги, дори ако те категорично отказват това. Това става ясно от разследване от Associated Press (AP), което е било потвърдено от учени по компютърни науки в Принстън.\r\nСпоред анализа някои услуги на Android и за iPhone съхраняват автоматично движенията, дори ако потребителят е деактивирал това в настройките за поверителност или това е било отказано при поискване за някои приложения - например Google Maps.\r\nТази навигационна услуга, например, получава информация, когато даден потребител отвори приложението, а автоматичните ежедневни актуализации на времето за телефони с Android дават приблизителна оценка за местоположението на потребителя. Изследователите по компютърни науки в Принстънския университет са потвърдили констатациите на Associated Press.\rОфициалното обяснение на Google е, че тя популяризира автономността на потребителите, когато става въпрос за решаването на каква информация за себе си да споделят те: \"Можете да изключите историята на местоположенията по всяко време. Историята на местоположенията е изключена, местата, които посещавате, вече не се съхраняват\", пише в страницата за поверителност на компанията. Но AP твърди, че това не е вярно. Дори да поставите на пауза \"Историята на местоположенията\", някои приложения на Google автоматично съхраняват данни за местоположението, обвързани с времето, без разрешение.\r\nДанните за местоположението се появяват в профила в Google - според компанията, за да подобри тя услугите си.\r\nМогат ли все пак потребителите да защитят данните си\r\n ", "date": "2018.08.14", "title": "Искаш или не... Google следи почти винаги къде си!"}
{"url": "https://www.dnes.bg/mish-mash/2018/08/14/zdravoslovni-prichini-da-iadem-poveche-smokini.384942", "text": "Смокините са сладък, сочен и много вкусен плод. Те могат да се консумират както пресни, така и сушени. \r\nПресните смокини са невероятно полезни, защото оказват благотворно влияние в много области – борят се със запека, лошото храносмилане, облекчават дори кашлицата, бронхита, имат огромни количества антиоксиданти, неутрализиращи свободните радикали.\r\n\r\n\r\n \r\nНаличието на хранителни вещества в този плод е наистина впечатляващо. Смокините са изключителен източник на витамин А, В1, В2, калций, желязо, фосфор, манган, натрий, калий, хлор.\r\n \r\n\r\n \r\n\r\n \r\nФибрите в смокините помагат за изгарянето на мазнините и ускоряването на метаболизма. Все пак, те са калоричен плод с висок гликемичен индекс, което означава, че с количеството им не трябва да се прекалява.\r\n \r\n\r\n \r\nСмокините съдържат освен фибри, които понижават холестерола, и пектин. Той също влияе изключително добре върху нивата на лошия холестерол, което предотвратява натрупване на плаки по стените на съдовете и втвърдяването им.\r\n\r\n\r\n \r\nВ смокините се съдържат завидни количества омега-3 и омега-6 мастни киселини, които подобряват сърдечносъдовото здраве. Тези мастни киселини намаляват риска от коварни и животозастрашаващи заболявания на сърцето. Смокините имат свойството да потискат ефекта на триглицеридите върху сърдечносъдовата система, а те са основен фактор в развитието на подобни заболявания.\r\n\r\n", "date": "2018.08.14", "title": "Здравословни причини да ядем повече смокини"}
{"url": "https://www.dnes.bg/knigi/2018/08/14/romanyt-izpoved-lara-bezstrashno-otkroven-za-jenskite-roli.385024", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРоманът \"Лара\" е дебютната книга на писателката Ния Йотова. Книгата разказва за живота между България и Австралия и е безстрашно откровена за ролите на съвременната жена, която съчетава грижите за дома и успеха в корпоративния свят. \n\r\n\"Книгата съдържа 100% от мен и е до 90% автобиографична. Лара е най-добрата възможна версия на Ния\", заяви авторката в студиото на \"България сутрин\" по . \n\r\nПисателката работи в софтуерна филма и започва да пише книгата като на шега. Определя романа като автотерапия, а цялата история е свързана с реални събития от живота на авторката. \r\n                    \r\n                    \r\n\"Започнах да пиша тази книга в момент, в който работата ми беше скучна и не ме вдъхновяваше.\", сподели Ния Йотова. \n\r\nКнигата е изповед за душевния свят на авторката, която споделя страховете си, желанията си и всички свои преживявания. \n\r\n\"Била съм искрена на 1 милион процента за страшно много неща. Надявам се, че ще помогна на хората да бъдат искрени със себе си\", отбеляза Ния пред Bulgaria ON AIR и сподели с радост, че има сериозна обратна връзка от читателите.\n\r\nКнигата е помогнала и в отношенията с нейния съпруг, помагайки му да види себе си и семейството си отстрани, както и да внимава повече в отношението си към Ния.", "date": "2018.08.14", "title": "Романът-изповед \"Лара\" – безстрашно откровен за женските роли"}
{"url": "https://www.dnes.bg/eu/2018/08/14/pomleni-koli-kamioni-desetki-zaginali-pri-srutvaneto-na-viadukta.385027", "text": " \r\nДесетки хора са загинали при срутването на виадукт близо до Генуа, съобщи италианска телевизия. \n\r\nРухнал е около 200-метров участък от естакада на италианската магистрала А-10 в района на Генуа. Мостът е паднал върху индустриална зона и сгради отдолу.\r\nВъзможно е в този момент по моста да се се движели автомобили.\n\r\nЕкипи на пожарната и спасители работят на мястото на инцидента, включени са и специално обучени кучета. \n\r\nДвижението в двете посоки по А10 е спряно.\r\r\n                    \r\n                    \r\nИталианският министър на транспорта Данило Тонинели нарече случилото се \"огромна трагедия\".\n\r\nЖурналист от местният канал \"Теледженова\" каза за телевизия \"Скай Ти Джи 24\", че е видял поне осем-девет смачкани автомобила под отломките. \n\r\n\"Картината е апокалиптична\", добави журналистът.\n\r\nСпоред Асошиейтед прес, която се позовава на италианска информационна агенция, автомобилите са поне 10.\n\r\nПожарната служба потвърди в Тwitter рухването на моста Моранди и каза, че е започнала голяма спасителна операция.\n\r\nПолицията уточни, че инцидентът е станал в условия на проливен дъжд.\n\r\nИталианската осведомителна агенция АНСА поясни, че бетонният мост по магистрала А10 е рухнал от около 100 метра височина.\n\r\nИталианската телевизия показа кадри на разрушения мост, строен през 60-те години на миналия век. През 2016 г. съоръжението е било ремонтирано.\r\n \r\n", "date": "2018.08.14", "title": "Помлени коли, камиони... Десетки загинали при срутването на виадукта"}
{"url": "https://www.dnes.bg/sofia/2018/08/14/vajni-sa-mestata-za-parkirane-a-zeinalite-dupki-drug-pyt.385000", "text": "\n\r\nТоку-що разчертани места за паркиране до стари зейнали дупки възмутиха потребители на социалната мрежа.\r\n\"Първо ще начертаем паркоместата, а дупките - когато му дойде времето\", обобщи ситуацията по столичната улица ул. Георг Вашингтон Асен Велинов. Той публикува и снимки във Facebook.\r\n\"И дупките ще оправят, когато стане зона\", предполага потребител в коментар под поста.\r\nДруг пък пише, че ще ги запълнят със студен асфалт и след време пак ще зейнат.\r\nЕдин от коментаторите пък се възмущава на \"простотията\" да слагаш асфалт върху павета.\r\nНа една от снимките под откъртения асфалт се виждат старата настилка от павета.", "date": "2018.08.14", "title": "Важни са местата за паркиране! А зейналите дупки – друг път!"}
{"url": "https://www.dnes.bg/snimka-na-denia/2018/08/14/prognozata-sriadata-ostava-slyncheva-i-topla.385006", "text": "Топло и слънчево остава времето и в сряда, сочи  на НИМХ-БАН.\n\r\nПрез нощта ще е предимно ясно, а утре ще е предимно слънчево. Ще има и временни увеличения на облачността, но само на отделни места, главно в планинските райони на Югозападна България, след обяд ще превали слабо. \n\r\nЩе духа слаб, в Дунавската равнина и източните райони до умерен вятър от североизток. Максималните температури ще са предимно между 30 и 35 градуса.\n\r\nНад Черноморието ще бъде предимно слънчево с до умерен североизточен вятър. Максималните температури ще са от 28 до 31 градуса. Температурата на морската вода ще е около 27 градуса. Вълнението на морето ще бъде 3 бала.\r\nНад планините ще бъде предимно слънчево, с временни увеличения на облачността, но главно след обяд, на отделни места в масивите на Югозападна България, ще превали слаб дъжд. Ще духа до умерен вятър от изток-североизток. Максималната температура на височина 1200 метра ще е около 24 градуса, на 2000 метра - около 17 градуса.\n\r\nВ четвъртък и петък ще бъде предимно слънчево, със слаб, в източните райони до умерен североизточен вятър. Преобладаващите максимални температури през тези два дни ще са между 31 и 36 градуса.", "date": "2018.08.14", "title": "Прогнозата: Срядата остава слънчева и топла"}
{"url": "https://www.dnes.bg/temida/2018/08/14/benchev-vzel-ochite-ot-solun-i-posle-v-istanbul.385010", "text": "Замeстник-председателят на Общинския съвет в Бургас Бенчо Бенчев е взел Димитър Желязков от Солун на 2 август с един от автомобилите си и го е отвел в Турция. \r\nВ периода от 2 до 4 август той му е предоставил стая в хотел \"Рамада\" на неговото име, съобщи на брифинг окръжният прокурор на Бургас Георги Чинев.\r\nТой уточни, че срещу Бенчев са повдигнати две обвинения  - за укриване, за което се предвижда до 5 г. лишаване от свобода, но не по-тежко от наказанието за укривания и за държане на боеприпаси без надлежно разрешително, пише .\n\n\n\n\n\r\r\n                    \r\n                    В спалнята на Бенчев в имението му в кв. \"Меден рудник\" са открити 57 броя бойни фабрично произведени патрони, калибър 7,62 по 32 мм., уточни Чинев. За това престъпление законът предвижда от 2 до 8 г. лишаване от свобода.\r\nОтносно наложената на Бенчев мярка за неотклонение парична гаранция в размер на 50 000 лв. окръжният прокурор на Бургас заяви, че тя е съобразен с имущественото състояние на обвиняемия и по делото имало събрани достатъчно доказателства за това.\r\nМаксимално допустимият срок, в който Бенчев може да внесе гаранцията, е 15 дни от днес, уточни Чинев. Все още обаче не е ясно дали мярката за неотклонение, както и наложената забрана на общинаря да напуска страната, ще бъдат обжалвани.\r\n\"За първото обвинение в медийното пространство достатъчно дълго бе обяснявано, даже доколкото си спомням зам.-главният прокурор Гешев каза, че може би ще бъде повдигнато такова обвинение. За другото смятам, че няма доказателства. Бенчев има две оръжия, откритите боеприпаси са за тях, няма извършено престъпление. Прокуратарта вероятно е повдигнала това по-тежко обвинение, за да наложи забрана за напускане пределите на България. Не виждам с какво г-н Бенчев е опасен. Той не е имал намерение да се укрива. Не считам тази мярка за наложителна и задължителна. Емоциите ще отминат, надявам се прокуратурата обективно да изясни какво се е случило, съпричастен ли е Бенчо Бенчев\", заяви адвокат Иво Найденов, защитник на Бенчев. \r\n ", "date": "2018.08.14", "title": "Бенчев взел Очите от Солун и после в Истанбул..."}
{"url": "https://www.dnes.bg/eu/2018/08/14/piian-afganistanec-namushka-chetirima-vyv-franciia.385009", "text": "Пиян младеж от Афганистан, кандидат за убежище във Франция, намушка снощи с нож четирима души в центъра на югозападния френски град Перигьо. Това съобщи днес източник, близък до следствието, предаде Франс прес, цитирана от БТА.\r\nДеветнайсетгодишният мигрант нападал случайни минувачи, заплашвайки ги с нож. \r\nГол до кръста, закачал млади момичета пред жилището си. \r\nПо-късно намушкал леко възрастен човек, живеещ наблизо, и по-сериозно – друг - 64-годишен мъж, чийто живот обаче бил извън опасност.\r\nСпоред местния печат се наложило санитари да обезвредят нападателя, който ранил двама от тях. \r\nАгресивният младеж е задържан и поставен под стража.", "date": "2018.08.14", "title": "Пиян афганистанец намушка четирима във Франция"}
{"url": "https://www.dnes.bg/eu/2018/08/14/apokaliptichna-kartina-11-jertvi-ot-srutvaneto-na-mosta-v-italiia.385035", "text": "\n\r\nЕдинадесет души са загинали при рухването на част от виадукт над индустриална зона в италианския град Генуа, съобщи италианското вътрешно министерство.\r\nИнцидентът стана при внезапна буря с проливен дъжд. Под отломките има смачкани автомобили, предаде Асошиейтед прес, като се позова на местни медиии на полицията.\r\nПо-рано директорът на центъра за спешни обаждания в Генуа каза, че пострадалите са десетки, посочва Франс прес.\r\nИталианският министър на транспорта Данило Тонинели нарече случилото се \"огромна трагедия\".\r\nПожарникарите казаха, че от срутването са били засегнати около 20 автомобила.\r\r\n                    \r\n                    \"Картината е апокалиптична\", каза журналист от мястото на злополуката.\r\nМинистърът на вътрешните работи Матео Салвини съобщи, че на мястото на инцидента работят около 200 пожарникари.\n\n\r\nТелевизия \"Скай Ти Джи 24\" поясни, че е паднал 200-метров участък от моста Моранди на автомагистрала А10, която стига до Франция и популярни места за почивка в други райони на Италия.\r\nИнцидентът става в навечерието на утрешния голям италиански празник \"Ферагосто\" и движението вероятно е било по-натоварено от обикновено, тъй като много италианци са поели към плажовете или планините.\r\nБетонният мост Моранди е открит през 1967 г. Той е висок 90 м и дълъг малко повече от километър, като най-дългата отсечка между две подпори е 200 м.\r\nВластите предполагат, че рухването на моста е резултат от умора на конструкцията, отбеляза италианската осведомителна агенция АНСА. Съоръжението е било ремонтирано през 2016 г.\r\nВ италианските медии се появи и информация, че случилото се е терористичен акт, но засега официални коментари в тази насока няма. ", "date": "2018.08.14", "title": "Апокалиптична картина! 11 жертви от срутването на моста в Италия"}
{"url": "https://www.dnes.bg/politika/2018/08/14/voenna-hunta-krai-moreto-siderov-pita-borisov-zashto.385028", "text": "\"Искам отговор от министър-председателя Бойко Борисов дали е оторизирал действия на свои членове на правителството, които да действат по морето като представители на военна хунта, да правят каквото си искат и да безчинстват\".\n\n\r\nТова обяви в профила си във Facebook лидерът на \"Атака\" Волен Сидеров.\r\nТой настоява за извънредна точка в утрешното заседание на Министерския съвет, в която да се разгледа поведението на определени министри.\r\nИскането на Сидеров идва ден след като коалиционният му партньор Валери Симеонов обяви, че са затворени две заведения – в Слънчев бряг и в Созопол. Причината – шум и музика на открито.\r\r\n                    \r\n                    Днес лидерът на \"Атака\" даде извънреден брифинг в Бургас и обвини институциите, че действат избирателно – затварят едни заведения за сметка на други.\r\n\r\n\"В момента правителството, използвайки институции като Районната здравна инспекция, която е към министерство на здравеопазването и МВР в лицето на ОДМВР, се използват като шпиц команди към някои заведения\", каза той.\r\n\"Има заведения, в които пристигат въоръжени с маски полицаи, като при терористична акция, започва проверка на деца, младежи, девойки , проверка на лични карти, с какви автомобили са... Това убива една част от българския туристически бизнес за сметка на друга\", каза Сидеров пред журналистите и допълни: \"Други олигарси не биват закачани с пръст\".\r\nЛидерът на \"Атака\" попита публично премиера дали е командировал членове на правителството да извършват подобни действия.\r\n\"Много ще се радвам цялото правителство да се замисли и да си отговори - има ли нужда от такова правителство, трябва ли да продължи да управлява, ако то не създава благини, ако не вдига стандарта на живот, не вдига пенсиите, а се занимава с това на кого да му затворим заведението\", написа още във Facebook Сидеров.\r\n\r\nПреди това в Бургас той отиде в РЗИ и поиска от нейна представителка информация защо затварят избирателно заведения.\r\n\"Законът още е оспорван, има дебати по него, дали не е по добре да изчакате\", попита я Сидеров.\r\n\"Жалбоподателите не чакат, те подават жалби\", отвърна му служителката. Тя обясни на Сидеров, че може да получи имената им по Закона за достъп до обществена информация. ", "date": "2018.08.14", "title": "Военна хунта край морето! Сидеров пита Борисов: Защо?"}
{"url": "https://www.dnes.bg/notifikacii/2018/08/14/sprialoto-syrce-na-53-godishen-zatuptia-lekari-go-spasiha.385038", "text": "Голям мултидисциплинарен екип от Аджибадем Сити Клиник Сърдечно-съдов център, воден от  проф. Иво Петров и с експертното съдействие на проф. Юлия Джоргова, която е пионер в имплантирането на катетърни клапи в България, спаси живота на 53-годишен мъж с изключително увеличено сърце и ниска помпена функция. В операцията по имплантиране на перкутанна аортна клапа (tavi) участваха лекари от различни специалности – анестезиолози, кардиолози, кардиохирурзи и съдови хирурзи.\r\nМъжът е постъпил в болницата в критична ситуация, на границата между живота и смъртта. Стеснената аортна клапа на пациента влошава шансовете му да оцелее. Помпената функция на сърцето, която е една от основните характеристики, определящи прогнозата, е едва 15%, като в голяма част от случаите подобна стойност на изтласкване на кръвта, е несъвместима с живота. В такава тежка ситуация откритото оперативно лечение е свързано с изключително висока смъртност и единствената възможност за този пациент е поставянето на транскатетърна аортна клапа.\r\"Самата имплантация беше осъществена в условията на индиректен сърдечен масаж, сърцето на пациента практически беше спряло. Това направи изключително рискова процедурата и за наше щастие след като много точно беше имплантирана катетърната клапа и благодарение на усилията на екипа - външен сърдечен масаж, медикаменти, които подкрепят сърдечната функция, и в резултат на коригираната вече аортна стеноза, сърцето постепенно започна да възстановява своята функция. И след един критичен период от около 6 часа, през което време пациентът беше на изкуствена вентилация и циркулация с медикаменти, той постепенно започна да възстановява бъбречна функция и съответно да подобрява функцията на сърцето. Това доведе до възстановяване на хемодинамиката и съответно до постепенното възстановяване на функцията на всички органи, 18 часа след процедурата беше прекратена изкуствената вентилация. След един много бързо протекъл рехабилитационен период и раздвижване, 48 часа след интервенцията пациентът беше в отлична кондиция без никакви медикаменти, които да подкрепят сърдечната функция, с напълно самостоятелна бъбречна функция, без необходимостта от хемофилтрация. Той вече е насочен към стандартното отделение, оттук нататък престои клинично наблюдение, но прогнозата е добра.. Вярвам, че този млад човек ще успее бързо да се възстанови и да се върне към нормален начин на живот в семейството и в професията\", коментира случая проф. Иво Петров, национален консултант по инвазивна кардиология и медицински директор на Аджибадем Сити Клиник Сърдечно-съдов център.\r\n\"Специално поставянето на перкутанна клапа е най-добрият израз на разбирателство и сътрудничество между специалностите, което води до най-доброто решение за пациента. Много тежък случай и въпреки, че беше млад човек, беше много закъснял и нещата бяха драматични, включително и с тежко протичане на самата процедура, тъй като още преди да се започне съществената част на процедурата, сърцето временно спря. Но екипът се справи перфектно, сърцето тръгна и клапата беше поставена. Човекът се стабилизира и всичко завърши много добре. Чудесно се справи екипът с един особено тежък случай и чест прави на болницата. Тази методика, поставянето на аортна клапа, е най-добрият вариант на междуболнично и интердисциплинарно сътрудничество. Винаги има варианти все по-тежки пациенти, които иначе биха загинали, да бъдат спасени при добро съдействие между екипите и различните специалности“, убедена е проф. Юлия Джоргова, един от доайените на инвазивната кардиология у нас.\n\r\nТранскатетърната смяна на аортна клапа (TAVI) е минимално инвазивна интервенция, при която през артерията на бедрото се достига с катетър до  сърцето, където се разгъва и се поставя клапната протеза. Клапата е проектирана така, че да достигне и да бъде фиксирана с максимална прецизност на своето място. Процедурата има множество предимства пред отворената хирургия. \n\r\nВъзстановяването е много по-бързо и пациентите могат скоро да се върнат към нормалните си ежедневни занимания. Сведени са до минимум рисковете както по време на операцията, която не изисква спиране на сърцето, така и следоперативния риск от инфекции. Няма нужда и от доживотно приемане на противосъсирващи медикакаменти. Проучванията сочат, че методът има по-добра ефективност и сигурност и в дългосрочен план, а индикациите за използването му постепенно се разширяват и при пациенти с по-нисък риск.", "date": "2018.08.14", "title": "Спрялото сърце на 53-годишен затуптя. Лекари го спасиха!"}
{"url": "https://www.dnes.bg/stranata/2018/08/14/moreto-zavrialo-ot-safrid-da-ama-ne-vodata-e-mrysna.384996", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ сезона на отпуските всеки предпочел родното море се пита каква прясна риба да си поръча. Появи се информация, че морето завряло от сафрид. Рибарите от Бургас обаче опровергаха тази новина. Според тях уловът сега далеч не е толкова богат колкото преди няколко години.\r\n\"Сутринта от 5:00 часа съм в морето и съм хванал 3 килограма до 12:00 часа. Ако е \"завиране\" от сафрид, трябва да имам 20 килограма\", каза Стоян Стоянов.\r\nПред камерата на  колегите му обясниха, че рибата в морето намалява, защото водите са замърсени, тя няма с какво да се храни и логично не се задържа по тези места.\r\r\n                    \r\n                    \"Ако има какво да яде рибата тук, тя стои тук и се храни, наедрява, а то като няма какво да яде, тя си заминава. Отива да търси храна и влиза надълбоко\", казват рибарите.\r\nКатегорични са обаче, че сега сафридът е най-прясната риба, която може да се консумира.\r\nИнформацията за многото риба в морето пък, според рибарите, е заради \"развален телефон\".\r\n\"Ако в Ахтопол някой е хванал 2 килограма риба, до Бургас тя става 200\", споделят още те.\r\nПо думите им, за да се каже, че има много риба, уловът трябва да е между 10 и 15 килограма, а 2 кг за 5 часа са неоправдан разход на гориво.\r\nРибарите разказват също, че във водите на юг уловът винаги е по-богат.", "date": "2018.08.14", "title": "Морето \"завряло\" от сафрид? Да, ама не. Водата е мръсна!"}
{"url": "https://www.dnes.bg/eu/2018/08/14/policiiata-incidentyt-v-london-teroristichen-akt.385019", "text": "Британската полиция разглежда инцидента пред парламента тази сутрин като терористичен. Шофьорът, мъж на двадесет и няколко години, е арестуван по обвинения в тероризъм.\n\r\nАнтитерористичният отдел на лондонската полиция пое разследването на инцидента пред британския парламент тази сутрин, съобщи по-рано Скотланд ярд в Тwitter. Тогава лондонската полиция направи уговорката, че се въздържа от окончателни оценки, преди да бъдат изяснени всички обстоятелства.\n\r\nМъжът ударил със своя лек автомобил, сив \"Форд Фиеста\", колоездачи и пешеходци, преди да се забие с колата в огражденията около сградата на британския парламент в центъра на столицата Лондон.\n\n\r\r\n                    \r\n                    Той е бил сам в колата. При претърсването на автомобила засега не са открити оръжия.\n\r\nКолата се вряза в 7.37 ч. (9.37 ч. българско време) тази сутрин в огражденията около британския парламент. Според очевидци шофьорът е направил това умишлено.\n\r\nОт спешна помощ съобщиха, че при инцидента са били ранени и откарани в болница двама души, предаде Ройтерс. Смята се, че състоянието им не е сериозно.\n\r\nБританският премиер Тереза Мей каза, че в мислите си е с пострадалите при инцидента, предаде Ройтерс, като се позова на нейно изявление.\n\r\nБританският парламент е в лятна ваканция. Самата Мей е на почивка извън Великобритания.\n\r\nМиналата година във Великобритания бяха извършени няколко атентата, при които бяха убити 36 и ранени 200 души, припомня БТА. Отговорност за четири от нападенията пое групировката \"Ислямска държава\".\n\r\nПри една от тези атаки, през март 2017 г., 52-годишният Халид Масуд уби с кола четирима пешеходци на Уестминстърския мост, преди да намушка смъртоносно с нож невъоръжен полицай пред британския парламент. Нападателят бе застрелян от полицията.", "date": "2018.08.14", "title": "Полицията: Инцидентът в Лондон – терористичен акт!"}
