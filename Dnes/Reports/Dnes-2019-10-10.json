{"url": "https://www.dnes.bg/index/2019/10/10/grivna-za-kraka-na-gucci-razgnevi-socialnite-mreji.425706", "text": "Модният гигант Gucci се сдоби с нови критики в социалните мрежи. Причината – най-новият аксесоар на марката. Става въпрос за гривна за глезена, в която може да си поставите и червилото. Gucci представиха дизайна си по време на шоуто за колекцията пролет-лято 2020 в Милано.\r\nСоциалните мрежи обаче не бяха толкова впечатлени от идеята на марката и я засипаха с критики. Някои посочиха, че аксесоарът прилича по-скоро на полицейска гривна, която се използва за престъпници, пуснати под домашен арест. А златните червила на Gucci, които бяха поставени в държачите, потребителите ги свързаха с куршуми.\r\n„Кога полицейските гривни се превърнаха в мода?“, пита един потребител на Туитър. Други пък са разделени в реакциите си, тъй като коментират, че аксесоарът им се струва хем странен, хем полезен. \r\n                \n                \n                В последните няколко месеца, Gucci не може да си вземе почивка от критиците. Марката беше критикувана също и за избора си на нови якета, които по-скоро приличаха на усмирителни ризи. Стигна се дотам, че модел, представящ колекцията, излезе на модния подиум, протестирайки дизайните.\r\nПрез февруари пък, модния гигант беше нападнат, че е направил суитшърт, който придава на своя притежател т.нар. „blackface“. Това е термин, добил популярност през 19-и век, когато бели театрални актьори са се гримирали, за да се присмиват на афроамериканците. В наши дни се свързва най-често с форма на расизъм. \r\nОтговорът на Gucci тогава не закъсня и марката веднага изрази своето съжаление, а през март създаде програмата „Gucci Changemakers“, която подкрепя равенството в модната индустрия. Организацията ще предлага стипендии в размер на 1,5 млн. долара за млади таланти. \r\n", "date": "2019.10.10", "title": "Гривна за крака на Gucci разгневи социалните мрежи "}
{"url": "https://www.dnes.bg/obshtestvo/2019/10/10/zashto-posiagame-na-jivota-si-bolesti-partnior-falit.425674", "text": "През последните десет години опитите за самоубийства в България намаляват, съобщи днес на пресконференция в БТА доц. Христо Хинков, директор на Националния център по обществено здраве.\n\r\nСветовната здравна организация посвещава Световния ден на психичното здраве - 10 октомври, на превенцията на самоубийствата. \n\n\n\n\r\nПрез последните десет години у нас се наблюдава намаляване на тревожните разстройства и депресиите. България започва да се \"успокоява\", посочи Хинков. \n\r\nПо думите му стресът на популационно ниво в страната е по-нисък, отколкото в по-далечни периоди, което е добра новина.\n\r\nДанните сочат, че опитите за самоубийства у нас са около 10 на 100 000 население. Така страната ни попада в групата държави със средно към ниско ниво на самоубийствата в Европа, и в света. \n                    \n                    \n                \n                \n                \n                \r\nНай-често опити за самоубийство у нас правят хората в трудоспособна възраст. Конфликти в средата са водещ мотив за самоубийство в 46.8 - 54.3 процента от случаите. От тях конфликтите в семейството между съпрузите са около 22 процента. Това потвърждава изводите, че човешките взаимоотношения имат ключово значение в превенцията на самоубийствата, каза Хинков. \n\r\nНаличието на заболяване е втората по честота причина за сиуцидни действия - около 28.5 процента. От тази група основното е наличието на психическо заболяване. Не повече от 5 процента от посегналите на живота си в България го правят заради тежки финансови проблеми и загуба на работа.\n\r\nВ 35% от случаите не се установява мотивът за сиуцидните действия, посочи Хинков. \n\r\nМихаил Околийски, управляващ офиса на Световната здравна организация в България съобщи, че на всеки 40 секунди в света някой губи живота си при самоубийство. \n\r\n\"40 секунди за действие\" е мотото на днешния ден, като усилията са насочени към повишаване на осведомеността на мащаба на самоубийствата по целия свят и ролята, която всеки човек може да има за предотвратяването им. \r\nОколийски цитира информация на СЗО, според която в световен мащаб честотата на отнемането на собствения живот се е повишила с 60 на сто, като самоубийството заема десето място като причина за смърт. \n\r\nРеалният брой на самоубийствата е с пъти по-висок от официалните данни, тъй като в статистиката попадат само явните случаи, отбеляза Околийски. Според редица съдебни експерти голяма част от т.нар. смърт от нещастни случаи всъщност са реализирани опити за самоубийство. \n\r\nПоради това се смята, че общият брой на жертвите в света е около 4 милиона.", "date": "2019.10.10", "title": "Защо посягаме на живота си? Болести, партньор, фалит... "}
{"url": "https://www.dnes.bg/football/2019/10/10/mihailov-za-komentarite-na-anglichanite-obidni-i-nespravedlivi.425712", "text": "След множеството коментари от страна на английските национали, че ще напуснат терене ако станат жертва на расистки нападки, президентът на Българския футболен съюз Борислав Михайлов отговори на коментарите на британците. Той изпрати официално писмо  до генералния секретар на УЕФА Теодор Теодоридис с копие до директора  \"Национални асоциации\" Зоран Лакович и директора \"Турнири\" на УЕФА  Джорджо Маркети в което остро порицава думите на английските национали, като ги нарича обидни и несправедливи.\r\nЕто и пълния текст на обръщението: \r\n \r\n\n\r\nС огромно чувство на разочарование се обръщам към Вас по повод тема, която смятах за разрешена още в края на миналия месец.\r\nЗа пръв път си позволих да Ви обърна внимание към настоящия казус след коментарите на мениджъра на Англия Гарет Саутгейт за евентуални расистки обиди по време на предстоящата визита на тима му в София на 14 октомври; коментари, които Българският футболен съюз, българската общественост и лично аз намираме за обидни заради несправедливото нарочване на българската публика като дискриминативно настроена.\n                    \n                    \n                \n                \n                \n                \r\nВ последвалата комуникация с президента на английската футболна асоциация Грег Кларк бях информиран, че притесненията на г-н Саутгейт са основно свързани с факта, че България е санкционирана от УЕФА за расистки лозунги по време на предишен мач между двата отбора през 2011-а – и макар изказаните реплики да зачеркват с лека ръка всичко, което БФС е свършил в рамките на тези осем години, действително вярвах че мигновената реакция на федерацията ни ще доведе до по-конструктивни действия що се отнася до публични и медийни изяви в навечерието на двубоя в понеделник.\n\r\nГ-н Теодоридис,\n\r\nПриложени ще откриете референции към статии в международни медийни платформи, в които няколко на брой футболисти на английския отбор открито дискутират възможността да нарушат процедурите и протоколите на УЕФА и да напуснат терена в случай на дискриминационно отношение в предстоящите си гостувания в Чехия и конкретно в България – идея, чиято реализация би била строго наказуема според Дисциплинарния правилник на УЕФА.\r\n\n\r\nМакар да сме наясно с пресните проблеми с расистко поведение на всички нива в английския клубен футбол и с продължаващата битка с хулиганството в Англия и макар да аплодираме инициативата на местната асоциация за по-голяма публична отговорност сред собствените й фенове, сме наистина шокирани от опитите българските запалянковци да бъдат сочени с пръст като потенциални нарушители на реда и правилата.\n\r\nЕнергията на Българския футболен съюз в борбата с расизма в последното десетилетие има огромен ефект, демонстриран от факта, че на мачовете на националния отбор в близкото минало няма нито един регистриран инцидент, включващ дискриминация на базата на цвят на кожата, раса, религия или политически възгледи. Чувствам се длъжен да изразя опасенията си от факта, че българските фенове биват несправедливо превърнати в обект на публично порицание и настоявам това поведение да спре, за да не се нагнетява напрежението преди мача на 14 октомври.\n\r\nГ-н Теодоридис,\n\r\nБългарската публика отдавна очаква визитата на Англия с най-голямо уважение към гостуващия тим, един от най-популярните чуждестранни отбори в страната ни. Българската публика също така по никакъв начин не е съгрешила, та да бъде включвана в стереотипа „расистка“ или „враждебно настроена“ – и съм убеден, че и Вие ще се съгласите че подобни нападки са тенденциозни и последователни опити за разстройване на атмосферата преди този футболен мач.\r\n\n\r\nИскрено ваш,\r\nБорислав Михайлов\r\nПрезидент на БФС\"\r\n", "date": "2019.10.10", "title": "Михайлов за коментарите на англичаните: Обидни и несправедливи "}
{"url": "https://www.dnes.bg/world/2019/10/10/velikobritaniia-shte-izbegne-recesiiata-i-pri-brexit.425694", "text": "Икономиката на Великобритания неочаквано се сви през август на фона на страховете около Brexit, но страната е на път да избегне предстоящата рецесия, съобщава .\n\n\n\r\nБВП на Обединеното кралство се понижи с 0,1% след увеличение с 0,4% през юли, съобщи в четвъртък Службата за национална статистика. За последните три месеца пък БВП расте с 0,3%.\n\r\nСпоред анализаторите Brexit без сделка може да хвърли икономиката в рецесия, макар че Великобритания изглежда ще бъде пощадена засега. Второ поредно тримесечие на спад ще бъде избегнато, освен ако БВП не се свие с 1,5% през септември.\n                    \n                    \n                \n                \n                \n                \r\nЕдинствено строителният сектор е нараснал миналия месец. Производството се е свило, а услугите не са успели да отчетат ръст за първи път от четири месеца, което показва несигурността в контекста на наближаващия Brexit.\r\nОще икономически новини четете в .", "date": "2019.10.10", "title": "Великобритания ще избегне рецесията и при Brexit"}
{"url": "https://www.dnes.bg/obshtestvo/2019/10/10/ekshyn-v-klas-uchitelka-si-izpusna-nervite-i-prati-dete-v-bolnica.425720", "text": "Инцидент с учителка и ученичка разбуни духовете в училище в софийското село Яна. Дете е прието в \"Пирогов\" след спречкване с учител в час по история, предава bTV.\n\n\n\r\nСлед спор за дисциплината в часа, учителят е повдигнал чина, в следствие на което едно от децата на него е с наранявания на ребрата.\n\r\nПодаден е сигнал и в полицията. Образователният инспекторат също ще провери случая.\n\r\n„Звъннаха ми от вкъщи и ми казаха, че госпожата е метнала с чина по детето, което е на 12 годинки и е 20 кила с мокри дрехи. В момента е в „Пирогов” и не знам точно къде е. Причина не мисля, че има, тя е една от най-добрите ученички, нито отговаря, нито се налага. Как си позволява тази госпожа да го направи? Ние си не си бием децата, тя ще ми хвърля чин по детето”, разказва бащата Христо Кондов.\n                    \n                    \n                \n                \n                \n                \r\n„В случая е пострадало дете, което няма вина”, казва пък Райна Стоилова - директор на 116 ОУ \"Паисий Хилендарски\".", "date": "2019.10.10", "title": "Екшън в клас, учителка си изпусна нервите и прати дете в болница "}
{"url": "https://www.dnes.bg/obshtestvo/2019/10/10/cyrkovni-strasti-koi-triabvashe-da-posreshtne-ruski-duhovnici.425715", "text": "Пловдивският митрополит Николай обясни на българския патриарх Неофит и на православните християни защо се отказа от участие в прием на делегация на Руската православна църква. Обяснението бе изпратено до медиите от Пловдивската митрополия. \n\n\r\n\n\r\nВ писмото се посочва, че на 2 октомври т.г. е било получено известие, че по благословението на Негово Светейшество патриарх Неофит, митрополитите от цялата страна се приканват да се явят в Синодалната палата в София на 9 октомври, за да посрещнат делегация на Руската православна църква – Московска патриаршия, възглавявана от Негово Високопреосвещенство Волоколамския митрополит Иларион, която пристигала в България, за да участва в конференция във Велико Търново. \n                    \n                    \n                \n                \n                \n                \r\n„Още тогава изпитах известно смущение, поради това, че не е типично гости от братски поместни православни църкви, каквито често идват и посещават нашите епархии, да бъдат посрещани от Светия Синод в пълен състав, освен ако извънредно важни обстоятелства не налагат това. Не съм чул някой от нас да е бил на посещение в епархия на свой събрат-митрополит в друга страна и пътьом да е бил приет от Светия Синод на съответната поместна православна църква, в пълен състав, воглаве с патриарха! Ако такова нещо се случи, то това би било не просто проява на уважение към гостите, а специален знак, който приемащата църква отправя към изпратилата ги църква, но и към целия останал православен свят. Именно това разбиране за църковния протокол ме накара да уведомя Негово Светейшество патриарх Неофит, че ще се въздържа да участвам в такава среща. Разбирам, че междувременно срещата в Светия Синод е била отменена и делегацията е била приета в друг формат. Ще кажа – слава Богу, защото иначе нямаше да сме в състояние да убедим никого, че БПЦ не е изпаднала в зависимост и не се поддава на натиск“, пише в обяснението си пловдивският митрополит Николай. „Моля да бъда разбран правилно, в случая изобщо не става дума за неуважение към Негово Високопреосвещенство Волоколамския митрополит Иларион и придружаващите го клирици на Руската православна църква. С митрополит Иларион всеки от нас се е срещал нееднократно и смятам, че той няма причини да се съмнява в братските ни чувства лично към него. Известни са и чувствата ни към Негово Светейшество Кирил, патриарх Московски и на цяла Русия, който е посещавал и Софийска и други епархии, включително Пловдивската, и не вярвам да има причина да е останал разочарован или недоволен от посрещането, което е получавал конкретно от страна на Българската православна църква (БПЦ). В случая става дума за друго. Става дума за това, че междувременно, заради казуса с православната църква в Украйна, ситуацията в православния свят се промени по такъв начин, че опасенията за разкол никак не са неоснователни. Най-страшното би било ако напреженията между Московския и Вселенския патриаршески престоли се трансформират в напрежения вътре в отделните поместни православни църкви“, казва още пловдивският митрополит.\n\r\nСпоред него, въпросът за статута на Православната църква в Украйна се поставя пред Светия Синод нееднократно, като за произнасянето ни по тази тема се настоява от различни страни с внушението, че нашето произнасяне е особено важно, а поради това то трябва да стане спешно. „Тази трескавост в настояванията и напрегнатост в очакванията създават сред нашите миряни усещане, че Българската Православна Църква би могла да вземе решение в полза на едната или на другата от две „спорещи страни“, решение не продиктувано от Светия Дух и съгласно с буквата и духа на Свещените канони, а под външен натиск, в резултат на лобирания и чрез създаване на динамични мнозинства в съборния ръководен орган на Църквата – Светия Синод“, твърди митрополит Николай. „Лично аз съм убеден, че Светият Синод на БПЦ ще вземе решение по украинския въпрос, когато му дойде времето и тогава то ще е продиктувано от Светия Дух и ще е правилно и достойно за църквата ни. В настоящия момент, обаче, най-важно ми се струва да отхвърлим всякакви съмнения и подозрения, които се разпространяват от недоброжелатели на Църквата, че е възможно Светият Синод да вземе решение под натиск от вън, под влиянието на външни за БПЦ фактори. За тази цел ще са необходими системни, последователни и принципни действия, чрез които да бъде убеден православният народ на България, че патриархът и митрополитите на БПЦ бранят здраво православните догмати и канони, а външните фактори да почувстват, че за БПЦ догматите и каноните не са и никога няма да бъдат предмет на сделка“, казва още пловдивският митрополит.\n\r\nСпоред него, като за начало по подходящи начини, но много ясно, трябва да се съобщина нашите братя от Руската православна църква, но защо не и на църквата-майка – Вселенската патриаршия, а и на всички останали поместни православни църкви, че времето, в което позицията на Българската патриаршия ще бъде огласена публично и съобщена на останалите поместни църкви зависи от мястото, което ни е отредено в диптиха. „Понеже диптисите на Вселенската патриаршия и на Московската патриаршия се колебаят в решението си кое място да ни отредят, а именно осмо или девето, нека приемем, че след като църквата на Русия, приела християнството благодарение на мисионерите от Българската автокефална църква, ни е отредила в диптиха си деветото място, далеч след себе си, то тя ще чуе нашата позиция едва след като се изкажат всички други патриаршии, които тя е поставила в своя диптих преди Българската патриаршия. Разбира се, всички поместни църкви са равни помежду си и никоя не е по-важна или по-голяма и значима от останалите, като всяка църква може да съобщи позицията си по всяко време, когато прецени. Смятам, обаче, че за нас в този момент спазването на реда в диптиха е от принципно значение. Ако някой смята, че нашето мнение е важно и трябва да бъде чуто спешно, трябва да бъде поканен да си спомни, че Българската православна църква е автокефална от 927-ма година. Ако не си го спомня, то значи, че нашата позиция не му е чак толкова важна и ще чака, както и ние смирено ще изчакаме реда си, така, както ни е определен. Сигурен съм, че всички останали поместни православни църкви ще се отнесат с пълно разбиране към тази – процедурна – позиция на БПЦ. Сигурен съм, че такова разбиране ще проявят и Вселенската патриаршия и Руската православна църква, на чиито предстоятели ние всякога сме засвидетелствали почит, уважение и братска любов и които от своя страна не пропуснаха нито една възможност да ни покажат къде според тях ни е мястото“, казва още митрополит Николай. В обяснението пише още ,че за да се разреши „украинския въпрос” на най-първо място трябва да се постави в действие християнската любов. Така нареченият „украински въпрос” е въпрос за това дали ние обичаме нашите украински братя в Христа именно като християни, или сме готови да превърнем един църковно-административен въпрос в богословски и каноничен проблем, поради някакви политически съображения от светски, временен характер. Точно Българската Православна Църква трябва да е особено чувствителна и деликатна по тази тема и поради това би било по-добре не да припира да заема позиция по „украинския въпрос“, а да даде на по-старшите поместни църкви необходимото им време, за да поразсъждават върху значението на любовта в църковния живот. „Разбира се, че не само е редно, но е и желателно и Негово Светейшество патриарх Неофит и всеки един от нас да се среща с представители на всяка от братските поместни православни църкви, с които сме в канонично общение. Аз също съм имал такива срещи, за които надлежно съм информирал Негово Светейшество. Струва ми се, че би било добре, обаче, на този етап, да се обединим около една обща позиция и то именно основана на процедурата. Така, че, всякога, когато стане дума за „украинския въпрос” всеки един от нас да информира събеседниците си за процедурната пречка на диптиха, която не ни позволява да имаме изпреварващо становище. По същата тази причина не можем да взимаме в момента страна, дори и само на нивото на знаците, защото и знакът може да се интерпретира като позиция. Смятам, че подобно послание е достойно и би било чуто и разбрано от всички, не на последно място и от нашия православен народ, който също бива изкушаван от враговете на църквата да смята, че митрополитите му са разделени по тази тема“, пише още митрополит Николай.\n\r\n„През последните години Светият Синод на Българската православна църква взе някои решения по определени въпроси, с които, вярвам, показахме, че стоим здраво на скалата на православната вяра, на която сам Бог е поставил българския народ. Така беше в случая с т. нар. „Критски събор”, при посещението на държавния глава на Ватикана в Република България и в някои други случаи, останали по-встрани от медийното внимание. Сигурен съм, че и по настоящия казус нашият Свети Синод ще вземе решение, което както по своето съдържание, така и по времето и по начина на неговото огласяване ще покаже, че в Светата вселенска и апостолска православна църква единственото, което има значение, е не кой колко е голям, а колко здраво се придържа към истината. Може да ни смятат за малки и бедни, но това, че сме малка и бедна църква не ни пречи да имаме достойнство, да отстояваме достойнството на Българската православна църква – Българска патриаршия и да изискваме към нея да се отнасят със същото уважение, с което ние всякога сме се отнасяли към всички останали“, добавя митрополит Николай. Той призовава да се даде време на Светия Дух да нареди по „украинския въпрос” това, което е най-добро за Светата вселенска и апостолска православна църква и душеспасително за православните народи, а ние да използваме същото това време, за да работим за укрепване на авторитета и достойнството на Българската православна църква – Българска патриаршия.", "date": "2019.10.10", "title": "Църковни страсти, кой трябваше да посрещне руски духовници? "}
{"url": "https://www.dnes.bg/stranata/2019/10/10/trima-dushi-postradaha-pri-vzriv-na-gaz-v-blagoevgrad.425721", "text": "Трима работници пострадаха при взрив в частна фирма за производство на изолация в Благоевград. Инцидентът стана около 15:00 часа, съобщава Bulgaria ON AIR. \n\r\n\r\nПри изтичане на газ се стигнало до възпламеняване, в резултат на което са обгорели двама мъже на 39 и 43 години и една 63–годишна жена. \r\n\r\nРанените са с втора и трета степен изгарания, настанени са в реанимацията на столичната болница \"Пирогов\", състоянието им остава тежко.", "date": "2019.10.10", "title": "Трима души пострадаха при взрив на газ в Благоевград"}
{"url": "https://www.dnes.bg/index/2019/10/10/bolezneno-baven-trafik-prepylneni-vlakove-haosyt-v-manila.425665", "text": "\nЗадръстени булеварди, претъпкани автобуси и влакове. Хора, които стават с часове по-рано, за да стигнат до работа, училище, университет. \n\r\nХиляди тонове вредни емисии, изнервени хора, които губят времето си. \n\r\nТази сиутация може би звучи познато за повечето столичани. Всъщност обаче, става въпрос за град около 6 пъти по-голям от София - Манила. \n\r\nФилипинската столица има проблеми с трафика от години. Сега обаче говорителят на президента Родриго Дутерте - Салвадор Панело, си навлече гнева на филипинци. \n\r\nПанело се обърна към гражданите на Манила, които ежедневно се сблъксват с хиляди проблеми при придвижването си от точка А до точка Б, с думите: Ако искате да пристигате нареме, просто тръгвайте по-рано! \n                \n                \n                \r\nТова звучи почти логично, но постоянно чупещите се влакове на обществения транспорт не помагат на ситуацията. Според филипинците Панело е загубил всякаква връзка с реалността. \n\r\nЕдин жител на Манила обяснява пред BBC, че и в момента на някои ученици им се налага да стават в 5 часа, за да стигнат навреме за часовете си. \n\r\nПрезидентът Дутерте също е подложен на критика. Наскоро правителството му закупи стар военен американски самолет за $39.9 млн., който ще бъде използван като частен джет за президента. Според правителството самолетът, който ще бъде доставен следващата година, ще бъде използван и от други политици от правителството и в кризисни ситуации. \n\r\nТова обаче никак не помага на филипинците. В Twitter доста коментират ситуацията гневно. \n\r\n\"Трафикът в Манила става все по-зле и по-зле, а администрацията се награждава с джетове. Лудост!\", пише един филипинец. \n\r\nМанила е един от най-гъсто населените градове в света със своите 12 милиона жители. От 2015 г. насам нееднократно печели анти наградата за \"най-лошия град за шофиране\". \n\r\nСпоред говорителя на президента обаче, това е силно преувеличено. \n\r\n\"Какво имате предвид с транспортна криза? Аз виждам само трафик!\", обяснява той пред местни медии. \n\r\n\"Има транспорт, всички можем да се качим. Хората стигат където имат нужда. Има решение, ако искате да пристигнете рано до дестинацията си, тогава тръгвайте по-рано!\", обясни Панело. \n\r\nБез изненада коментарът му не е възприет с възторг. \n\r\n\"Учениците тръгват в 5 часа за час в 8 часа. Милиони разчитат на обществения транспорт, за да стигнат до училище и работа, и са подложени на ужасите на болезнено бавен трафик, препълнен обществен транспорт и чупещи се влакове\", обяснява Гемуел Марамба, транспортен активист, пред BBC. \n\r\nЛошата транспортна система причинява много стрес и гняв, допълва той. \n\r\nНаскоро пък 3 основни влака на градския транспорт се счупили, което принудило пътниците да вървят пеш в останалата част от маршрута си. \n\r\nМнозина повдигат и въпроса за частния самолет, купен с държавни пари. \"Бюджета за здраве и образование е бил орязан заради това\", негодува в Twitter студентът по медицина Ия Елаго.\n\r\nИ докато несъмнено политиците във Филипините са загубили връзка с реалността, някои хора предлагат решения, които обаче едва ли работят за всички. \n\r\n\"Просто работя от вкъщи. Елиминира нуждата да се разправям с хората и стреса\", обяснява една филипинка.", "date": "2019.10.10", "title": "Болезнено бавен трафик, препълнени влакове: Хаосът в Манила"}
{"url": "https://www.dnes.bg/index/2019/10/10/celta-na-turskata-operaciia-v-siriia-da-niama-kiurdska-dyrjava.425638", "text": "Турската армия предприе сухопътна военна операция в Северна Сирия, след като по-рано в сряда нанесе въздушни удари по кюрдски позиции. Според официалните изявления на Анкара ходовете ѝ са насочени срещу кюрдски милиции, смятани от нея за терористични заради връзките им с ПКК и групировката „Ислямска държава“.\n\r\nСпоред журналиста Тайфур Хюсеин неофициалната цел на турската военна операция е да се предотврати създаването на кюрдска държава и да се укрепят вътрешнополитическите позиции на президента Реджеп Ердоган.\n\r\n„Официалната версия, която се споменава и от управляващите в Турция, е да бъде създадена зона за сигурност, където да бъдат заселени 2 милиона сирийски бежанци. Всички те се намират в Турция, но официално в страната според статистиката има 3,6 млн. сирийски бежанци. Неофициално сред управляващите в Турция се говори за това, че трябва да бъде пресечен пътят за евентуалното създаване на бъдеща велика кюрдска държава“, каза журналистът Тайфур Хюсеин пред БНР.\n\n\n\r\n                \n                \n                „Може би съществената цел на Ердоган и управляващите в Турция е вътрешнополитическа. Не трябва да се забравя, че Ердоган преди няколко месеца претърпя сериозно поражение, губейки на местните избори най-големите градове мегаполиси – Истанбул и Анкара, плюс Измир. Нещо, което не се беше случвало по време на неговото управление“, припомня журналистът.\n\r\n„Един вид, наказвайки онези кюрди, които са в Северна Сирия, наказанието е насочено и към вътрешнополитическите противници на Ердоган в лицето на прокюрдската партия Демократична партия на народите (ДПН), която бе основният инициатор за положението на Ердоган“, добави той.\n\r\n\n\r\n„За да има успех военната операция, със сигурност трябва да има международна подкрепа, най-вече финансова. Защото, за да бъде населена тази част, въпросната зона за сигурност, с 2 милиона сирийски бежанци, според разчетите, които са направени, са необходими около 30 млрд. долара. Без външно финансиране това е невъзможно“, каза Хюсеин.\n\r\n„Тази идея на Ердоган, на този етап, е неосъществима, следейки каква е реакцията на международните партньори на Турция. Защото половината от въпросните 2 млн. сирийски бежанци, които трябва да бъдат населени в тази част, според плановете трябва да бъдат заселени в селища, които в момента съществуват. Но за половината от тях е необходимо да се създадат нови селища, което изисква много сериозно финансиране“, обясни журналистът. \n\r\n\r\n„Да се надяваме, че за България опасност няма, имайки предвид, че въпросният военен конфликт се ограничава на този етап между двете съседки Турция от една страна и реално управляващите Сили за защита на народа в Северна Сирия и въпросът излиза на преден план повече като етнически“, смята Хюсеин.\n\r\n\n\r\n„Със сигурност офанзивата ще бъде ограничена, защото самата операция става със съгласието на САЩ, които контролират точно тази част на Сирия. И от тук нататък изходът и докъде ще стигне самата офанзива зависи изцяло от договорките, които ще водят турският и американският президент. Но и двамата имат във вътрешнополитически план доста сериозни проблеми, които трябва да бъдат решени. И тези вътрешнополитически проблеми биват решени на изнесена територия извън техните страни“, каза Тайфур Хюсеин.\r\n ", "date": "2019.10.10", "title": "Целта на турската операция в Сирия: Да няма кюрдска държава"}
{"url": "https://www.dnes.bg/televizia/2019/10/10/mikrobiolog-populiarizira-zabavnata-nauka-chrez-bylgariia-tyrsi-talant.425718", "text": "Микробиологът Явор Денчев, който превърна сцената на „България търси талант“ в цветна експлозия гостува в студиото на „Преди обед“, за да сподели със зрителите как реагират децата на забавната наука. Той е завършил микробиология в университет в Канада. Работил е в лаборатории в България, Германия и Канада по проекти в областта на имунологията и молекулярната основа на разпространението на патогенни бактерии. Занимава се с растително-тъканни култури и генна експресия. Явор е живото доказателство, че науката може да бъде увлекателна и интересна. Пример за това е представянето му на сцената на \"България търси талант\", където направи експеримент с нитроцелулоза, катализатори и водороден прекис и обра овациите на жури и публика.\r\n \r\nСамият той сподели с Деси Стоянова, че мотивацията му да участва в шоуто, влязло в рекордите на Гинес, е да покаже на малки и големи, че науката е нещо вълнуващо и част от популярния свят на всеки от нас. Иска да дава крила на децата чрез експерименти. Вярва, че може да ги забавлява не само с приказни герои, но и със задаването на въпроси и откриването на отговори. Това е негова цел от около 4 години, когато започва да работи по научен клас в детска градина. В началото е било трудно за екипа да покажа пред родителите ползите му, но в последствие печелят интереса и сърцата на децата.\r\n \r\nЯвор сподели, че в Канада са го отвели по-големите възможности за образование и практикуване на наука, както и желанието му да прекара време с баща си, които от години работи там. В България пък го е върнала нежната част от семейството му – майка му, баба му, но не на последно място и съпругата му, която е искала да опита живота в Европа. Ученият разказа, че тя е колумбийка, антрополог по образование, но споделя страстта му към бактериите и детските партита.  ", "date": "2019.10.10", "title": "Микробиолог популяризира забавната наука чрез \"България търси талант\""}
{"url": "https://www.dnes.bg/world/2019/10/10/s-39-mlrd-djak-ma-ostava-nai-bogatiiat-kitaec.425700", "text": "Магнатът в електронната търговия Джак Ма остава най-богатият човек в Китай със състояние, което сe оценява на 39 милиарда долара. Това се посочва в проучване на медийната компания Hurun Report за най-богатите хора в Китай, публикувано днес и цитирано от ДПА.\n\r\nБогатството на 55-годишния Ма е останало без промяна спрямо миналата година, въпреки че той се оттегли от председателския пост на гиганта в интернет търговията Alibaba миналия месец.\n\r\nСредната стойност на състоянието на най-богатите 1819 души в Китай се е увеличила с 10 на сто до 1,4 милиарда долара, въпреки икономическото забавяне на фона на продължителната търговска война със САЩ, сочи проучването.\n\r\nРазделителната линия в проучването е 2 милиарда юана (290 милиона долара). Броят на хората, влизащи в списъка, е намалял с 4 процента спрямо миналата година.\n                    \n                    \n                \n                \n                \n                \r\nНа второ място се нарежда 48-годишният основател на технологичния гигант Tencent Пони Ма с богатство от 37 милиарда долара.\n\r\nМагнатът на недвижимите имоти Сюй Цзяин е слязъл от второ на трето място, след като загуби 16 процента от богатството си през миналата година. Сюй, който e основател на групата Evergrande,, е имал богатство, оценявано на 30 милиарда долара, според доклада.\n\r\nПо стъпките на Джак Ма върви Колин Хуан, който е шеф на друга компания за онлайн търговия - Pinduoduo и на 39 години стана първият милиардер, който е роден през 80-те години и влиза в топ 10 на най-богатите, съобщи Франс прес, цитирана от БТА.\n\r\nКомпанията му дава възможност на интернет потребителите да пазаруват групово на много ниски цени.\n\r\n\"Колин Хуан е първият човек в света, който успя да натрупа 18 милиарда евро само четири години след създаването на Pinduoduo\", каза президентът на медийна група, която отразява света на лукса Рупърт Худжуърф.\n\r\n\"Никой не го е правил, тръгвайки от нулата\", добави той.\n\r\nВъпреки технологичната война със САЩ богатството на основателя на телекомуникационния гигант Huawei Жън Чжънфей е нараснало с 34 процента до 2,7 милиарда евро.\n\r\nСпоред Худжуърф китайско-американската търговска война все още не се е отразила на супербогатите, въпреки че вече е довела до икономическо забавяне в Китай.", "date": "2019.10.10", "title": "С $39 млрд. Джак Ма остава най-богатият китаец"}
{"url": "https://www.dnes.bg/za-da-se-razbirame/2019/10/10/5-nachina-da-povishite-empatiiata-vyv-vryzkata-si.425586", "text": "Създаването и развиването на пълноценна любовна връзка изисква търпение, взаимно уважение и компромиси.\r\nНещо много важно, което не бива да забравяме е емпатията. Това е способността да разбираме другия и той нас по един необикновен начин. В какво се изразява съпричастността и как да я повишите във вашата връзка?\r\n\r\nДобрата комуникация е основна съставка за една добра връзка. Според експерта по връзки и професор по психология в Колумбийския университет Лаурел Стайнберг, двойките, които са емпатични, са по-малко отхвърлящи. Също така е по-вероятно да имат интерес и да се опитат да разберат какво чувства и преживява тяхната половинка. Когато разговорите между двама души са открити, това ги поддържа ангажирани един към друг.\r\n                    \n                    \n                \n                \n                \n                \r\nДа влезеш в обувките на другия е трудно, но опитвайки се да погледнем от неговата гледна точка, това ни помага да задълбочим взаимоотношенията си. Не всеки партньор е готов да влезе в чуждите обувки. Такива връзки обикновено са лишени от стойност. От друга страна, двойките които успяват да разберат как половинката им се чувства в дадена ситуация им помага да бъдат по-съпричастни.\r\n", "date": "2019.10.10", "title": "5 начина да повишите емпатията във връзката си"}
{"url": "https://www.dnes.bg/rock/2019/10/10/pavell-venci-venc-i-liubo-kirov-v-edna-ot-nai-silnite-kolaboracii.425719", "text": "Бъдещето на музиката все повече ще минава през интересни и изненадващи творчески срещи. Именно такава среща представлява и новата песен „Не бих могъл“, в която артистичния си талант обединяват Pavell & Venci Venc’ и Любо Киров. Парчето е от серията „честна музика“, чиста и емоционална изповед, която вълнува, песен, която остава.\r\n \r\nВидеото следва същата линия. В него Любо разказва две истории, скрити зад две врати. Зад едната Павел и половинката му в реалния живот Кристина се борят един за друг, минавайки през основните фази на любовта. Зад втората врата център на света на Венци е 9-месечната му дъщеря Агуая, която прави своя дебют пред камера. Сцените проследяват етапите на израстването й пред погледа на баща й.\r\n \r\n„Не бих могъл“ е мост между два свята. За мен този проект има безгранична емоционална стойност. “ признава Venci Venc’.\r\n \r\n„Не бих могъл” е песен, в която всеки от нас излива сърцето си и допуска хората  в своя личен свят. От самото начало знаехме, че припевът й заслужава най-добрия глас и с Венци бяхме категорични, че това е Любо Киров. Горди сме, че успяхме да направим първата си колаборация заедно“, допълва Pavell. \r\n \r\n„След толкова години артистична кариера имам интуиция за истинските неща, без значение дали става дума за проект, артист, звучене. Чисто удоволствие беше да застана до Павката и Венци в „Не бих могъл“, където събрахме две различни музикални поколения.“, отбелязва Любо Киров.\r\n \r\nPavell & Venci Venc’ създават парчето заедно с братята Пламен и Иво Добреви. Видеото е заснето от оператора Андрей Андреев под режисурата на Виктор Антонов – Рик, а сценарият е дело на Саня Армутлиева.\r\n \r\nГледайте Pavell & Venci Venc’ – „Не бих могъл“ в официалния канал на “Вирджиния Рекърдс“ в YouTube:\r\n \r\n", "date": "2019.10.10", "title": "Pavell & Venci Venc’ и Любо Киров в една от най-силните колаборации "}
{"url": "https://www.dnes.bg/index/2019/10/10/eltyn-djon-za-smyrtta-princesa-daiana-lenyn-i-kralica-elizabet.425328", "text": "Съвсем скоро Елтън Джон ще сложи край на своята музикална кариера, за да отделя повече време на децата си. Но преди този момент да настъпи, легендарният музикант реши да е напълно откровен с феновете си. Първо чрез филма \"Рокетмен\", в който чрез измислица и истина разказа за трънливия път към върха. А след няколко дни неговата биографична книга ще залее пазара, хвърляйки още светлина върху бляскавия живот на един музикант, някога пристрастен към наркотиците, а сега - към шопинга.\r\n\r\nМемоарите му разкриват тайна, която музиканта умело пази от своите почитатели. През 2017 година му откриват рак на простатата. Той преминава през успешна операция, възстановяването му върви добре. Дори се връща на сцената за отрицателно време. Ала десет дни по-късно, по време на концерт, тялото му е разтресено от силни болки. Оказва се, че е получил рядко усложнение - инфекция, която можела да го убие.\r\n                \n                \n                \"Деляха ме 24 часа от смъртта\", пише сър Елтън Джон в биографията си. Болките се появили само дни преди 70-я му рожден ден.\r\n\"След като се почувствах толкова зле, колкото никога през живота си, ме отведоха в болницата \"Крал Едуард VII\" в Лондон. Там ми казаха, че състоянието ми е толкова тежко, а те нямат нужното оборудване, за да ме лекуват. Преместиха ме в друга клиника, а последният ми спомен е как хипервентилирам, докато се опитваха да намерят вена, за да ми поставят инжекция... До 2:30 бях отново на операционната маса. Източваха ми още лимфна течност, този път от диафрагмата ми. Два дни след това бях в интензивното. Когато се събудих ми казаха, че съм пипнал инфекция в Южна Америка. Третираха я с огромни количества антибиотици. Но треската се върна. Взеха ми нова проба и установиха, че инфекцията е много по-сериозна, отколкото са смятали първоначално\", разказва Елтън Джон.\r\nДокато му правят още изследвания, докторът казва на съпруга му Дейвид, че музиканта го деляли 24 часа от смъртта, ако турнето му в Южна Америка било продължило още един ден.\r\nСлед 11 дни в болницата Елтън бил пратен да се лекува у дома. Учел се на ходи отново.\r\n\"Имах невероятен късмет, въпреки че не се чувствах късметлия тогава. Всяка вечер стоях буден и се чудех дали ще умра... сам в мрака. Молех се: \"Моля те, не ме оставяй да умра. Моля те, нека видя децата си отново. Моля те, дай ми още малко време\", разказва Елтън.\r\nНо още през ранните си години, музикантът има близки, ала този път доброволни срещи със смъртта. Както в \"Рокетмен\", така и в книгата му, той разказва за наркотиците, които едва не провалят и не отнемат живота му. \"Кокаинът ме превръщаше в чудовище\", пише Елтън. Той не взимал от наркотика всеки ден, но веднъж започнел ли - не можел да спре.\r\n\"Една сутрин през юли 1983 година бях събуден от удряне по вратата на хотелската ми стая. Не се замислих кой е, защото не можех да мисля. не ме болеше само главата, а цялото тяло. Най-вече ръцете. От кога махмурлукът кара ръцете ти да болят? Блъскането продължи, акомпанирано от глас, който вика името ми. Беше Боб Халей. Станах от леглото. Господи, този махмурлук беше невероятен. Чувствах се по-лошо от онова новогодишно парти на Ринго Стар през 1974 г. което започна в 8 сутринта и приключи в 3:30 следобед на следващия ден\", разказва Джон. Боб го води в съседната стая, която, оказва се, Елтън е унищожил след употреба на солидна доза наркотици.\r\nПо-късно Елтън признава, че веднъж му писнало толкова от живота, че се опитал да се самоубие с хапчета.\r\n\"Влюбвах се в хетеросексуални мъже постоянно, преследвах неща, които не можех да имам.\"\r\nГодини по-късно, Елтън вече е намерил любовта. След като се отървава от инфекцията, един ден съпругът му Дейвид се появил с лист, който съдържал графика на децата им в училище - кога започва срока, кога имат ваканция. Списъкът перфектно описват следващите няколко години от живота на Закъри и Илайджа. Тогава Елтън направил сметката - по време на последните дати от графика, момчетата вече ще са тийнейджъри, а той - на 80 години.\r\nТогава Дейвид го попитал, колко време иска да прекара с тях, за да нареди датите на турнетата си така, че да е по-дълго време с момчетата.\r\n\"През цялото време\", казал Елтън Джон, а Дейвид повдигнал вежди и му казал: \"Тогава трябва да спреш с концертите.\"\r\nМузикантът, който е пристрастен към шопинга отдавна, разказва и как един ден бил на пазар и си купил часовник с кукувичка, който се превърнал в един мръснишки подарък за Джон Ленън.\r\n\"Вместо кукувичка от часовника изскачаше пенис на всеки кръгъл час. Дадох го на Джон Ленън, когато отидох да го посетя. Реших, че е добър подарък за човек, който има всичко. Джон и Йоко бяха също толкова зле, колкото и аз, щом ставаше дума за пазаруване. Апартаментите им в Дакота бяха пълни с безценни произведения на изкуството, антики и дрехи. Дори един ден им изпратих картичка, пренаписвайки текста на Imagine: \"Представете си шест апартамента, не е трудно да го направите. Единият е пълен с пухкави палта, а другият е пълен с обувки\", спомня си Елтън.\r\nРазбира се, той не пропуска да разкаже и няколко интересни случки около приятелството си с лейди Даяна.\r\nПо време на едно парти организирано от Walt Disney Studios, Ричард Гиър и принцеса Даяна доста се сближили. Лейди Ди тъкмо се била развела с принз Чарлз, а Гиър със съпругата си Синди Крауфорд.\r\n\"Докато всички си говорихме, усетих странна атмосфера в стаята. Съдейки по погледите, които хвърляше, новото приятелство между Даяна и Ричард не се харесваше на Силвестър Сталоун. Мисля, че той дойде на партито с мислъта, че ще се сближи с Даяна, само за да осъзнае, че плановете му са провалени\", разказва Елтън.\r\nКогато станало време за вечеря, той осъзнал, че нито Гиър, нито Сталоун са наоколо. По-късно станало ясно, че двамата решили да се бият за принцеса Даяна, а докато размятали юмруци, съпругът му Дейвид се намесил и ги разтървал. \r\nЕлтън разказва още, че приятелството му с Даяна било изправено пред изпитание, след като тя отказала да напише въведението за книга, посветена на фондацията му за борба със СПИН. Двамата се скарали, но всичко било забравено, когато се срещнали на погребението на близкия си приятел Джани Версаче.\r\nКогато Даяна също умира, Елтън е съсипан. На погребението й той изпълнява песента Candle In the Wind, първоначално написана за Мерлин Монро. Страхува се, че ще сбърка текста и вместо лириките за Даяна, ще изпее за голото тяло на Монро. Според него, цялата публична тъга около смъртта на принцесата излязла извън контрол.\r\n\"Candle In the Wind се превърна в една  от най-слушаните песни по онова време. Част от мен не можеше да разбере, защо някой би слушал тази песен? При какви обстоятелства би я пуснал или би я изпълнил? Аз така и не го направих повече. Успехът й значеше, че всяка седмица ще гледаме кадри от погребението на Даяна по  Top Of The Pops. Сякаш се опитвах да печеля от нейната смърт, пише музиканта. - Не мисля, че на Даяна щеше да й допадне това. А аз не исках повече да допринасям за това. И така, когато Опра ме помоли да дискутираме погребението в шоуто й, аз казах не.\"\r\nВерсията на Candle In the Wind посветена на Даяна никога не е записана. Не е и включвана и в нито един от албумите на Елтън Джон с най-големите му хитове.\r\nЕлтън Джон е близък и с друг член на кралското семейство. Всъщност, най-важният - кралица Елизабет II.\r\n\"Знам, че публичният образ на кралицата не е на човек, който може да е лекомислен, но тя е доста забавна извън светлината на прожекторите. Един ден я видях как се приближава към племенника си Виконт Линли и го моли да наглежда сестра си, която беше болна и трябваше да си почива. Когато той се опита да й откаже, кралицата леко го удари по бузата и му каза: \"Не спори с мен, аз съм кралицата!\" Е, тактиката проработи. Той отиде да изпълни желанието й, а когато тя ме видя, че я зяпам, само ми намигна и се оттегли\", разказва Елтън в книгата си, която ще бъде публикувана на 15 октомври.\r\n \r\n \r\n ", "date": "2019.10.10", "title": "Елтън Джон – за смъртта, принцеса Даяна, Ленън и кралица Елизабет"}
{"url": "https://www.dnes.bg/index/2019/10/10/30-g-sled-padaneto-na-berlinskata-stena-krenc-viarva-che-sssr-go-predade.425655", "text": "“Тази улица се казваше \"Сталинале\". Преименуваха я, когато Сталин умря. А това там беше площад Ленин. Имаше голяма статуя на Ленин. Но я свалиха. ГДР построи всичко това“ - Егон Кренц поглежда през стъклото на автомобила си и се усмихва.\r\nГерманската демократична република или Източна Германия, държавата, която някога е управлявал, вече не съществува. 30 години след падането на Берлинската стена, 82-годишният Кренц се среща с BBC.\r\n“Обичах Русия и обичах Съветския съюз. Все още имам връзки там. ГДР беше дете на СССР. Съветският съюз стоеше зад възхода на ГДР. За жалост стоеше и до смъртното му легло“, казва на перфектен руски бившият германски политик.\r\n                \n                \n                За комунистическа Русия Източна Германия е ключова точка в Европа. СССР има поне 800 гарнизона и над 1 милиона войника там.\r\n\"С окупираща сила или не ние виждахме съветските войници като приятели. Този термин \"част от Съветския съюз\" е типично западна терминология. Във Варшавския договор бяхме съюзници на Москва. Но разбира се, когато станеше дума за моята страна, СССР имаше финалната дума“, казва Кренц.\r\nЕгон Кренц се изкачва по стълбичката на властта бързо.\r\n\"Бях млад пионер. После станах член на \"Германската свободна младеж“. А после се присъединих към Комунистическата партия. После станах неин глава. Постигнал съм всичко!“, спомня си политикът. В продължение на много години, той е виждан като \"младият принц“, наследник на ветерана Ерих Хонекер. Но когато той поема контрола над партията през 1988 година, тя вече губи своята сила.\r\n\r\nСедмица преди да падне Берлинската стена, Кренц отива в СССР за спешна среща с Михаил Горбачов.\r\n\"Той ми каза, че хората на Съветския съюз виждат германците като свои братя. И след своите хора, той обичал народа на ГДР най-много. Тогава го попитах дали се вижда още като бащинска фигура на ГДР. Той ми отговори: \"Разбира се, Егон! Но ако намеквате за обединение на Германия, това не е на дневен ред“, спомня си Кренц.\r\n\"По онова време мислех, че Горбачов е искрен. Това беше моята грешка“, признава бившият лидер. Попитан, дали смята, че Съветският съюз го е предал, той отговаря кратко и ясно.\r\n„Да.“\r\n\r\n\"Това беше най-ужасната нощ в живота ми. Не искам да изпитам това чувство никога повече. Когато политиците на Запада казаха, че това е празненство на народа, аз ги разбирах. Но аз поех цялата отговорност. В такъв емоционален момент, ако някой беше убит онази вечер, можеше да влезем във военен конфликт помежду си“, казва Кренц.\r\nСедмица след падането на Берлинската стена той подава оставка като лидер на Източна Германия. Следващата година ГДР и Западна Германия се обединяват. Не след дълго се разпада и Съветския съюз. Но за разлика от Кренц, в Източна Европа Горбачов е приеман като герой за това, че позволява Желязната завеса да падне.\r\nКренц губи властта над страната си. След това и свободата си.\r\nПрез 1997 година той е обвинен за убийството на германците, които са се опитали да преминат Берлинската стена и са били застреляни. Прекарва 4 години в затвора.\r\n\"Пратиха ме в затвора, защото не направих достатъчно, за да попреча Стената да бъде построена. Аз бях генерален секретар, когато тя бе открита. Казаха, че трябвало да го направя по-рано.\r\n\r\n\"След слабите президенти като Горбачов и Елцин е страхотно, че Русия има президент като Владимир Путин“, казва Кренц. По думите му, Студената война никога не е свършвала и продължава да се води, но с други средства.\r\nДнес Егон живее тих и спокоен живот на крайбрежието край Балтийско море. Все още получава много имейли и писма от внуците на гражданите на ГДР. „Те ми пишат, че техните баби и дядовци биха се зарадвали, ако им пожелая честит рожден ден. Понякога хората идват и ме молят за селфи“, твърди Кренц.\r\nКогато слиза от колата в центъра на Берлин, учител по история с група деца се обръща възхитен. Днес е щастливият им ден. Те се приближават и питат Кренц: „Ние сме на училищна екскурзия от Хамбург, за да проследим историята на ГДР и е страхотно да сте тук, като жив свидетел. Как се почувствахте, когато Стената падна?“\r\n\n\r\n ", "date": "2019.10.10", "title": "30 г. след падането на Берлинската стена: Кренц вярва, че СССР го предаде"}
{"url": "https://www.dnes.bg/politika/2019/10/10/borisov-kym-popmeo-stroim-gazovi-magistrali.425722", "text": "Министър-председателят Бойко Борисов проведе телефонен разговор с държавния секретар на САЩ Майк Помпейо. Те обсъдиха стратегическото партньорство между България и САЩ, което и според двамата е отлично и следва да продължи да се развива така и занапред. Помпейо изтъкна, че премиерът Бойко Борисов е направил много добри неща за България, съобщиха от пресцентъра на Министерски съвет.\n\n\n\n\r\nДържавният секретар на САЩ поздрави премиера Борисов за модернизацията, която правителството реализира в сферата на отбраната и за спазването на поетия ангажимент към НАТО - 2% от разходите от БВП да се отделят за този сектор. Според Майк Помпейо, българският министър-председател би могъл да окуражи колегите си в НАТО и Европа също да се ангажират със спазването на тази евроатлантическа цел. Държавният секретар на САЩ изтъкна също така ползата от съвместните учения, които се провеждат в България.\n                    \n                    \n                \n                \n                \n                \r\nМайк Помпейо поздрави министър-председателя Борисов и за сериозната работа по отношение на диверсификацията в енергийната сфера. „Ние строим газови магистрали, по които да тече газ от различни източници и създаваме по-конкурентна среда“, изтъкна премиерът Бойко Борисов. Министър-председателят запозна държавния секретар на САЩ с етапа на изграждане на интерконектора с Гърция. Борисов посочи още, че страната ни вече получи първите доставки на втечнен природен газ от САЩ през месец юни. По отношение на АЕЦ „Белене“ премиерът отбеляза, че за реализацията на проекта държим да има широко международно участие.\n\r\nПо време на разговора бяха обсъдени добрите резултати от сътрудничеството по линия на сигурността, борбата срещу контрабандата и трафика на хора. Помпейо благодари за усилията на България по всички тези теми, а министър-председателят Борисов заяви, че за страната ни е важно да следва своите евроатлантически ценности. Борисов и Помпейо обсъдиха също така и добрите оценки за бизнес климата, които бяха дадени по време на годишната среща на министър-председателя с Американската търговска камара и посолството на САЩ в България в началото на настоящата седмица. Премиерът Борисов изрази надежда, че доброто сътрудничеството на страната ни с американските компании ще продължи занапред и ще се разширява.\n\r\nМинистър-председателят Борисов и държавният секретар на САЩ обмениха мнения за Балканите и развитието на региона. По отношение на Република Северна Македония Помпейо акцентира върху приноса на премиера Борисов за развитието по пътя към членство в НАТО и ЕС, до което е достигнала към момента тази страна.\n\r\nВ рамките на разговора премиерът Борисов и държавният секретар на САЩ Майк Помпейо обмениха мнения и по отношение на процесите, които текат в Сирия, като българският министър-председател изрази тревога относно ситуацията в тази страна.", "date": "2019.10.10", "title": "Борисов към Попмео: Строим газови магистрали "}
{"url": "https://www.dnes.bg/notifikacii/2019/10/10/pravitelstvoto-na-rumyniia-padna-sled-vot-na-nedoverie.425687", "text": "Вотът на недоверие срещу лявото правителство на Румъния на премиера Виорика Дънчила, подкрепен от шест опозиционни партии, беше одобрен днес на пленарно заседание на двете камари на румънския парламент, съобщи Аджерпрес.\r\n\r\nВ подкрепа на вота на недоверие са гласували 238 парламентаристи, съобщи депутатът от партия Про Румъния Каталин Некифор. За да бъде свалено правителството от власт, вотът трябваше събере минимум 233 гласа, припомня БТА.\r\n\r\nСега предстои опозиционните партии да сформират нов кабинет начело с премиер, който ще бъде посочен от президента Клаус Йоханис, предаде ТАСС.", "date": "2019.10.10", "title": "Правителството на Румъния падна след вот на недоверие "}
{"url": "https://www.dnes.bg/index/2019/10/10/avstriec-i-poliakinia-s-nobelova-nagrada-za-literatura.425693", "text": "\n\r\nАвстрийският писател Петер Хандке и полската писателка Олга Токарчук спечелиха Нобелова награда за литература, съобщи сайтът Nobelprize.org.\n\r\nНаградата е присъдена на Петер Хандке за 2019 г. за \"въздействащо творчество, което с езикова изобретателност изследва периферията и спецификите на човешкия опит\", обоснова се Шведската академия.\n\r\nПетер Хандке е роден през 1942 г. Той пише романи, повести, сценарии.\n\r\nНа Олга Токарчук пък наградата се присъжда за 2018 г. за \"повествователното въображение, което с енциклопедична страст представя преминаването на границите като форма на живот\".\n\r\nОлга Токарчук е родена през 1962 г. Тя пише романи, разкази, новели, есета, стихове.\n                \n                \n                \r\nТази година паричната равностойност на наградата е 9 милиона крони (832 459 евро).\n\r\nПрез 2017 г. Нобелова награда за литература получи британският писател Казуо Ишигуро. \n\r\nНобеловата награда за литература е учредена през 1901 г. Присъжда се от Шведската академия по литература в Стокхолм. В периода 1901 - 2017 година отличието е връчвано 110 пъти, съобщи Nobelprize.org.\n\r\nНобелова награда за литература не е присъждана през 1914, 1918, 1935, 1940-1943 година.\n\r\nНосителите на Нобелова награда за литература са 114. Само 4 пъти досега в историята на наградата - през 1904, 1917, 1966 и 1974 г., с нея са удостоявани по двама творци. Нито един път един и същ автор не е получавал два пъти Нобелова награда за литература.\n\r\nСредната възраст на носителите на Нобелова награда за литература е 65 години. Най-младият отличен с нея е британският писател и поет Ръдиър Киплинг. Той я получава през 1907 г. за \"Книга за джунглата\", когато е 42-годишен. Най-възрастният носител на отличието е британската писателка Дорис Лесинг . През 2007 г., когато й е присъдена Нобеловата награда, тя е на 88-годишна възраст.\n\r\nПръв лауреат на Нобеловата награда за литература е френският поет Рьоне Сюли Прюдом. Двама души се отказват да получат Нобеловата награда за литература - руският писател Борис Пастернак през 1958 г. и френският философ Жан-Пол Сартър - през 1964 г.\n\r\nУинстън Чърчил получава Нобеловата награда за литература през 1953 г. (по това време е министър-председател на Великобритания). През периода 1945-1953 година той е номиниран за наградата за литература 21 пъти, а два пъти за Нобелова награда за мир, припомня БТА.\r\n ", "date": "2019.10.10", "title": "Австриец и полякиня с Нобелова награда за литература "}
{"url": "https://www.dnes.bg/stranata/2019/10/10/vyzrastna-jena-zagina-pri-katastrofa-v-sevlievsko-selo.425691", "text": "Жена на 78 години от Велико Търново е загинала на място след катастрофа в севлиевското село Добромирка.\r\nТя е имала временен адрес в селото, съобщиха от Областната дирекция на МВР в Габрово.\r\n\r\nСигналът за пътното произшествие е получен в районното полицейско управление в Севлиево вчера в 8,15 часа. Според първоначалните данни инцидентът е предизвикан от неправоспособен водач - 23-годишен местен жител на селото, който след катастрофата изоставил автомобила и напуснал мястото на инцидента.\r\n\r\nМъжът е задържан, по случая е започнало досъдебно производство.", "date": "2019.10.10", "title": "Възрастна жена загина при катастрофа в севлиевско село"}
{"url": "https://www.dnes.bg/temida/2019/10/10/plovdivski-syd-pusna-pod-domashen-arest-ubieca-ot-hainboaz.425695", "text": "Пловдивският апелативен съд отмени определение на Окръжен съд - Стара Загора, с което е взета мярка за неотклонение \"задържане под стража\" спрямо украинския гражданин В. К. и постанови нова мярка за неотклонение - \"домашен арест\", като му наложи забрана да напуска страната, съобщиха от пресцентъра на Съдебната палата в Пловдив.\n\n\n\r\nСрещу В. К., който е със статут на постоянно пребиваващ в България, е повдигнато обвинение за причиняване на смърт по непредпазливост на четирима души при катастрофа, станала в прохода на Републиката \"Хаинбоаз\" на 4 октомври 2019 г. За деянието Наказателният кодекс предвижда наказание лишаване от свобода от 3 до 15 години, пише БТА. \n                    \n                    \n                \n                \n                \n                \r\nАпелативните магистратите прецениха, че по делото има данни за обосновано предположение, че обвиняемият е съпричастен към извършването на деянието в което е обвинен, но няма данни за опасност да се укрие, както и да извърши престъпление, тъй като В. К. има чисто съдебно минало, постоянен адрес в България, трудово ангажиран е, има семейство и осеммесечно бебе.\n\r\nОпределението на Апелативния съд е окончателно.", "date": "2019.10.10", "title": "Пловдивски съд пусна под домашен арест убиеца от Хаинбоаз"}
{"url": "https://www.dnes.bg/sofia/2019/10/10/den-na-prilepite-ochakva-posetitelite-na-stolichniia-zoopark.425690", "text": "Второто за София събитие, част от 23-та Европейска нощ на прилепите, ще се състои в неделя, в столичния зоопарк от 15.00 ч., съобщиха организаторите от Фондация \"Наука за природата\". Срещата се прави съвместно с \"Фортис Визио\" и Института по биоразнообразие и екосистемни изследвания при БАН.\n\n\r\nГостите ще имат възможност да участват в образователни дейности, чрез които ще разберат защо прилепите са супергероите на природата. Те ще научат какво да правят, ако в дома им попадне прилеп. За най-малките посетители са предвидени много изненади, както и различни работилници, в които те ще могат да рисуват и оцветяват, да си направят сами маска на прилеп, самите те да бъдат нарисувани като прилепчета или да се включат в играта \"Загадките на кафявото прилепче\". Малко след здрачаване ще бъде направена и демонстрация на работа с бат детектор /детектор за прилепи/, чрез който ще се провери какви видове прилепи се срещат на територията на зоопарка, както и ще може да се чуят звуците, които издават.\n                    \n                    \n                \n                \n                \n                \r\nОрганизаторите напомнят, че прилепите са бозайници, не са гризачи, въпреки че външно приличат на такива и някои хора ги наричат \"летящи мишки\". Те унищожават огромни количества насекоми, много от които са вредители. Едно малко кафяво прилепче, което тежи около 5 г, изяжда 3000 насекоми на вечер и само за един час може да изяде 1200 комара. Най-старият прилеп, чиято възраст е установена от човека, е на над 41 г.\n\r\nСтраната ни е дом на 33 от 35-те вида прилепи, срещащи се в Европа.", "date": "2019.10.10", "title": "Ден на прилепите очаква посетителите на столичния зоопарк "}
{"url": "https://www.dnes.bg/stranata/2019/10/10/djip-pomete-dete-na-peshehodna-pyteka-v-plovdiv.425701", "text": "Джип удари малко дете на пешеходна пътека. Инцидентът стана на пловдивския булевард \"Васил Априлов\". \r\n\r\nДетето е откарано веднага в болница от медицински екип, предава Нова телевизия. На този етап няма повече информация за състоянието му.\r\n\r\nПо първоначални данни шофьорът не успял да спре пред пешеходната пътека. Мястото е отцепено от полицията, шофьорът се проверява за алкохол и наркотици.\r\n ", "date": "2019.10.10", "title": "Джип помете дете на пешеходна пътека в Пловдив"}
{"url": "https://www.dnes.bg/stranata/2019/10/10/shtedro-slynce-v-petyk-gradusite-skachat-do-25-c.425663", "text": "През нощта над страната ще има временни увеличения на облачността, по-значителни - главно над северните райони, и на места там ще превали краткотраен дъжд. Ще духа умерен, в Дунавската равнина - до силен, северозападен вятър. Минималните температури ще са между 10 и 15 градуса, в София - около 10 градуса.\n\r\nУтре облачността бързо ще намалее над почти цялата страна до слънчево време. \n\r\nПо-значителна облачност ще има след обяд само над Рило-Родопската област. Ще продължи да духа умерен до силен северозападен, в Източна България - северен вятър. М\n\r\nаксималните температури ще са между 20 и 25 градуса, в София - около 20 градуса.\n\r\nНад Черноморието още преди обяд облачността ще намалее и след обяд вече ще е слънчево. Ще духа умерен до силен север-североизточен вятър. Максималните температури на въздуха ще са 19-22 градуса. Температурата на морската вода ще е 19-20 градуса. Вълнението на морето ще бъде 2-3 бала.\n                    \n                    \n                \n                \n                \n                \r\nНад планините по-значителна облачност ще има над Рило-Родопския масив и там на места ще превали дъжд, докато над останалите планини ще преобладава слънчево време. \n\r\nЩе духа до умерен, по най-високите върхове - временно силен, запад-северозападен вятър.\n\r\nМаксималната температура на височина 1200 метра ще е около 15 градуса, а на 2000 метра - около 9 градуса. \r\n ", "date": "2019.10.10", "title": "Щедро слънце в петък, градусите скачат до 25°C"}
{"url": "https://www.dnes.bg/temida/2019/10/10/koi-natiska-jurnalisti-v-bnr-sys-sigurnost-ne-bil-borisov.425702", "text": "\nПремиерът Бойко Борисов не е оказвал натиск върху ръководството на БНР, нито върху журналисти. Това стана ясно то думите на главният прокурор Сотир Цацаров пред временната комисия в парламента за БНР.\n\r\n\"Става ясно, че твърденият от Силвия Великова натиск върху БНР не идва от министър-председателя\", отсече той. \n\r\n\"Що се отнася до това, дали има яснота кой е политикът, за момента няма такава яснота. Значи няма яснота по простата причина, че генералният директор на радиото категорично отрича такъв разговор, имам предвид разговор въобще на такава тема да се е провеждал. Обяснение, че разговор на такава тема е провеждан дава Силвия Великова. Цацаров цитира показанията на Силвия Великова: \"Костов отговори: \"Дразнят се като те слушат\". Попитах го кой се дразни, той отговори, че няма да ми каже, но се дразнят от начина, по който коментирам порцедурата по избор на главен прокурор. Попитах го дали натискът идва от номинираният или от главният прокурор\", т.е. от мен - \"На което той каза: \"Обадиха ми се читирима души, - ти ги познаваш, не мога да ти кажа\", цитира Цацаров отново обясненията на Великова за разговор между нея и Костов. \n\n \"Малко по-долу в обясненията става ясно, че и лицето, от което идва този натиск не е и министър-председателят\", каза още Цацаров, цитиран от \"Фокус\". \n                    \n                    \n                \n                \n                \n                \r\nЦацаров отбеляза,че прокуратурата се занимава с това да търси извършено ли е престъпление и има ли основание за привличане към отговорност на определени лица.\n\r\n\"Прокуратурата обаче не може да се занимава с решаването на проблемите на радиото, те са в компетенцията на СЕМ и другите органи\", каза той. \n\r\nПо думите му в прокуратурата са се развили пет сюжетни линии и материали.\n\r\n\"Първата сюжетна линия касае така нареченото спиране на радиото и по-специално на програма \"Хоризонт\", обясни още Цацаров, цитиран от \"Фокус\".\n\r\nТой припомни, че за това е била разпоредена от негова страна проверка. \"Проверката бе заложена от ДАНС, извършена е също така чрез изискване на документи от КРС и от СЕМ. След приключването на проверката бяха оповестени резултатите от нея. Те показаха, че за дата 13 септември, когато радиото е спряло своето излъчване, действително е съществувал план за профилактика, само че той е обхващал само три предавателя. Тези предаватели са в Белоградчик, Ивайловград и Тръщеник\", обясни още Цацаров. \n\r\nПо думите му това не е следвало да се отрази на излъчването на \"Хоризонт\" в цялата страна. \n\r\n\"Необходимост от профилактика не е имало\", допълни още той. \n\r\nТой уточни, че са разпитани множество лица в качеството на свидетели, включително и длъжностни лица.", "date": "2019.10.10", "title": "Кой натиска журналисти в БНР? Със сигурност не бил Борисов "}
{"url": "https://www.dnes.bg/obshtestvo/2019/10/10/top-profesiite-na-bydeshteto-medsestra-akusherka-uchitel.425677", "text": "До 2034 година топ професиите по търсене на пазара на труда ще са медицински сестри и акушерки, учители по общообразователна подготовка за среден и начален етап на образование. \n\r\nПрогнозата е на доц. д-р Ралица Ганева от изследователски екип, направил средносрочни и дългосрочни прогнози за пазара на труда, съобщи БТА. \n\n\n По думите на експерта въпреки демографската криза и проблемите с раждаемостта, ако България внедри образователните политики, които са стандарт в Европа, ще има все по-нарастваща нужда от учители. \n\r\nСпоред нея учителят ще остане много важен на пазара на труда поне следващите 15 години. \n\r\nПрез 2024 г. в образованието се очаква да бъдат заети 204 хиляди души, от тях половината ще са над 50 години, а 80% ще са жени. \n                    \n                    \n                \n                \n                \n                \r\nС намаляващо търсене ще бъдат продавачите, заради намаляването на сектор търговия, което от една страна се дължи на демографията, а от друга - на преструктурирането на икономиката.\n\r\nВсе по-малко ще се търсят сервитьори, бармани и готвачи. \n\r\nВ средносрочен план се очертава, че професиите, изискващи по-ниска квалификация ще намаляват, а тези със специфична квалификация ще стават все по-важни на пазара на труда, обобщиха експертите. \n\r\nЗначително нарастване на заетите се очаква да има и в държавното управление, като водещите професии там ще са административни и приложни специалисти. \n\r\nВсе повече ще се задълбочават регионалните дисбаланси на пазара на труда, ще се увеличи делът и на работниците над 55 години. \n\r\nОчаква се към 2034 година най-нисък брой заети да има в Северна България - Видин, Монтана и Силистра.\n\r\nНай-много хора със завършено висше образование ще се търсят в София-град, Пловдив и Варна, със средно и основно в София, Пловдив и Бургас.\n\r\nВсеки четвърти през 2024 година ще работи в преработващата промишленост. \n\r\nСлед 2020 година влиянието на негативните демографски процеси ще доведе до намаление на заетостта, като за периода от 2020 година до 2034 година спадът в заетостта ще бъде около 6 процента.", "date": "2019.10.10", "title": "Топ професиите на бъдещето: Медсестра, акушерка, учител"}
{"url": "https://www.dnes.bg/zvezdi/2019/10/10/v-ochakvane-na-bebeto-djulkata-ne-spira-da-sportuva.425703", "text": "Джулиана Гани пие по половин чаша вино на ден, въпреки че е в напреднала бременност. Това призна самата тя във свое видео, в което разказва за своя режим.\r\n„Да не си помислите, че съм алкохолик?! Просто ми трябва по половин чашка бяло вино всеки ден – ей така, за тонус“, разкри тя.\r\n \r\nВ момента Гани е в седмия месец, но е качила само 3 килограма откакто е бременна. Това до голяма степен се дължи на храненето ѝ и тренировките във фитнеса, които не е спряла, призна тя.\r\n \r\nБъдещата майка изтъква, че яде редовно пресни плодове и зеленчуци, както и други храни, с които си набавя жизненоважни за нея и бебето вещества.\r\n \r\n„При почти всички бременни жени се наблюдава дефицит на Желязо, което води до нисък хемоглобин. Много често дори се налага бъдещите майки да го приемаме допълнително, като хранителна добавка. Аз обаче се старая да си го набавям максимално много от храната и затова наблягам на храни, които го съдържат!“, обяснява Джулка, споделяйки снимки на гъшия дроб с ягоди, който си е приготвила.\r\n \r\nНаскоро Джулиана Гани обяви, че смята да посвети песен на бъдещото си дете. Плеймейтката и нейният годеник Илиян Найденов все още не са съобщили пола на бебето. \r\n \r\n", "date": "2019.10.10", "title": "В очакване на бебето: Джулката не спира да спортува"}
{"url": "https://www.dnes.bg/stranata/2019/10/10/za-2-godini-nad-1600-troshki-premahnati-ot-ulicite-na-varna.425699", "text": "Общо 1617 излезли от употреба автомобили са премахнати от улиците на Варна през последните две години, съобщиха от общинското предприятие \"Общински паркинги и синя зона\". \n\nАкцията по разчистването им започна през ноември 2017 г. Оттогава инспекторите са издали констативни протоколи за 4300 коли, 1267 собственици доброволно са преместили автомобилите си, репатрирани принудително са 350. \n\r\nЕкоинспекторите са маркирали общо 1141 коли със специални стикери. Мярката важи за моторни превозни средства, които не са в движение, имат стари регистрационни номера или не са преминали технически преглед през последните 2 години. \n                    \n                    \n                \n                \n                \n                \r\nСтопаните им трябва да ги преместят на собствен терен или да ги предадат за разкомплектоване на лицензирана фирма. В противен случай излезлите от употреба автомобили са принудително премествани с \"паяк\" - на паркинга в южната промишлена зона във Варна. Там колите могат да останат в срок до три месеца. \n\r\nПрез този период собствениците им могат да ги приберат, след като платят такса за репатриране и отговорно пазене. Ако автомобилите не бъдат потърсени, от ОП \"Общински паркинги и синя зона\" ги предават за разкомплектоване на лицензиран оператор.", "date": "2019.10.10", "title": "За 2 години: Над 1600 трошки премахнати от улиците на Варна"}
{"url": "https://www.dnes.bg/politika/2019/10/10/gerb-da-izolirame-skopie-e-nai-loshiiat-variant.425724", "text": "\"България няма да спира началото на преговорите на Северна Македония с ЕС, но ние имаме своите позиции и условия. Искаме да се сведе до минимум езикът на омразата в Македония спрямо България. Едни призовават за извиване на ръце - да получим всичко веднага. България винаги е обръщала внимание на отношенията със Северна Македония, но те са били сложни\". Това каза депутатът от ГЕРБ Христо Гаджев в студиото на \"Денят ON AIR\".\n\r\nПо думите му някои от хората в Македония наистина вярват на нещата, написани в учебниците. Според него няма условията да се изпълнят веднага.\n\r\n\"Ако не се забележи напредък обаче, ние ще имаме своите съображения да повлияем на членството на Северна Македония в ЕС. Този месец най-вероятно ще започнат преговорите на Скопие с ЕС. За да започнат те, трябва една междуправителствена конференция. Наше изискване е да има реален напредък, за да позволим тази среща да се случи. Процесът на присъединяване също отнема години\", коментира още той. \n                    \n                    \n                \n                \n                \n                \r\nГаджев обясни, че нe трябва да спираме напредъка на Скопие и че най-лошият вариант е да изолираме Северна Македония.\n\r\n\"За Албания също искаме да бъде дадена дата за начало на преговорите. В страната се прие и закон за българското малцинство. Искаме да се подновят усилията за интеграция на изучаването на български език в училищата\", сподели депутатът от ГЕРБ пред .\n\r\n\"Очаквам, че софиянци отново ще гласуват доверие на г-жа Фандъкова. Който работи, греши. В момента се откриват нови и нови детски градини. Трябва да се прави разлика между това, което е било, и което е сега. В София и районните кметове показаха своите резултати през годините\", коментира Гаджев.", "date": "2019.10.10", "title": "ГЕРБ: Да изолираме Скопие е най-лошият вариант"}
{"url": "https://www.dnes.bg/eu/2019/10/10/ek-zapochna-novi-nakazatelni-proceduri-sreshtu-bylgariia.425683", "text": "Европейската комисия започна наказателни процедури срещу България заради  правилата за безопасност на пътните тунели, заради неспазване на законодателството за морското оборудване, заради подписано споразумение със страни от Западните Балкани за автоматизиран обмен на данни, както и заради  правилата за посегателствата срещу информационните системи. \n\r\nНаказателна процедура заради неспазване на правилата за безопасност на пътните тунели е започната и срещу Белгия, Италия, Испания и Хърватия. Правилата установяват минимални мерки за безопасност, свързани с инфраструктурата и използването на тунелите. Тези правила се прилагат за всички тунели по трансевропейската пътна мрежа с дължина над 500 метра. Посочените държави не са взели всички необходими мерки, за да покрият най-високите изисквания за безопасност в някои от тунелите от това тип. \n                    \n                    \n                \n                \n                \n                \r\nНаказателни процедури заради подписването на 13 септември 2018 г. на споразумение с пет държави от Западните Балкани за автоматизиран обмен на данни за ДНК, пръстови отпечатъци и регистрация на превозни средства са започнати и срещу Австрия, Румъния и Унгария.\n\r\nСпоред комисията споразумението нарушава изключителната компетентност на ЕС в тази област. Обменът на такива данни между държавите в ЕС е уреден с решенията на Съвета на ЕС, уточнява ЕК. \n\r\nПо повод наказателната процедура срещу България за неспазване на европейското законодателство за морското оборудване ЕК уточнява, че правилата на ЕС за безопасност и опазване на околната среда важат за оборудване като спасителните жилетки, пречиствателните системи за отпадни води и радарите на борда на корабите, плаващи под флага на държава от ЕС. България не е направила необходимото морско оборудване (на борда на плавателни съдове под български флаг) да отговаря на изискванията и не извършва съответния надзор на пазара, посочва ЕК, цитирана от БТА.\r\nНаказателна процедура за неправилно прилагане на правилата за посегателствата срещу информационните системи е започната и срещу Португалия. Правилата са част от европейското законодателство за борба с киберпрестъпността и предвиждат държавите от Общността да въведат по-строги наказания за престъпления в интернет, включително за широкомащабни кибератаки. Държавите са задължени да подобрят сътрудничеството с установяването на денонощна възможност за връзка. Комисията е установила недостатъци в португалското и в българското законодателство.\n\r\nНашата страна разполага с два месеца, за да отговори на опасенията. След този срок ЕК може да реши да продължи наказателните процедури, се посочва в съобщението. \r\n ", "date": "2019.10.10", "title": "ЕК започна нови наказателни процедури срещу България "}
{"url": "https://www.dnes.bg/football/2019/10/10/cyrvena-zvezda-ostana-na-granicata-ne-pusnaha-otbora-v-kosovo.425667", "text": "С 24 часа бе отложен мачът между Цървена звезда и  ФК Трепча за Купата на Сърбия, тъй като шампионите не бяха пуснати в Косовска Митровица, съобщават от агенция \"Фокус\".\r\nКосовска Митровица е спорен регион. Тя е част от Косово, но в нея има   голямо сръбско малцинство и се е самопровъзгласила за автономна област. Именно от там е  ФК Трепча, който играе в четвъртото ниво на сръбския футбол.\r\nОт Прищина забраниха на Цървена звезда, ръководството и феновете му да влизат в Косовска Митровица и тимът бе спрян на границата.\r\nРазбира се, напрежението между феновете и граничарите бе неизбежно. От  двете страни на браздата имаше сериозно полицейско присъствие.\r\nТреньорът на Звезда Владан Милоевич дори разпъна шал на съперника в знак на подкрепа към сръбско малцинство, а след това бе решено двубоят да се играе днес в Пазова.\r\nЗаради случилото се Сърбия поиска ФИФА и УЕФА да изхвърлят Косово от всички турнири.", "date": "2019.10.10", "title": "Цървена звезда остана на границата – не пуснаха отбора в Косово"}
{"url": "https://www.dnes.bg/obshtestvo/2019/10/10/zavyrnalite-se-kak-edin-neuspeshen-podaryk-dava-ideia-za-biznes.425659", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \n\r\nПреди точно 9 г. Елена Никифорова иска да изпрати на баща си бутилка хубаво уиски и картичка, защото не е в България за 60-ия му рожден ден. За съжаление не успява. Тогава тя си казва, че някой ден ще създаде свой бизнес - нещо свое, което предизвиква и радост, и сълзи. \n\r\nЕлена започва работа по осъществяване на идеята си още докато е във Великобритания. Тя създава сайт, с който българите, които живеят в чужбина могат да зарадват своите близки. \n\r\nБлагодарение на Ели всеки ден летят \"облачета\" от цял свят - персонализирани подаръци - до различни точки в България от онези, които са напуснали род и родина.\n\r\n\"Сайтът е направен за българи, които живеят основно в чужбина. Техните подаръци ги опаковаме така да изглеждат като колетчета. И на тях пише \"това облаче беше изпратено за теб\", например от Чикаго или Лондон.\", споделя Елена пред предаването \"Завърналите се с Петя Кертикова\" по .\n\r\nИмето на сайта избира заради песента \"Я кажи ми, облаче ле бяло\", заради близостта й до емигрантите. \n\r\nНамерила щастието си у дома, сега Елена мечтае за една друга България.\n\r\n\"България е една прекрасна страна и ако някой ден всички приятели и роднини се върнат ще стане наистина прекрасно. Това ми е и мечтата! Ако не сега, то като оправят децата, да се приберат,\" казва още Елена.\r\n ", "date": "2019.10.10", "title": "Завърналите се... Как един неуспешен подарък дава идея за бизнес "}
{"url": "https://www.dnes.bg/politika/2019/10/10/ns-poiska-severna-makedoniia-da-vyzstanovi-bg-grobovete-na-teritoriiata-si.425656", "text": "Парламентът прие декларация за членството на Северна Македония и Албания в ЕС, в която също както и правителството, поставя някои условия за подкрепа. \n\r\nДепутатите приеха и предложението на лидера на НФСБ Валери Симеонов в декларацията да бъде посочено, че като условие се поставя и възстановяване на българските военни гробища в Македония. \n\n\n Основни моменти в приетата декларация са, че България запазва последователната си подкрепа за поставяне на реалното начало на процеса на присъединяване към ЕС на Северна Македония и Албания със започването на преговори на двете страни.\n\r\nВ декларацията е посочено, че българският парламент ще продължи да следи за напредъка на изпълнението на Договора за приятелство, добросъседство и сътрудничество между България и Македония, както и за прилагането на Закона за малцинствата в Албания, допълва \"Фокус\".\n                    \n                    \n                \n                \n                \n                \r\nЧрез декларацията Народното събрание призовава официалните представители на Република Северна Македония да прилагат ефективно, без забавяне и на добра воля Договора за приятелство, добросъседство и сътрудничество от 2017 г., да се придържат стриктно към чл. 8 от Договора, а именно към \"обективното, основаващо се на автентични и основни на доказателства исторически извори за научно тълкуване на историческите събития, да се въздържат от действия, които се свързват с опити за подкрепа и насърчаване на претенции за признаване на т. нар. \"македонско малцинство\" в България, включително и в международни организации като Съвета на Европа и многостранни формати.\n\r\nС текстовете 44-ото Народно събрание призова официалните представители на Р Северна Македония да бъдат реабилитирани жертвите и репресираните от югославския комунистически режим и всички репресирани заради българското си самосъзнание, да се придържат стриктно към установената и ратифицирана от парламентите на двете страни клауза по отношение на официалния език на Република Северна Македония, да прилагат изцяло договореностите, постигнати в рамките на Съвместната мултидисциплинарна експертна комисия по исторически и образователни въпроси, като същите бъдат отразени в учебните програми и материали в най-кратки срокове. \n\r\nВносителите предлагат още парламентът да призове югозападната ни съседка да се прекрати всякаква форма на \"говор на омраза\" по отношение на България и на гражданите на Република Северна Македония с българско самосъзнание, включително в медии, надписи на паметници, паметни плочи и др.\n\r\nС текстовете се отправи призив и към официалните представители на Албания: да приемат своевременно вторичното законодателство, относно прилагането на Закона за малцинствата, да гарантират в максимална степен правото на българското национално малцинство да изучава книжовния български език като майчин, да преведат преброяването на населението, съгласно на най-високите европейски стандарти.\n\r\nС декларацията си 44-ия парламент се обръща и към настоящото и всяко следващо правителство и всички български институции да следят стриктно за изпълнението на условията от настоящата декларация по време на преговорния процес с Република Северна Македония и Република Албания. На тази основа и при тези условия, 44-ото Народно събрание подкрепя започването на предприсъединителните преговори на ЕС с Република Северна Македония и Република Албания.", "date": "2019.10.10", "title": "НС поиска: Северна Македония да възстанови BG гробовете на територията си!"}
{"url": "https://www.dnes.bg/notifikacii/2019/10/10/arestuvaha-55-godishen-prebil-maika-si-v-pirdopsko-selo.425652", "text": "55-годишен мъж, нанесъл побой на майка си, е задържан от пирдопски полицаи, съобщават от ОДМВР-София.\r\n\r\nРаботата по случая започнала след сигнал за нанесен побой на 77-годишна жена от село Петрич. \r\n\r\nСлужители на полицията в Пирдоп реагирали незабавно и задържали извършителя - 55-годишният син на пострадалата. Жената е настанена в болница с фрактури на три ребра. \r\n\r\nПо случая е образувано досъдебно производство. Действията по разследването продължават под наблюдението на районната прокуратура.", "date": "2019.10.10", "title": "Арестуваха 55-годишен, пребил майка си в пирдопско село"}
{"url": "https://www.dnes.bg/index/2019/10/10/umria-ednata-ot-pyrvite-dve-klonirani-kravi-v-sveta.425649", "text": "Кравата Кага от първата двойка близначки, които се появиха на бял свят в резултат на клониране, умря от старост в резерват в префектура Ишикава в Япония, предаде ТАСС.\r\n\r\nКага бе на 21 години и три месеца. През последните няколко седмици тя се затрудняваше да се придвижва и ветеринари й даваха различни хранителни вещества и противовъзпалителни препарати.\r\n\r\nНейната сестра близначка Ното умря също от естествена смърт миналата година.\r\n\r\nНото и Кага се родиха през юли 1998 г. Те бяха клонирани от специалисти от университета Киндай, които използваха стволови клетки от възрастни екземпляри. При клонирането им бяха приложени същите технологии, до които се прибегна при появата на бял свят на овцата Доли през 1996 г.\r\n\r\nИ двете клонирани крави родиха малки.\r\n\r\nСредната продължителност на живота на кравите е около 20 години, така че по този показател клонингите на японските учени съответстват напълно на другите животни. \r\n \r\n/БТА/", "date": "2019.10.10", "title": "Умря едната от първите две клонирани крави в света"}
{"url": "https://www.dnes.bg/stranata/2019/10/10/piinal-mladej-s-e-trotinetka-se-blysna-v-parkirala-kola.425657", "text": "21-годишен младеж е пострадал при инцидент с електрическа тротинетка в Благоевград. Инцидентът е станал на улица \"Славянска\", съобщиха от Областната дирекция на МВР. \nПроизшествието е регистрирано снощи около 19.50 часа. Младежът, който е от Гоце Делчев, губи контрол над управляваната от него електрическа тротинетка и се блъска в задната част на паркиран лек автомобил \"Опел Зафира\". \r\n\r\nОт удара пострадалият е с комоцио и без опасност за живота. Пробата му за наличие на алкохол в издишания въздух е отчела 1,22 промила.", "date": "2019.10.10", "title": "Пийнал младеж с е-тротинетка се блъсна в паркирала кола"}
{"url": "https://www.dnes.bg/muzika/2019/10/10/kristiana-asenova-i-toshey-s-nova-pesen-voina-s-nastroenie-za-liubov.425658", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Война\" - новата песен на Кристиана Асенова и Toshey, вече е на музикалната сцена.\r\n\r\n\"Идеята на клипа е, че дори да сме разделени, винаги има част от мен при него или от него при мен\", разказаха изпълнителите.\r\n\r\nПо думите им те работят в среда, в която са обградени от страхотни хора.\r\n\r\n\"Радвам се, че коментарите, които получаваме са грамотни и на кирилица\",   \r\n\r\nЦелта на музикантите е до края на годината да направят още една песен.", "date": "2019.10.10", "title": "Кристиана Асенова и Toshey с нова песен: \"Война\" с настроение за любов"}
{"url": "https://www.dnes.bg/crime/2019/10/10/arestuvaha-mlad-myj-za-2-telefonni-izmami-v-razgradsko.425647", "text": "31-годишен мъж е задържан за две телефонни измами, съобщиха от Областната дирекция на МВР - Разград. \r\n\r\nЕдната е извършена на 7 септември, когато 80-годишна жена от село Малък Поровец е подведена да „помага на полицията“ в акция по залавяне на телефонни измамници. Тя оставила 2770 лв. и 15 грама златни накити в платнена торба пред входа на детската градина в селото. \r\n\r\nВ хода на образуваното досъдебно производство е установено, че извършител на деянието е 31-годишен мъж от Главиница, област Силистра, криминално проявен и осъждан. \r\n\r\nНа 15 септември същото лице, заедно с 61-годишен съучастник от Главиница, въвеждат в заблуждение 76-годишна жена от Кубрат. Нанесената щета на втората потърпевша е в размер на 3 000 лв. \r\n\r\nКриминално проявеният мъж е задържан в РУ - Исперих.", "date": "2019.10.10", "title": "Арестуваха млад мъж за 2 телефонни измами в Разградско"}
{"url": "https://www.dnes.bg/notifikacii/2019/10/10/napadateliat-sreshtu-sinagogata-v-hale-s-antisemitski-manifest.425662", "text": "Извършителят на атентата срещу синагога в източногерманския град Хале е публикувал в интернет антисемитски \"манифест\", съобщиха американският Център за проучване на тероризма SITE Intelligence Group и германският всекидневник \"Велт\", предаде Франс прес.\n\r\nДиректорката на SITE Рита Кац написа в Тwitter, че документът изглежда е бил създаден преди седмица, на 1 октомври.\n\r\nКац посочва, че документът показва \"снимки на използваните оръжия и муниции\", включително самоделно оръжие, и определя като цел \"да бъдат убити колкото се може повече хора, които не са бели, за предпочитане евреи\".\n\r\nЕлектронното издание на \"Велт\" съобщи, че в текста от около 10 страници на английски език авторът споменава конкретно плана си да нападне синагогата в Хале по време на еврейския празник Йом кипур и да оцелее.\n\n\n\n\r\n                \n                \n                Атентатът беше извършен от тежко въоръжен мъж, облечен със зелени дрехи и каска, чийто начин на действие напомня атентата на крайнодесен австралиец през март срещу две джамии в Крайстчърч, Нова Зеландия.\n\r\nГерманската полиция обяви снощи, че е задържала ранен мъж след престрелка с органите на реда.\n\r\nВътрешният министър Хорст Зеехофер нарече нападението \"антисемитско\" и каза, че заподозреният е крайнодесен.\n\r\nИзвършителят е 27-годишният Щефан Балиет, съобщават германските медии, цитирани от АФП. На каската, която е носел, е имало монтирана камера, с която е заснел нападението.\n\r\nЗатворените от съображения за сигурност врати на синагогата устояват на стрелбата на нападателя с пушка помпа. \"Бог пожела днес да останем живи\", разказа в социалните мрежи една от богомолките - Ребека Блади. \n\r\nСлед като не успял да влезе в синагогата, нападателят убил минувачка и клиент на турска закусвалня в съседство, преди да влезе в сблъсък с полицията, която го ранява и арестува след преследване.\n\r\nЕкспертът по екстремизма и директор на Института за демокрация и гражданско общество Матиас Квент каза за ДПА, че извършителят говори в интернет на английски за теории на конспирацията и за разрушителната сила на юдаизма, както и срещу феминизма. Видеото следва естетиката на видеоигра, като събитията се предават от първо лице, през погледа на стрелеца, посочва Квент.\r\n \r\n/БТА/\r\n ", "date": "2019.10.10", "title": "Нападателят срещу синагогата в Хале - с антисемитски манифест"}
{"url": "https://www.dnes.bg/stranata/2019/10/10/mechki-slizat-do-sela-vyv-velikotyrnovsko-ne-napadat-hora.425660", "text": "Кафяви мечки са слезли до три села във Великотърновско. \r\n\r\nНе са нападнати хора. \r\n\r\nУведомени са полицията и Регионалната дирекция по горите.\r\n\r\nВъзрастната мечка е била забелязана две поредни нощи в покрайнините на великотърновското село Пушево.\r\n\r\nПърво е била в частен двор, а след това и около птицеферма в стопанския двор на селото. \r\n\r\n\"Хората са притеснени, но паника няма\", посочи кметският наместник на Пушево Юлия Костадинова пред БНР.\r\n\r\n\"Предупредени са, че в района на село Пушево е забелязана мечка. Да внимават, да се движат на групички и в тъмните часове на денонощието да не излизат извън територията на селото\", допълни тя. \r\n\r\nКафява мечка е заснета от камерите и на ловните хранилки в Павликенско до селата Коевци и Върбовка.\r\n\r\nНяма поражения от посещенията на хищниците, слезли до селата.", "date": "2019.10.10", "title": "Мечки слизат до села във Великотърновско, не нападат хора"}
{"url": "https://www.dnes.bg/obshtestvo/2019/10/10/zadyrjaha-roditelite-na-izostavenoto-bebe-za-24-chasa.425666", "text": "Родителите на изоставеното бебе са задържани за 24 часа, съобщиха от полицията. \r\n\r\nПричините за действията им все още не са изяснени.\r\n\r\n28-годишният баща и 24-годишната майка оставили детето си в столче на 11-ия етаж в блок в \"Люлин 6\" снощи. \r\n\r\nДо столчето имало храна, а при бебето имало бележка.\n\n\r\nДетето било намерено от случайно минаващ съсед, който се обадил на домоуправителя на блока. Той пък повикал полиция. \r\n\r\nПолицаите установили, че именно на площадката, където е оставено детето, живеят родителите на майката на бебето.\r\n\r\nМалко по-късно в \"Люлин 10\" са открити и родителите на детето, които казали, че не искат да се грижат за него. \r\n\r\nФактът, че бащата на детето бил с рана на главата, бешe оставен без коментар от полицията, предаде БТА.\r\n\r\n ", "date": "2019.10.10", "title": "Задържаха родителите на изоставеното бебе за 24 часа"}
{"url": "https://www.dnes.bg/televizia/2019/10/10/lilav-kilim-za-sviat-v-plamyci-vyv-varshava.425671", "text": "Epic Drama направи ексклузивна премиера на вече международно признатата ТВ драма в седем части за Втората световна война \"Свят в пламъци\" ( World on Fire) в полската столица. Варшава е един от главните театри на събитията в сериала, наред с Берлин, Париж и Манчестър.\n\r\nМладите актьори в главните роли Джона Хауер-Кинг и Джулия Браун, както и изгряващата полска звезда, Зофия Вихуач, редом до полските актьори, познати от сериала \"Студена война\", Томаш Кот и Борис Жик, се срещнаха с медии от Централна и Източна Европа в културния център \"Конесер\" в район Прага на Варшава. Те се събраха, за да отбележат предстоящата на 10 ноември премиера по Epic Drama.\n                    \n                    \n                \n                \n                \n                \r\nВ рамките на предпремиерия ден бе направена прожекция на първи епизод на \"Свят в пламъци\" в кинозалата на автентична сграда - фабрика за водка, част от комплекса Конесер. \n\r\nСниман на множество локации в Европа, включително Полша, Германия, Франция и Обединеното кралство, \"Свят в пламъци\" разказва за първата година на Втората световна война в 7 едночасови епизоди, като започва с окупацията на Полша от страна на Германия през септември 1939 г. и завършва с битката за Британия.\n\r\n \r\nСериалът залага на звезден актьорски състав, оглавен от носителката на Оскар за ролята в \"Колкото толкова\" с Джак Никълсън - Хелън Хънт, номинирата за Оскар за ролята си в \"Невидима нишка\" с Даниел Дей-Луис, Лесли Манвил, и познатия от \"Игра на тронове\" и \"Властелинът на пръстените\", Шон Бийн. \n\r\nВ главните роли в сюжетна линия на любовен триъгълник между Варшава и Манчестър са младите таланти Джона Хауер-Кинг, Джулия Браун и полската актриса Зофия Вихуач.\n\r\n\"Свят в пламъци\" дебютира в България по Epic Drama на 10 ноември от 22:00 часа.", "date": "2019.10.10", "title": "Лилав килим за \"Свят в пламъци\" във Варшава"}
{"url": "https://www.dnes.bg/notifikacii/2019/10/10/vzriv-izbuhna-v-raiona-na-letishte-v-avstriia-ima-raneni.425672", "text": "Девет души са пострадали при експлозия в завод за преработка на отпадъци на територията на летището в град Хьоршинг край Линц, съобщи вестник „Кронен цайтунг“. \n\r\nДвама са тежко ранени. \n\r\nНа територията на аеропорта се намира завод за преработка на отпадъци.\n\r\nВ едно от неговите помещения тази сутрин около 8 часа е станала експлозия. На мястото работят пожарникари. \n\r\nИнцидентът не е оказал никакво влияние на работата на летището. От полицията казаха, че взривът не е резултат от терористична атака.\r\n \r\n ", "date": "2019.10.10", "title": "Взрив избухна в района на летище в Австрия, има ранени "}
{"url": "https://www.dnes.bg/sport/2019/10/10/kapitanyt-na-nacionalniia-ni-otbor-po-kikboks-atanas-bojilov-sreshtu-maistor-ot-belarus-na-senshi.425675", "text": "Дни след като Атанас Божилов, един от най-опитните български кикбоксьори, завоюва поредната си шампионска титла в Бургас, сега той предстои да зарадва феновете с нов двубой – този път на ринга на зрелищната галавечер . На 26 октомври от 19 часа в Двореца на културата и спорта във Варна на арената на епичното бойно шоу капитанът на националите ни по кикбокс ще се изправи срещу много тежък противник от Беларус в двубой по правилата на К-1 в категория до 75 кг. Тази среща ще е и една от ключовите за вечерта.\n\r\nПавел Правашински – носител на титлата майстор на спорта кикбокс, шампион по кикбокс на Беларус за 2015 и национален шампион по муай тай за 2017 година, е следващото предизвикателство на пътя на Божилов. 29-годишният боец от Беларус е висок 181 см и има зад гърба си два медала от Световната купа по кикбокс през 2015 г. и 2016 г. Завоюва и шампионски титли от професионални турнири през 2015 г., 2016 г. и 2017 г. На 26 октомври той ще направи дебюта си на SENSHI срещу един от най-добрите родни кикбоксьори.\n                    \n                    \n                \n                \n                \n                \r\nАтанас Божилов, известен още сред феновете като Наката, е двукратен световен шампион по кикбокс при професионалистите. През 2018 г. завоюва шампионската титла от Kickboxing Grand Prix, а през април тази година, на второто издание на SENSHI, в двубой срещу друг силен представител от Беларус Божилов грабна и световния пояс на WAKO PRO.\r\n33-годишният боец от бургаския СК \"Самурай\" е шампион на Световната купа по кикбокс за 2017 година. През същата година печели сребро от Световното първенство по кикбокс за аматьори, а през 2016 г. и 2018 г. печели две вицешампионски титли от Европейските първенства по бойния спорт.\n\r\nМногото постижения на Божилов и изключително техничната му и атрактивна игра го правят и един от любимите бойци за феновете на бойните спортове. На 26 октомври той ще се изправи на професионалния ринг на SENSHI за трети път, след като предишните два пъти си тръгна с купа в ръце. Дали третият път ще е също толкова успешен за капитана на националите по кикбокс – предстой да видим на зрелищното бойно шоу SENSHI на 26 октомври, от 19 часа, в Двореца на културата и спорта във Варна.\n\r\nVIP маси и билети за зрелищната гала могат да се закупят както от касите на залата, така и от мрежата на . Билетите са на цени от 10 лв. и 20 лв.", "date": "2019.10.10", "title": "Капитанът на националния ни отбор по кикбокс Атанас Божилов срещу майстор от Беларус на SENSHI"}
{"url": "https://www.dnes.bg/index/2019/10/10/turciia-publikuva-video-na-geroite-si-koito-napadat-kiurdite.425664", "text": "Турското министерство на отбраната публикува видео, което показва как турските командоси настъпват срещу кюрдските бойци под прикритието на нощта и започват да стрелят. Те са наречени \"герои\".\r\nВчера бе дадено началото на операция \"Извор на мир\", а артилерията и военновъздушните сили се отправиха към Северна Сирия подлагайки страната на сериозен обстрел.\n\n\n\nХиляди хора бяха принудени да избягат. Ужасени жители били забелязани да напускат градовете си пеша, с кола или с рикши, носейки багажа си.\r\nТурската инвазия не бе добре приета от света. Президентът на САЩ Доналд Тръмп я нарече \"лоша идея\" и заяви, че \"Вашингтон не подкрепя тази атака\".\r\n                \n                \n                Турското правителство обаче е убедено, че трябва да създаде \"безопасна зона\", да отблъсне кюрдската милиция далеч от границата си и да позволи репатрирането на близо 2 милиона сирийски бежанци.\r\nПо данни на Турското министерство на отбраната, от началото на операцията снощи до днес са ударени 181 цели. Според Кюрдските демократични сили, инвазията е създала огромна паника на територията им, а военните действия са били причина за смъртта на десетки цивилни граждани.\r\n ", "date": "2019.10.10", "title": "Турция публикува видео на \"героите\" си, които нападат кюрдите "}
{"url": "https://www.dnes.bg/business/2019/10/10/lek-ryst-na-iznosa-na-bylgarski-stoki-v-es.425670", "text": "Износът на стоки от България към страните от Европейския съюз и към трети страни се увеличава през първите осем месеца на годината с 3,8%, като само в рамките на август се повишава с едва 1,1%, показват предварителни данни на Националния статистически институт (НСИ).\n\r\nПрез август общият български износ се повишава с 1,1% до 4,761 млрд. лева, докато вносът се свива с цели 6,2% до 4,6716 млрд. лева. Общото външнотърговско салдо през осмия месец на настоящата година е положително и в размер на 89,4 млн. лева спрямо дефицит за 269,7 млн. лева през август 2018-а година.\n\r\nИзносът на стоки от България към страните от Европейския съюз и към трети страни през периода януари - август нараства с 3,8% на годишна база до 37,9009 млрд. лева, докато вносът на стоки в нашата страна намалява с 0,4% до 40,7796 млрд. лева. \n                    \n                    \n                \n                \n                \n                \r\nОбщото външнотърговско салдо за първите осем месеца на годината остава отрицателно и в размер на 2,8787 млрд. лева, но спрямо дефицит за 4,4117 млрд. лева през същия период на 2018-а година.\n\r\nОт началото на годината износът към ЕС нараства с 3,6% до 25,7829 млрд. лева, но само в рамките на август се свива с цели 4,2% до 3,1533 млрд. лева, докато в посока на трети страни българският експорт нараства с 4,3% от началото на годината до 12,118 млрд. лева, като само август износът се увеличи с 13,4% до 1,6077 млрд. лева.\n\r\nВ същото време вносът от ЕС се повишава през периода януари - август на 2019-а година с 2,4% до 26,9657 млрд. лева, докато вносът от трети страни намалява с 5,3% до 13,8139 млрд. лева. Само в рамките на август българският внос от ЕС се увеличава с 5,0% до 31,123 млрд. лева, а от трети страни - спада с 22,8% до 1,5486 млрд. лева.", "date": "2019.10.10", "title": "Лек ръст на износа на български стоки в ЕС"}
{"url": "https://www.dnes.bg/notifikacii/2019/10/10/otkriha-myrtvi-maika-i-sin-v-doma-im-v-tyrgovishte.425676", "text": "Майка и син са открити мъртви в дома им в Търговище. Изясняват се обстоятелствата около смъртта им, съобщиха от полицията.\n\r\nБезжизнените им тела са намерени в дома им в жилищна кооперация в кв.\"Запад\" 3 вчера около 16.30 часа. \n\r\nСвоевременно на място са пристигнали полицейски и медицински екипи. Извършен е оглед на местопроизшествието, при който не са констатирани видими следи от насилие.\n\r\nАутопсия ще установява причините за смъртта на 51-годишната жена и 27-годишния й син. \n\r\nСъдебният лекар д-р Владимир Горанов каза пред БТА, че е изпратена кръв за допълнителни изследвания във ВМА - Варна. \"На този етап съмненията ми са за отравяне с въглероден окис\", допълни медикът, извършил аутопсията. \n                \n                \n                \r\nПо думите му двамата са варили зимнина на газов котлон на балкона при плътно затворени прозорци. Входната врата на жилището на четвъртия етаж също е била заключена и за отварянето й е бил повикан ключар.\n\r\nОбразувано е досъдебно производство и работата по случая продължава под наблюдението на прокурор от Окръжната прокуратура в Търговище.", "date": "2019.10.10", "title": "Откриха мъртви майка и син в дома им в Търговище"}
{"url": "https://www.dnes.bg/blizak-iztok/2019/10/10/trymp-kiurdite-ne-sa-ni-pomagali-vyv-vtorata-svetovna-voina.425669", "text": "Президентът на САЩ Доналд Тръмп отхвърли критиките, че в бъдеще на Вашингтон ще му е трудно да гради съюзи след неговото решение за оттегляне на американските войски от сирийската граница, предаде ДПА.\n\r\nРешението беше взето преди турското нахлуване, насочено срещу кюрдските сили в Сирия. \n\r\n\"Съюзите са лесно нещо\", каза Тръмп и подчерта, че кюрдите са се сражавали редом с американците срещу \"Ислямска държава\" само за земите си и водени от свой интерес.\n\n\r\nТръмп обвини кюрдите, които нямат своя държава, че не са помагали на САЩ през Втората световна война. \"Не са ни помагали през Втората световна война, не са ни помагали при десанта в Нормандия\", подчерта президентът.\n                    \n                    \n                \n                \n                \n                \r\n\"Похарчихме изключително много пари, за да помагаме на кюрдите, било то с боеприпаси, оръжие или пари\", каза Тръмп. \"Както се казва, обичаме кюрдите\", заключи Тръмп, цитиран от АФП.\n\r\nВъпреки многобройни предупреждения от международната общност Турция започна вчера офанзивата си в Североизточна Сирия срещу кюрдските сили, съюзници на Запада в борбата срещу групировката \"Ислямска държава\", припомня БТА.\r\n ", "date": "2019.10.10", "title": "Тръмп: Кюрдите не са ни помагали във Втората световна война!"}
{"url": "https://www.dnes.bg/sofia/2019/10/10/zahvyrliha-bebe-v-sofiia-da-se-dade-na-socialnite-uspeh.425622", "text": "Сигнал за намерено бебе в 22:00 часа снощи вдигна на крак Бърза помощ и полиция. То е било изоставено в столичния квартал \"Люлин\", съобщи МВР за . \r\n\r\nМедицинският екип е установил, че бебето е на около 7-8 месеца и в добро здравословно състояние. За него са били полагани грижи и е било хранено, съобщава bTV.\r\n\r\nДетенцето е било поставено в кошче за автомобил с бележка, на която е било написано: \"Да се даде на социалните. Успех!\".\r\n\r\nПолицията е издирила бащата на детето. Той е 28-годишен мъж и е бил с контузия на главата. Той също е прегледан от екип на Спешна помощ. \r\n\r\nВ момента бащата е задържан в 9-то РУП в София. До този момент не е ясно коя е майката да детето.\r\n\r\nСоциалните служби са поели случая и са настанили бебето в Дома за медико социални грижи за деца \"Свети Иван Рилски\" в София.\r\n ", "date": "2019.10.10", "title": "Захвърлиха бебе в София: Да се даде на социалните. Успех!"}
{"url": "https://www.dnes.bg/index/2019/10/10/imotite-stavat-vse-po-atraktivni-investiciite-v-jilishta-skochiha-s-20.425625", "text": "Инвестициите на бизнеса в имоти нарастват най-бързо, сочат данните на НСИ. Годишните разходи за придобиване на дълготрайни материални активи (ДМА) в сектора операции с недвижими имоти са на стойност 1,865 млрд. лв., което е увеличение с 20%. В сектора на недвижимите имоти са вложени над 10% от всички инвестиции в ДМА, направени от опериращите в страната компании, пише \"Труд\".\n\r\nОбщият обем на годишните разходите за придобиване на дълготрайни материални активи в страната са 17,6 млрд. лв. Най-много вложения има в индустрията – 5,483 млрд. лв. Това са над 31% от всичките инвестиции в страната, но в сектора има спад на вложенията с 3,66% спрямо предходната година. \n                \n                \n                \r\nНа второ място с 26% дал от инвестициите е търговията, транспорта, хотелиерството и ресторантьорството. В този сектора са вложени 4,57 млрд. лв. за година, но също има спад от 3,64%. Най-голям е спадът на инвестициите във финансовите и застрахователните дейности – с 27% до 293 млн. лв. Това се дължи на навлизането на онлайн банкирането, което води до намаляване на нуждите от банкови клонове. Обединяването на банки също допринася за тази тенденция.\n\r\nОсвен недвижимите имоти, има още няколко сектора със сериозен ръст на инвестициите. В селското стопанство придобитите ДМА нарастват с 10%, като в селскостопанска техника и сгради само за година са вложени над 1,451 млрд. лв.\n\r\nСериозен ръст има и в сектора на строителството. Разходите на фирмите от бранша за придобиване на дълготрайни активи като строителна техника, камиони и бази за дейността им нарастват с 4,3% до 1,12 млрд. лв.\n\r\nБлизо 25% от всичките разходи за дълготрайни активи са направени от компании, в които над 50% от капитала е с чуждестранни собственици. И докато при вложенията на българските фирми има спад, инвестициите на компаниите с чуждестранни собственици нарастват с 10,5% до 4,38 млрд. лв.\n\r\n\n\r\n\n\r\n\n\r\n ", "date": "2019.10.10", "title": "Имотите стават все по-атрактивни, инвестициите в жилища скочиха с 20% "}
{"url": "https://www.dnes.bg/world/2019/10/10/svetyt-za-turskata-ofanziva-v-siriia.425620", "text": "\r\nВашингтон не е давал на Турция \"зелена светлина\" за операцията й в Сирия, противно на някои твърдения, заяви държавният секретар на САЩ Майк Помпейо в интервю за телевизия Пи Би Ес.\n\r\n\"Това е лъжа. САЩ не са давали на Турция \"зелена светлина\". Спомнете си нашата задача /в Сирия/. Ние отидохме там, където хора бяха убивани, горени, държани в клетки. Президентът започна кампания за разгромяването на халифата и това беше постигнато\", заяви Помпейо. На въпрос за изтеглянето на американските войски от североизточна Сирия, където Турция започна офанзива срещу кюрдските милиции, той изтъкна, че това решение било взето, за да не бъдат излагани на риск военните.\n                    \n                    \n                \n                \n                \n                \r\n\"Ние ще продължаваме да защитаваме нашите граждани от терористична заплаха\", посочи Помпейо. В същото време той изрази мнението, че изтеглянето на американските военни от зоната на турската операция ще доведе до възраждането на терористичната организация \"Ислямска държава\". \"Не вярвам това да стане\", заяви държавният секретар, коментирайки изявленията на американски законодатели по този въпрос. \"Президентът на САЩ Доналд Тръмп разбира заплахата\", увери той.\n\r\nПрезидентът на САЩ Доналд Тръмп заяви днес, че ще разруши икономиката на Турция, ако тя унищожи кюрдското население в североизточна Сирия, където започна военна офанзива. На въпрос на журналист дали се безпокои, че турският президент Реджеп Тайип Ердоган ще унищожи кюрдите, Тръмп отговори: \"Аз ще унищожа неговата икономика, ако това се случи\". \n\r\n\"Вече го направих с пастора Брънсън\", каза Тръмп, визирайки американските санкции срещу Турция заради задържането на американския пастор Андрю Брънсън по обвинения в тероризъм. \n\r\n\"Надявам се, че Ердоган ще действа разумно\", добави американският президент. Той увери, че ще \"отиде много по-далеч от санкции\" ако турският президент не проведе военната операция \"по възможно най-хуманен начин\". \r\n\n\r\nАрабската лига се събира в събота на извънредна среща по искане на Египет във връзка с турската офанзива в североизточна Сирия, съобщи организацията в свое изявление.\n\r\nЕгипетското външно министерство вчера \"категорично осъди турската агресия срещу територията на Сирия\", подчертавайки, че офанзивата \"представлява фрапантна и неприемлива атака срещу суверенитета на една братска арабска страна\".\n\r\nЕгипетският президент Абдел Фатах ас Сиси обсъди турската операция с иракския си колега Бархам Салих в телефонен разговор вчера, съобщи говорителят на президента, Басам Ради. \n\r\n\"Турската агресия представлява опасно развитие, което заплашва международния мир и сигурност и изостря кризисната ситуация в региона\", заяви говорителят.\n\r\nАрабската лига, в която членуват 22 държави, включително Египет, Ирак и Саудитска Арабия, заяви вчера, че срещата в събота ще бъде на министерско равнище и на нея ще бъде обсъдена \"турската агресия\" срещу сирийската територия.\n\r\n\n\r\nСаудитска Арабия осъди турската офанзива в Североизточна Сирия, предаде Ройтерс, като се позова на изявление на представител на саудитското външно министерство по държавната телевизия.\r\nИзточникът изрази загрижеността на кралството от операцията и я нарече заплаха за регионалната сигурност и мир, а също така наблегна на необходимостта да се гарантира сигурността на сирийския народ, както и сирийския суверенитет и териториална цялост. \n\r\n\n\r\nВеликобритания има сериозни резерви относно турската офанзива в Североизточна Сирия, заяви министърът на външните работи Доминик Рааб, цитиран от Ройтерс.\n\r\n\"Това рискува да дестабилизира региона, да влоши хуманитарните страдания и да подкопае напредъка, постигнат срещу Ислямска държава, която би трябвало да бъде в колективния ни фокус\", се подчертава в изявлението на британския външен министър.\n\r\n\n\r\nЕвропейският съюз призова днес Турция да прекрати военната си операция в Северна Сирия, отхвърляйки турските планове за създаване на безопасна зона за бежанци, и добави, че няма да изпраща помощи там, предаде Ройтерс.\n\r\n\"ЕС призовава Турция да прекрати едностранните военни действия, - се казва в обща декларация на 28-те страни членки на съюза. - Малко вероятно е една т.нар. \"зона за сигурност\" в североизточната част на Сирия, каквато Турция предвижда, да отговори на международните критерии, позволяващи завръщане на бежанци.\"\n\r\n\"ЕС няма да предоставя помощ за стабилизация или развитие в райони, където правата на местните жители се игнорират\", се посочва в документа, цитиран от Ройтерс. \r\n\n\r\nФренският министър на отбраната Флоранс Парли заяви, че турската офанзива в Североизточна Сирия е опасна и трябва да спре.\n\r\n\"Тя е опасна за сигурността на кюрдите. Опасна, понеже е от полза за \"Ислямска държава\", с която воюваме от пет години. Трябва да спре\", написа Парли в Twitter.", "date": "2019.10.10", "title": "Светът за турската офанзива в Сирия"}
{"url": "https://www.dnes.bg/obrazovanie/2019/10/10/koia-e-tia-i-zashto-izobshto-syshtestvuva-suzanita-i-studentite.425623", "text": "Лицето на скандалната щерка на фолкидола Орхан Мурад Сузанита лъсна на  необичайно място.\r\n\r\nСтарлетката, която се прочу още с дебютното си парче \"Луцифер и Буда\", е част от лекциите на студенти в Университета за национално и световно стопанство.\r\n\r\nДисциплината, в която учащите се разглеждат младата певица, е \"Маркетинг\", съобщи \"Монитор\".\r\n\r\nОсновният въпрос, върху който умуват студентите в тази специалност в УНСС, е \"Коя е тя и защо съществува?\"\r\n\r\n\"Вече изучаваме Сузанита\", хвалят се иронично самите студенти.", "date": "2019.10.10", "title": "Коя е тя и защо изобщо съществува? Сузанита и студентите"}
{"url": "https://www.dnes.bg/world/2019/10/10/ubiecyt-ot-hale-izlychval-atakata-si-onlain.425626", "text": "Извършителят на нападението срещу синагога и турска закусвалня в германския град Хале, при което бяха убити двама души, записал действията си на видео, излъчено на живо в интернет в продължение на 35 минути, съобщиха световните агенции.\n\n\nВидеото било излъчвано през платформата на \"Амазон\" за видеоигри Туич /Twitch/ и било видяно от петима души, но след това негов запис бил гледан от близо 2200 души в продължение на половин час, преди да бъде премахнат.\n\r\nСпоред Туич акаунтът, от който бил излъчено видеото, бил създаден преди около два месеца. \n\r\n\"Ние действахме възможно най-бързо, за да изтеглим това съдържание и ще блокираме всички акаунти, които споделят кадри от този отвратителен акт\", заяви говорителят на Туич, цитиран от Франс прес.\n                    \n                    \n                \n                \n                \n                \r\nМъжът, извършил нападението в Хале, е 27-годишен германец с крайнодесни убеждения, който е задържан, съобщи ДПА, като се позовава на източници от силите за сигурност. Първоначално полицията съобщи за няколко нападатели, но вътрешният министър Хорст Зеехофер заяви, че антисемитският атентат бил извършен от един човек. \r\n(БТА)\r\n ", "date": "2019.10.10", "title": "Убиецът от Хале излъчвал атаката си онлайн"}
{"url": "https://www.dnes.bg/stranata/2019/10/10/kurioz-spasena-udavnichka-se-jalvala-v-policiiata.425624", "text": "Спасена от удавяне туристка се жалвала в полицията, че насила е извадена от морето. Курозният случай се разиграл на \"Златни пясъци\", разказа д-р Иван Иванов, шеф на медицинските екипи, които от 15 години спасяват живота на курортистите по варненските плажове.\n\r\n\"На Златните това лято нямаше сериозни инциденти, а само куриози като този. След Илинден течението, знаете, става по-силно и тогава имаше проблеми, но не и сериозни случаи. На плажа в \"Св Св. Константин и Елена\" също нямаше тежко пострадали, с изключение на един случай, при който 80-годишен плажуващ тръгна да влиза в морето, падна и почина на плажа. Имахме още два подобни инцидента с двама младежи на по 25-30 години, които получиха сърдечни проблеми с фатален край - единият на плажа на \"Кабакум\", а другият, близо до трета буна на Варненския плаж. Оказва се, че все още туристите, които отиват на плажа, не са подготвени, въпреки, че има табели на три езика, които указват флаговете\", коментира още д-р Иванов, цитиран от varna24.bg. \n                    \n                    \n                \n                \n                \n                \r\nСпоред него, толкова кошмарно лято Варна не е имала в историята си. Комбинацията от високи температури и бурно море е само една от причините, довели до фаталните последствия.\n\r\n\"Това е най-тежкият летен сезон, откъм травматизъм и инциденти по варненските плажове\", смята д-р Иванов. Според тъжната статистика за изминалия сезон, 6 са намерилите смъртта си на плажа. Трима от тях са удавници, а останалите трима са били покосени от инфаркт. Комбинацията от високи температури и бурно море е само една от причините, довели до фаталните последствия.\n\r\nМедиците често са викани по спешност, не само за плажуващите, а и за колабирали млади хора, работещи дълги часове в жегата по крайбрежните заведения. \n\r\n\"Сред най-тежките инциденти беше този с масово давене на плажа на \"Кабакум\", където спасявахме едновременно трима души. Имаше сериозен инцидент на Южния плаж, друг- на Втора буна. Знаете, че буните са неохраняеми зони. Там група младежи скачаха и се нараниха тежко. Всички инциденти се случиха при червен флаг, когато е забранено къпането в морето. И трите случая на смърт от удавяне са по време на червен забранителен флаг\", коментира още д-р Иванов.  \n\r\nПо думите му вече не е желателно да се влиза в морето, защото температурите на въздуха и морската вода са доста ниски. Разходките по брега обаче имали доста благоприятно въздействие за емоционалния комфорт на хората.", "date": "2019.10.10", "title": "Куриоз: Спасена удавничка се жалвала в полицията"}
{"url": "https://www.dnes.bg/world/2019/10/10/iranskite-vlasti-osvobodiha-ruskata-jurnalistka-iuliia-iuzik.425628", "text": "Иранските власти освободиха руската журналистка Юлия Юзик, която беше задържана в началото на месеца, и тя отпътува за Москва, съобщи ТАСС, като се позовава на изявление на руското посолство в Техеран.\n\r\n\"В резултат на съвместните усилия на министерството на външните работи на Русия и посолството на Руската федерация в Техеран, иранската страна взе решение да освободи руската гражданка Юлия Юзик. Рано сутринта на 10 октомври с полет на \"Аерофлот\" тя излетя от Иран за Москва\", се казва в съобщението.\n\r\nЮзик е била задържана на 2 октомври в хотел в Техеран, където била отседнала. Посолството на Русия твърди, че тя не информирала дипломатическата мисия за проблемите, свързани с отнемането на паспорта й на летище \"Имам Хомейни\".\n                    \n                    \n                \n                \n                \n                \r\nЮзик е работила като репортер в ростовския кореспондентски пункт на вестника и в списание \"Русский Newsweek\". От 2003 г. се занимава с литературна работа и журналистически разследвания. През 2003 г. публикува книгата \"Годениците на Аллах\" (\"Невесты Аллаха\"), преиздадена в девет страни, автор е и на книгата \"Беслански речник\" (\"Бесланский словарь\").", "date": "2019.10.10", "title": "Иранските власти освободиха руската журналистка Юлия Юзик"}
{"url": "https://www.dnes.bg/snimka-na-denia/2019/10/10/vremeto-dnes-gradusite-se-kachvat-oshte-stigat-do-26.425627", "text": "Днес ни очаква слънчево време, макар сутрините на много места, предимно в низините и котловините, да започнат с намалена видимост. \r\n\r\nПо-значителни увеличения на облачността ще има привечер над северозападните райони от страната и през нощта на места там ще превали. \r\n\r\nДневните температури ще се повишат и максималните ще бъдат между 21° и 26°, в София - около 22°. Атмосферното налягане ще се понижи, но ще остане по-високо от средното за месеца.\r\n\r\nПо Черноморието ще бъде предимно слънчево. Ще духа до умерен западен вятър. Максималните температури на въздуха ще са 22°-24°. Температурата на морската вода е 19°-20°. \r\n\r\nНад планините ще преобладава слънчево време. Ще духа умерен, по високите и открити части – до силен западен вятър. Максималната температура на височина 1200 метра ще е около 18°, на 2000 метра – около 11°.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.10.10", "title": "Времето днес: Градусите се качват още, стигат до 26"}
{"url": "https://www.dnes.bg/index/2019/10/10/receptata-dnes-pile-v-tigan-s-balsamiko.425528", "text": ":\r\n6 броя пилешки гърди без кост\r\n1 чаена лъжица чеснова сол\r\nчерен пипер на вкус\r\n2 супени лъжици зехтин\r\n1 глава лук, нарязана\r\n1 малка консерва домати, нарязани\r\n½ чаша оцет балсамико\r\n2 моркова, нарязани\r\n1 чаена лъжица сушен босилек\r\n1 чаена лъжица сушен риган\r\n1 чаена лъжица сушен розмарин\r\n½ чаена лъжица сушена мащерка\r\n \r\n:\r\n \r\nОвкусете пилешките гърди от двете страни на месото с черния пипер и чесновата сол. Загрейте мазнината в голям дълбок тиган. Запържете в него месото до златисто или по 3-4 минути от всяка страна. Добавете лука. Пържете, докато лукът покафенее или още 3-4 минути.\r\n \r\nДобавете в тигана и нарязаните домати, моркови, оцет балсамико. Овкусете с останалите подправки и разбъркайте. Гответе така, докато месото изгуби розовия си цвят изцяло или около 15-20 минути. Сервирайте с гарнитура по избор.\r\n\r\n", "date": "2019.10.10", "title": "Рецептата Dnes: Пиле в тиган с балсамико "}
{"url": "https://www.dnes.bg/obshtestvo/2019/10/10/izdirvat-36-godishniia-mariian-ot-pleven.425629", "text": "36-годишния Мариян Пантелеев от Плевен е в неизвестност от две седмици, близки и познати го търсят из околностите на града от 26 септември. Той е обявен за общонационално издирване и от полицията.\r\n\r\n\"На 26-ти в 06.00 ч. е казал на баща ми, че излиза. Живее с родителите ни. Дори да е искал да се махне от нас, едва ли щеше да си остави телефона, документите и колата. Той има депресия. Зимата пак се влоши и направи опит за самоубийство. Лекува се месец в лечебно заведение. Последно от полицията ни казаха, че най-вероятно се е качил на автобус за София. Никога досега обаче не е бягал така. Принципно Мариян обича да стои вкъщи и има силна връзка със семейството ни\", разказа пред Нова тв сестрата на изчезналия Мариян - Таня Асенова.\r\n\r\nОт полицията умоляват гражданите, които имат информация за местонахождението на издирваното лице да се обадят на телефон 112 или да съобщя в най-близкото поделение на МВР като анонимността им е гарантирана.\r\n ", "date": "2019.10.10", "title": "Издирват 36-годишния Мариян от Плевен"}
{"url": "https://www.dnes.bg/sofia/2019/10/10/ustanovena-e-i-maikata-na-izostavenoto-bebe.425631", "text": "Полицията е установила и майката на изоставеното в столичния квартал \"Люлин\" бебе, съобщиха от МВР за.\r\n\r\nСигналът за изоставеното дете е получен в 21:37 снощи и на място веднага са отишли Бърза помощ и полиция.\nМедицинският екип е установил, че бебето е на около 7-8 месеца и в добро здравословно състояние. За него видимо са били полагани грижи.\r\n\r\nДетенцето е било поставено в кошче за автомобил с бележка, на която е било написано: \"Да се даде на социалните. Успех!\".\r\n\r\nБащата беше установен още снощи - той 28-годишен мъж и е бил с контузия на главата. \r\n\r\nСоциалните служби са поели случая и са настанили бебето в столична болница.", "date": "2019.10.10", "title": "Установена е и майката на изоставеното бебе"}
{"url": "https://www.dnes.bg/world/2019/10/10/turciia-ne-dava-da-ia-kritikuvat-za-siriia-a-ubitite-v-iemen.425630", "text": "Турският външен министър Мевлют Чавушоглу решително отхвърли критиките на някои страни от Персийския залив за операцията в Сирия, като ги обвини, че самите те \"са убили толкова много цивилни в Йемен\", предаде Франс прес.\n\r\n\"Вие убихте и принудихте да гладуват толкова много цивилни в Йемен. С какво право сега се обявявате против тази операция?\", заяви Чавушоглу, цитиран от Анадолската агенция, в отговор на критиките на Саудитска Арабия и Обединените арабски емирства.\n\n\n\r\nТурският външен министър каза това за конфликта, раздиращ Йемен от четири години, с десетки хиляди убити, сред които много цивилни. ООН редовно бие тревога за най-тежката хуманитарна криза в света, отбелязва АФП, цитирана от БТА.\n                    \n                    \n                \n                \n                \n                \r\nСаудитска Арабия и ОАЕ снощи остро осъдиха започналата вчера турска офанзива срещу кюрдските Сили за защита на народа в Североизточна Сирия. Саудитското министерство на външните работи заяви, че тази \"агресия може да има негативни последици за сигурността и стабилността на региона и да подкопае борбата\" срещу групировката \"Ислямска държава\". ОАЕ и Бахрейн, близки съюзници на Рияд, също осъдиха турската офанзива.", "date": "2019.10.10", "title": "Турция не дава да я критикуват за Сирия. А убитите в Йемен?"}
{"url": "https://www.dnes.bg/index/2019/10/10/na-boi-fizicheski-boi-zove-siderov-djambazki-zaradi-donosi.425621", "text": "Лидерът на \"Атака\" и кандидат за кмет на София Волен Сидеров предизвика опонента си от ВМРО Ангел Джамбазки на физически сблъсък. \n\n\n\n\r\n\"Каня от 10 октомври, кандидата за кмет на София от ВМРО Ангел Джамбазки, където и когато пожелае на физически двубой с всички средства и последствия от това, в който да ми отговори защо цяла година писа доноси срещу мен в Европарламента и да си каже хомосексуалист ли е. Поканата ми важи за всеки ден, считано от 10 октомври\", скочи с пост в социалната мрежа Сидеров.\n\r\nТова е поредното предизвикателство, което отправя Сидеров към Джамбазки. \n\r\nПреди дни той поиска поиска кандидатите за кмет на София да докажат с медицинско изследване дали са хомосексуални или бисексуални.\n                \n                \n                \r\n\"Относно искането на един от кандидатите за кмет на София, всички кандидат-кметове да се подложат на изследване за наркотици, съм готов още утре да се изследвам за наркотици\", декларира вчера лидерът на \"Атака\".\n\r\n\"Поставям обаче и изискване към всички кандидати за кметския стол на столицата от мъжки пол да се подложат и на медицинско изследване на сфинктера, което да докаже дали са хомосексуални или бисексуални, и ако са такива, да го обявят публично, за да не стават жертва на рекет и изнудване\", настоя обаче Сидеров в пост в социалната мрежа Facebook.\n\r\nАнгел Джамбазки, издигнат от ВМРО пък изпрати писма до своите конкуренти с покана да си направят кръвни тестове за наркотици в поликлиниката на Военномедицинска академия тази сутрин. \n\r\n\"Все пак е важно нашите избиратели да знаят кого избират и дали кандидатите, за които гласуват, не използват забранени вещества. Това ще е тест и за други зависимости\", мотивира се той. \n\r\nНа призива му откликнаха кандидатът за общински съветник от ВМРО Карлос Контрера и Стефан Иванов, издигнат от НФСБ. Така че тримата заедно доказаха с изследвания, че не са зависими от дрога.", "date": "2019.10.10", "title": "На бой, физически бой, зове Сидеров Джамбазки заради доноси"}
{"url": "https://www.dnes.bg/sofia/2019/10/10/pazaryt-v-mladost-e-napyt-da-izchezne-terenyt-bil-chasten-shte-stroiat-blok.425636", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Емблематичният пазар за софиянци в столичния квартал \"Младост” 1 е заплашен от изчезване. Причина за това са плановете на инвеститор за изграждане на нов жилищен блок на негово място. \n\r\nЗаради това жителите на квартала отново се вдигат на протест. \n\r\nОказва се, че теренът, на който се намира пазара, е частен и собствениците му са подали мотивирано предложение за изменение на регулацията и застрояване на имота с 10- етажен блок.  \n\r\n\"Младостчани от години сме на протести по зелените площи и градинки за запазването им и сега излизаме, и за защитата на пазара ни. Тук не става въпрос само за загубата на мястото за пазаруване, което съществува от създаването на квартала. Тук става въпрос, че вече няма място за живеене!\", обясниха хората.\n                    \n                    \n                \n                \n                \n                \r\n\"За нас пазарът е нещо, без което не можем, това е едно голямо удобство. Вчера разбрахме от г-жа Мария Илиева, че собственикът е изтеглил това писмо и се е отказал\", коментира мъж от квартала пред репортер на \n\r\nИ все жителите на \"Младост\" продължават да се оплакват от задръстването по главния булевард \" Андрей Сахаров\" и малките улици. \n\r\n\"Няма място за паркиране, децата ни се движат, като марионетки между стотиците коли, въздухът е първенец по мръсотия в София, а строежите продължават - по градинки, по всяка една останала зелена площ, без отстояния и без осигурени гаражи за новодомците\", недоволстват хората.", "date": "2019.10.10", "title": "Пазарът в \"Младост\" е напът да изчезне, теренът бил частен, ще строят блок "}
{"url": "https://www.dnes.bg/usa/2019/10/10/spirat-toka-v-kaliforniia-prevantivno-sreshtu-gorski-pojari.425635", "text": "Компанията \"Пасифик гас енд електрик\" спря електроподаването на над половин милион потребители в Северна Калифорния, което е най-мащабното планирано спиране на тока в историята на американския щат, предаде Асошиейтед прес.\r\n\r\nКомпанията съобщи, че поетапно ще изключва електричеството на близо 800 хиляди потребители, за да предотврати възникването на горски пожари в горещото ветровито време. \r\n\r\nОпасенията са, че пречупени дървета може да прекъснат далекопроводи и повредят съоръжения, от което да възникнат пожари. \r\n\r\nКомпанията \"Садърн Калифорния Едисън\" обяви, че днес може да спре електричеството за над 106 хиляди абонати в осем окръга в Южна Калифорния заради бушуващия през този сезон горещ сух вятър, известен като Санта Ана.\r\nХората в щата се готвят за прекъсванията, като масово изкупуват бутилирана вода и батерии. По бензиностанциите има опашки, пише БТА.", "date": "2019.10.10", "title": "Спират тока в Калифорния – превантивно срещу горски пожари"}
{"url": "https://www.dnes.bg/politika/2019/10/10/slujitel-na-mo-v-aferata-v-sliven-celta-razdor-gerb-vmro.425632", "text": "След като вицето Томислав Дончев съобщи, че имало данни, че и служител на пресцентъра на Министерството на отбраната е замесен в създаването на паника сред ромите в Сливен, другият вице Красимир Каракачанов заподозря, че има някаква задкулисна цел. \n\n\n \"Според мен това е чисто политическа интрига, което цели да създаде някакъв раздор вътре между ГЕРБ и ВМРО в едно правителство\", заяви Каракачанов пред bTV.\n\r\nНачалникът на пресцентъра на министерството Александър Урумов също отрече да е замесен в разпространяването на фалшиви новини за отнемани деца от родителите им. \n\r\n\"Нищо свързано с мен няма принос към това, което се е случило с това внезапно извеждане на децата от училище. Мястото на децата е в училище\", казва Урумов.\n                    \n                    \n                \n                \n                \n                \r\nТой е разговарял с Красимир Каракачанов. \n\r\nНачалникът на пресцентъра на МО е казал на министъра, че е напълно спокоен и че съжалява единствено, че му се губи времето и трябва да се обяснява за нещо, което няма фактическо основание.\n\r\nУрумов е благодарил на Каракачанов и за доверието. Той остава на поста си.\n\r\nПрокуратурата образува досъдебно производство за заблуждаваща информация и масова психоза. Полицаи в Сливен са разпитвали пастори и автори на клипове в социалните мрежи.\r\n ", "date": "2019.10.10", "title": "Служител на МО в аферата в Сливен? Целта - раздор ГЕРБ - ВМРО"}
{"url": "https://www.dnes.bg/top-novini/2019/10/10/operaciia-izvor-na-mira-turciia-nanesla-udari-po-181-obekta-v-siriia.425619", "text": "\n\r\nТурски сухопътни войски са пресекли границата и са навлезли на територията на Сирия малко след 22:00 часа снощи. Това съобщи в Twitter министерството на отбраната, подчертавайки, че това е вторият етап от военната операция, която започна по-рано вчера с удари на самолети F-16 и артилерия срещу \"позиции на терористичните групировки ПКК/СЗН (Кюрдската работническа партия/Сили за защита на народа - бел.ред.) и ДАЕШ\".\n\r\n\"Турската армия и Сирийската свободна армия навлязоха на изток от реката Ефрат и предприеха сухопътна операция в рамките на военната операция \"Извор на мира\", се посочва в съобщението.\n\n\nТурските командоси са навлезли в Сирия по три направления и са стигнали до градовете Рас ал Айн и Тал Абияд, се посочва в същото съобщение.\n                \n                \n                \r\nВ същото време военни експерти посочват, че започналата вчера офанзива на турската армия в Северна Сирия е най-мащабната военна операция на турската армия след десанта на турските войски на остров Кипър и установяването на едностранно признатата само от Анкара Севернокипърска турска република.\n\r\nТурската армия е нанесла удари по 181 \"мишени на терористите\" през първите часове на трансграничната операция в североизточна Сирия.\n\r\n\"В рамките на операция \"Извор на мира\" източно от река Ефрат военновъздушните сили и друга бойна техника нанесоха удари по 181 обекта на терористични организации\", се посочва в комюникето.\n\r\nРъководената от кюрдите коалиция в североизточна Сирия пък заяви снощи, че е отблъснала сухопътна атака на турските войски, които започнаха трансгранична операция по-рано вчера, съобщиха Франс прес и БТА.\n\r\n\"Наземната офанзива на турските сили беше отблъсната от бойците на Сирийските демократични сили в района на град Тал Абияд. В момента няма настъпление\", написа в Twitter говорителят на кюрдско-арабската коалиция Мустафа Бали.\n\r\nПри турски въздушен удар е бил поразен затвор, в който са държани джихадисти, предаде Ройтерс.\n\r\n\"Един от затворите, в който са държани членове на \"Ислямска държава\", беше улучен от турски въздушен удар\", съобщи кюрдско-арабската коалиция в Туитър без повече подробности.\n\r\nПрезидентът на САЩ Доналд Тръмп заяви вчера, че американските военни са преместили на сигурно място някои от \"най-опасните\" затворници джихадисти поради опасения, че могат да избягат по време на турската военна офанзива в североизточна Сирия, предаде Асошиейтед прес. Тръмп не уточни колко затворници са били преместени и къде са откарани.\n\r\n\n\r\nТурският президент Реджеп Тайип Ердоган заяви, че Анкара има право да провежда трансгранична операция в съседна Сирия благодарение на споразумението, подписано между двете страни в турски град Адана през 1998 година.\n\r\n\"Що се отнася до използването на въздушното пространство над Сирия, то не принадлежи на САЩ. Това е международно пространство, това е сирийско въздушно пространство и след като не принадлежи на САЩ, въпросът за използването му се решава от режима на президента на Сирия Башар Асад\", казва Ердоган в интервю за в. \"Ени шафак\". Той отбелязва, че САЩ се намират в Сирия не по покана на режима, а Турция се намира там в рамките на споразумението, подписано между Анкара и Дамаск в Адана. \n\r\n\"Съгласно този договор, ако режимът не предприеме мерки срещу Кюрдската работническа партия, то нашите военни имат правото да преследват терористите на територията на Сирия\", добавя Ердоган.\n\r\nОтношенията между Турция и Сирия през 80-те и 90-те години бяха крайно напрегнати, тъй като Анкара обвиняваше Дамаск в подкрепа на Кюрдската работническа партия. През октомври 1998 г. избухна криза между двете страни и Турция даде на Сирия 45-дневен срок напълно да се откаже от подкрепата сиза ПКК. Същата година сирийските власти изгониха от страната лидера на ПКК Абдуллах Йоджалан, след което настъпи пробив в отношенията между двете страни. На 20 октомври преговорите между представители на министерствата на вътрешните и на външните работи приключиха с подписването в Адана на съвместен протокол и споразумение по въпросите на сигурността.", "date": "2019.10.10", "title": "Операция \"Извор на мира\": Турция нанесла удари по 181 обекта в Сирия"}
{"url": "https://www.dnes.bg/sport/2019/10/10/bala-shte-fintira-cherna-gora-glasi-niki-mihailov-za-tituliar.425637", "text": "Селекционерът на националния отбор Красимир Балъков готви изненада в състава за утрешното гостуване на Черна гора.\r\n\r\nБала гласи за титуляр в евроквалификацията в Подгорица Николай Михайлов. Очаква се стражът на Левски да бъде предпочетен пред Пламен Илиев, въпреки че е твърда резерва на \"Герена\", пише \"Тема спорт\".\r\n\r\nНики пази в четири от петте квалификационни двубоя през кампанията за Евро 2020. Той не бе под рамката само при загубата с 0:4 от Англия на \"Уембли\" през септември, когато не бе повикан. Тогава пази Пламен Илиев, а в следващата контрола с Ейре на вратата бе Христо Иванов от Етър.\r\n\r\n ", "date": "2019.10.10", "title": "Бала ще финтира Черна гора, гласи Ники Михайлов за титуляр"}
{"url": "https://www.dnes.bg/notifikacii/2019/10/10/koi-kogo-politicite-sreshtu-radikalnata-greta-tunberg.425643", "text": "Политически лидери по целия свят вече знаят коя е 16-годишната климатична активистка Грета Тунберг, но въпросът е могат ли да се справят с нея, тъй като тя и нейните привърженици стават все по-радикални, пише в свой анализ за  Леонид Бершидски. Протестите, започнали в големите градове по целия свят, са първото изпитание.\n\n\n\n\nПротестиращите, подобно на Тунберг, искат правителствата да третират изменението на климата като спешен случай, който изисква спешни действия за намаляване на емисиите парникови газове. Защитниците на климата блокират движението на най-натоварените кръстовища в големите градове, като в Австралия дори стотици протестиращи бяха арестувани за нарушаване на трафика.\n                \n                \n                \r\nГрета Тунберг подкрепя радикалните действия, като в Twitter призова протестиращите да останат силни. В Лондон бяха извършени повече от 300 ареста. Британският премиер Борис Джонсън дори нарече протестиращите срещу климатичните промени „нахални“.\n\r\nГерманският канцлер Ангела Меркел се оказа по-мека, изразявайки несъгласие с Тунберг относно неотложността на радикални действия за климата. Според Меркел технологичният напредък дава на човечеството допълнително време. Френският президент Еманюел Макрон също разкритикува Тунберг за радикалните й позиции, като каза още, че екологично осъзнатите правителства на Франция и Германия не са тези, които тя трябва да атакува.\n\r\nКакви са реакциите на Тръмп и Путин? \r\n ", "date": "2019.10.10", "title": "Кой кого: Политиците срещу радикалната Грета Тунберг"}
{"url": "https://www.dnes.bg/sofia/2019/10/10/kv-krystova-vada-ostava-utre-bez-voda.425642", "text": "\"Софийска вода” временно ще прекъсне водоснабдяването в част от кв. \"Кръстова вада\"\n\r\nНа 11 октомври 2019 г. (петък), във връзка с прекъсване на сградно водопроводно отклонение на ул. \"Борис Руменов\" кв. \"Кръстова вада\" се налага спиране на водоподаването от 10:30  до 15:30 часа на клиентите на \"Софийска вода”, живеещи в района на: ул. \"Борис Руменов\" от бул. \"Черни връх\" до ул. \"Сашо Николов – Сладура\"\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноски на адрес: ул. \"Борис Руменов\" №3.\n                    \n                    \n                \n                \n                \n                \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на \"Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n\"Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.10.10", "title": "Кв. \"Кръстова вада\" остава утре без вода"}
{"url": "https://www.dnes.bg/obshtestvo/2019/10/10/samo-14-ot-sluchaite-na-rak-na-gyrdata-se-diagnosticirat-rano.425634", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСветът посвещава месец октомври на борбата с рака на гърдата. Всяка година близо 4 000 българки научават тежката диагноза. Ако това се случи навреме, лечението е възможно почти на 100% процента. \n\nЗа жалост обаче само 14% от случаите се диагностицират на ранен етап, докато в Западна Европа и САЩ този процент е около 50. А всичко е въпрос на няколко минути, при това абсолютно безплатно. \n\r\n\"Искам да уточня, че скрийнинг представляват прегледи на пациенти без оплаквания. Модерните апарати за мамография са достатъчно чувствителни да хванат заболяването в ранен стадий. Повечето пациенти, които идват обаче, са усетили нещо, което не е правилно\", посочи за \"България сутрин\" д-р Мариела Василева от Александровска болница. \n                    \n                    \n                \n                \n                \n                \r\nПо думите ѝ всяка жена трябва да има добро чувство към собственото си здраве. В България има няколко практики, които липсват, а биха променили начина на лечение на пациента. \r\nПо думите на доц. Свилен Маслянков много пациенти отиват да се прегледат, водени от това, че е безплатно, а е важно да се възпита отношение към здравето.  \n\r\n\"Това е лечим проблем. Симптомите са различни, а в основата е диагностиката. Всяка жена в зряла възраст нека заповяда при нас\", .\n\r\nПрегледите се поемат от Касата, а в подкрепа на световната кампания десетки български болници преглеждат и без направление.", "date": "2019.10.10", "title": "Само 14% от случаите на рак на гърдата се диагностицират рано"}
{"url": "https://www.dnes.bg/akoshtete-vqrvaite/2019/10/10/predskazaniia-za-2020-a-napraveni-predi-godini.425587", "text": "Намираме се почти на прага на 2020-а година, което за мнозина сигурно звучи направо невероятно. Изкуствен интелект, непрекъснато усъвършенстващи се технологични устройства, телефони, които се отключват чрез сканиране на лицето и още много, много невероятни неща допреди едно-две десетилетия днес са факт, с който всички живеем. Без да се замисляме дори. Е, за някои футуролози светът днес трябваше да е място на летящи коли и персонални хеликоптери, но това не се случи, поне засега.\r\nВижте някои от най-забавните прогнози и предсказания, които различни футуролози и революционни умове са задали преди много, много години и за тяхно съжаление, все още не са реалност, обобщени от сайта Bestlife.com.\r\n                    \n                    \n                \n                \n                \n                \r\nПрез 1994-а година корпорация RAND, глобална организация с принос към космически програми и развитието на интернет, е заявила своята прогноза, че през 2020 г. ще ползваме услугите на животни като наши служители.\r\n„Панелът RAND планира, че до 2020 г. ще бъде възможно да се отглеждат интелигентни видове животни като маймуните, които ще бъдат способни да изпълняват ръчен труд“, казва Глен Т. Сийборг, автор на книгата „Scinetist Speaks Out“, в която пише за прогнозата на корпорацията. Той допълва, че в прогнозите е влизала и тази възможност за домакинствата, които нямат робот за чистене, да ползват услугите на маймуна, която чисти и се грижи за градината. Също така са предричали и възможността добре тренирани маймуни да се изявяват като семейни шофьори.\r\n\r\nМарс е мечтаната космическа дестинация за хората от много, много време. Но чак отскоро пътуването до Червената планета се счита за реалистично. И все пак, оптимизъм не ни е липсвал, след като през 1997-а година авторите на списание Wired Питър Шуорц и Питър Лейдън са посочили именно 2020-а година като годината, в която хората ще стъпят на Марс.\r\n", "date": "2019.10.10", "title": "Предсказания за 2020-а, направени преди години "}
{"url": "https://www.dnes.bg/politika/2019/10/10/letniiat-sezon-bil-uspeshen-spadyt-na-turistite-bil-s-1.425640", "text": "Министърът на туризма Николина Ангелкова отчете добър летен сезон, въпреки че стартът му беше труден. \n\r\n\"За месеците юни‚ юли и август имаме над 4.437 млн. чуждестранни туристи и спад от 1%. Фактите и цифрите показват, че ние си вършим работата\", коментира тя пред Нова тв. \n\n По думите й откакто Министерството на туризма е създадено като самостоятелна администрация, ръстът на чуждите туристи е от 31%, а на 24% на приходите.\n\r\n\"Независимо от мрачните прогнози, които юни месец бяха умишлено очертани, към момента за първите месеци от януари до август имаме над 6.8 млн. чуждестранни туристи, което е минимален спад от 0.6% спрямо рекордната 2018 г., когато имахме над 9.2 млн. чуждестранни туристи\", посочи още тя.\n                    \n                    \n                \n                \n                \n                \r\nСпоред нея има още какво да се желае и министерството работи в посока постигане на основната си цел - превръщането на България в целогодишна туристическа дестинация и максимално използване на капацитета по отношение на летни, зимния и културно-историческия туризъм.\r\n\"Томас Кук\" и \"Астрал Холидейз\" имат договор помежду си за официално представителство, а \"Астрал Холидейз\" са регистрирани по българското законодателство. Независимо дали един туроператор е чуждестранен или български, всеки един оператор има застраховка \"Отговорност на туроператора\", която покрива само и единствено щетите за туристите\", посочи тя.\n\r\n По думите й няма застраховки, които да покриват рисковете нито по отношение на доставчиците на услугата към туроператора, нито към чуждестранния такъв. \n\r\n\"Няма такова изискване в нито едно законодателство. Независимо дали \"Томас Кук\" би била регистрирана по българското законодателство или не, рискът за хотелиерите е един и същ\", коментира Ангелкова.\r\nТя подчерта, че заради \"Томас Кук\" е започнал дебат за законови промени – или да се увеличи задължителният минимален праг на застраховката \"Отговорност на туроператора\", или да се взема процент на оборота като предпазен механизъм. \n\r\n\"Само 18 туроператори в България имат лимит на покритие на този вид застраховка от 1,4 млн. лева\", добави министърът на туризма.", "date": "2019.10.10", "title": "Летният сезон бил успешен, спадът на туристите бил с 1% "}
{"url": "https://www.dnes.bg/obshtestvo/2019/10/10/shefyt-na-dazd-ot-meseci-ima-ataka-sreshtu-agenciiata.425646", "text": "ДАЗД от няколко месеца получава сигнали, че на места се злоупотребява както с името на агенцията, така и със социалните служби, обясни директорът на Държавната агенция за закрила на детето д-р Елеонора Лилова. \n\r\nСигналите от последните дни идват от различни източници - включително от областния управител на Бургас, директори на училища, началници на РУО. \n\r\n\"Някои хора разказват на други хора, че социалните нарочно ще взимат деца от семейства\", обясни д-р Лилова пред bTV.\n\n\n\n\n\n\r\nШефът на ДАЗД допълни че от няколко месеца се разследва първоизточника на тези сигнали. \n\r\n\"Има целенасочена атака от лица, които не мога да кажа кои са\", обясни тя. \n                    \n                    \n                \n                \n                \n                \r\nД-р Лилова обобщи ситуацията с думите, че когато една лъжа бъде повторена 100 пъти, хората започват да вярват. \n\r\nДиректорът на агенцията за закрила на детето посочи, че се работи на много нива, за да се подкопае системата на социалните служби и това се прехвърля към образователната система. \n\r\nТя напомни, че Държавната агенция за закрила на детето само координира работа и няма право да отнема деца. \n\r\n\"В ДАЗД не работят социални работници, а работят експерти, които подготвят документи и политики\", посочи тя. Сигналите за деца в риск се подават към Агенция \"Социално подпомагане\". \n\r\nОтносно Националната стратегия за детето, която предизвика протести на родители, д-р Лилова уточни, че до края на годината действа настоящата такава. Към момента все още няма приета нова стратегия за детето. \n\r\nСпоред директорът на ДАЗД е хубаво да има документ, който да разписва правата на децата, но е по-вжно да се спазват законите, които закрилят децата. \n\r\nТя допълни, че доверието в институциите също е важно, защото именно недоверието доведе до ситуациите в Сливен, Карнобат и други градове. \n\r\nЗа изоставеното бебе в столичния кв. „Люлин”, което беше открито снощи тя знае, че е добре и за него се грижат в дом за медико-социални грижи. По думите й оставената бележка бебето да се предаде на социалните означава, че има хора, които знаят, че социалните работници всъщност се грижат за децата.", "date": "2019.10.10", "title": "Шефът на ДАЗД: От месеци има атака срещу агенцията! "}
{"url": "https://www.dnes.bg/sofia/2019/10/10/lek-trus-na-50-km-ot-sofiia-sled-polunosht.425648", "text": "Лек трус е регистриран край София малко след полунощ. Той е станал половин час след полунощ, а магнитудът е бил 2,7 по Рихтер.\r\n\r\nЕпицентърът е на 12 км западно от Драгоман и на 52 км северозападно от София, с дълбочина 5 км, сочат данните на Европейския сеизмологичен център.\r\n\r\nПо данни на Геофизичния институт на БАН земетресението е с магнитуд 2,8 и е с епицентър на територията на Сърбия, близо до границата с България. \r\n\r\nНяма данни за нанесени материални щети, не е усетен и от гражданите\r\n ", "date": "2019.10.10", "title": "Лек трус на 50 км от София след полунощ"}
{"url": "https://www.dnes.bg/index/2019/10/10/i-maite-uvelichili-parnikovite-gazove-ustanovili-ucheni.425633", "text": "Учени от Тексаския университет в Остин установиха, че маите са оказали по-силно въздействие върху околната среда, отколкото се предполагаше досега, съобщи Физ.орг.\n\r\nМаите превръщали обширни горски райони в поля и системи от водни канали, увеличавайки по този начин съдържанието на парникови газове в атмосферата.\n\r\nСпециалистите заснели обитавана навремето от маите местност в Централна Америка с помощта на технологията лидар, която позволява да се получи информация за отдалечени обекти посредством светлинни източници, включително радари. Бил обхванат район с площ 250 кв.км. Изображенията дали възможност да се създаде карта на повърхността под гъстата растителност. Учените открили обширни поля и водни канали.\n                \n                \n                \r\nСмята се, че маите са се сблъскали с неблагоприятни условия в обкръжаващите ги среда - повишено морско ниво преди 3000 - 1000 години и суша преди 1200 - 900 години. За да се приспособят, е трябвало да превърнат гори в системи от водни канали.\n\r\nПреместването на големи групи хора и нарасналото търсене на хранителни продукти накарали маите да разширят системата от водни канали. \n\r\nСпециалистите открили следи от отглеждане на култури, например царевица, както и черупки и животински кости.\n\r\nСъздаването на мрежа от водни канали довело до изхвърляне на голямо количество въглероден диоксид и метан.\n\r\nИзвестно е, че през 9-и век в цивилизацията на маите настъпил упадък, който се изразил в бързо намаляване на населението, обезлюдени градове и разрушени системи за водоснабдяване. \n\r\nУчените предложиха няколко хипотези, които обясняват изчезването на цивилизацията на маите с недостига на плодородни почви и питейна вода, епидемии или завоевания на други народи. \n\r\n ", "date": "2019.10.10", "title": "И маите увеличили парниковите газове, установили учени"}
{"url": "https://www.dnes.bg/mestni-izbori-19/2019/10/10/bsp-atakuva-sofiia-s-podmladena-lista-pargov-trudno-e.425644", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПредизборната кампания навлиза в решителна фаза и виждаме, че тези избори са доста оспорвани, най-важното е да се запази добрият тон, обяви в студиото на \"България сутрин\" лидерът на БСП-София Калоян Паргов.  \n\r\nПо думите му не е важно единствено Мая Манолова да стане кмет на София, но и мнозинството, което ще застане зад нея. Реалната социология пък била направена на Евроизборите - 15 хил. гласа разлика с ГЕРБ.\n\r\nПаргов призна, че за БСП София е трудна територия вече 30 г., но това, което се наблюдавало сега, било част от плана за промяна на управление на столицата.\n\r\n\"Фандъкова каквото можа направи, хората отчитат какво е свършено - проблемите и грешките. Вчера общината загуби дело за 1.7 млн. лв - ето за такава нужда от промяна говоря. Относно проблемите с пътната настилка - 30 г. общината за едни е майка, за други - мащеха\", коментира още той.\n                    \n                    \n                \n                \n                \n                \r\nЛистата на БСП е доста подмладена, както за София, така и за цялата страна. Местната власт не е само политиканстване - промяната става с манталитет, стана ясно от думите му.\n\r\n\"След резултата от 2015 година навсякъде играем максимално мобилизирано, младежите на БСП участват най-активно. Целта е максимално добро представяне на изборите, за София конкретно амбицията ни е много голяма. Дълголетието в политиката зависи от това какви концепции защитаваш\", . \n\r\nТой подчерта също, че Топлофикация-София е на ръба, ако нещо се случело с нея, ще има срив в енергетиката. ", "date": "2019.10.10", "title": "БСП атакува София с подмладена листа, Паргов: Трудно е!"}
{"url": "https://www.dnes.bg/obshtestvo/2019/10/10/mladi-lekari-sreshtu-noviia-red-na-specializaciia.425645", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМлади лекари ще протестират срещу публикувания на 1 октомври от Министерството на здравеопазването проект на нов ред за специализация. Петицията им срещу действащите правила и предлагания нов ред е събрала вече над 600 подписа. \n\r\nДействащият от края на юли тази година ред за специализация на младите лекари предвижда специализантите на държавна издръжка след придобиването на специалност да избират между одобрени от Министерството от здравеопазването лечебни заведения, в които да работят за срок от три години. \nАко не изпълнят задължението си, трябва да връщат субсидията, която здравното министерство дава на болниците за техните заплати, тоест да си връщат заплатите за времето на специализацията. \n                    \n                    \n                \n                \n                \n                \r\n\"Министерството на здравеопазването не се съобрази с нито едно наше искане, въпреки че те бяха приети на първо четене. Насилствено се опитват да ни накарат да останем тук, всичко това под надслова за кадрова политика. Излизаме на протест, за да защитим и личния си живот\", \n\r\nТя заяви, че докторите се чувстват излъгани и обидени.\n\r\n\"Министерството ще провежда тези субсидии на болниците, което реално са нашите заплати. Тези субсидии облагодетелстват не нас, а директорите на болници. Прецендент е и не разбирам защо ние трябва да връщаме получените от нас заплати\", коментира още Вълчева.\n\r\nТя отбеляза, че лекарите са за кадровата политика, особено в малките населени места, но проектът на Министерството на здравеопазването се опитва да я наложи насилствено.\n\r\n\"Силно се надяваме, че живеем в демократична държава и ще успеем да се разберем. В противен случай ние няма да отстъпим от исканията си\", каза още Александра Вълчева.", "date": "2019.10.10", "title": "Млади лекари срещу новия ред на специализация "}
{"url": "https://www.dnes.bg/health/2019/10/10/bez-karies-kak-navikyt-da-se-grijim-za-zybite-se-otplashta.425650", "text": "\n\r\n98% от човечеството има кариеси или някаква форма на дентално заболяване. Как да се погрижим за зъбите си, за да не ни се налага да се подлагаме на тежки дентални интервенции?\n\r\n\"Има доста прости неща, които всеки може да прилага ежедневно без да му тежат. Те лесно се превръщат в навици. Всички тях съм описала в книгата си \"Без кариес\", сподели в студиото на \"България сутрин\" стоматологът д-р Радосвета Стаменова.\n\r\nТя разказа, че специалистите пишат доста по темата. Но към широката публика е насочена доста малко информация. Затова решава да запознае аудиторията с идеите си.\n\r\n\"Книгата си написах на база опита и познанията, които имам. И приложих свои хипотези\", каза още стоматологът.\n                    \n                    \n                \n                \n                \n                \r\nПред  тя призова хората да обръщат внимание на денталното си здраве, тъй като има редица заболявания, свързани със зъбите и венците, които не подминават почти никого.", "date": "2019.10.10", "title": "\"Без кариес\" – как навикът да се грижим за зъбите се отплаща"}
{"url": "https://www.dnes.bg/obshtestvo/2019/10/10/decata-niama-da-iadat-v-gradinite-po-bds-proizvoditelite-protiv.425639", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОтпада задължението на детските заведения за деца от 3 до 7 години да купуват и да готвят с продукти по БДС. Това се предвижда в проект на Наредба на задравното министерство, срещу която се обявиха производители. Те призовават премиерът Бойко Борисов да блокира документа. \n\"За всички производители у нас е важно в наредбата да бъде разписано всички храни, свързани с хляб, брашно, мляко, сирене, масло, кашкавал, месни продукти и други,  да са по БДС. Защото именно те гарантират качеството\", коментира в студиото на \"България сутрин\" Мариана Кукушева от Националния браншови съюз на хлебопекарите.\n                    \n                    \n                \n                \n                \n                \r\n\"Целта ни е да формираме вкусовите качества на децата от най-ранна детска възраст. Те трябва да знаят коя храна е полезна за тях и коя носи печата за качество. Тези мерки за запазване на традиционното хранене съществуват във всяка една държава по света. Освен това те стимулират и националния бизнес\", подчерта тя.\n\r\n, че е изключително притеснена от случващото се, тъй като става въпрос за здравето на бъдещото поколение на България.\n\r\n\"Преди наредбата, която предстои да бъде утвърдена, възниква въпросът дали това, което децата ще консумират в действителност, ще бъде най-доброто за тях\", каза тя.\n\r\nПо думите ѝ, приетите през 2018 г. правила утвърждават изключително високо качество в храните, които консумират децата и са съобразени всички изисквания на физиологичните норми.", "date": "2019.10.10", "title": "Децата няма да ядат в градините по БДС, производителите – против"}
{"url": "https://www.dnes.bg/balkani/2019/10/10/bylgari-trygnali-na-svatba-v-germaniia-s-1-5-kg-zlato-i-90-butilki-rakiia.425651", "text": "Сръбските митничари иззеха на ГКПП „Градина“ /“Калотина“ от българска страна/ над 1,5 килограма златни накити и над 90 бутилки уиски и ракия. \n\r\nЗлатото на стойност 40 000 евро и напитките са били открити при проверка на автомобил „Мерцедес Спринтер“, с който са пътували две семейства от България. Те казали, че отиват на сватба в Германия. \n\r\n„При щателна проверка на комбито и багажа митничарите са открили под чанта с лични вещи, както и под седалките няколко кашона с 51 бутилки уиски „Джони Уокър“ и 40 бутилки българска гроздова ракия. При по-нататъшната проверка на личния багаж в чантите и на трите пътнички са открити недекларирани златни накити, чиято стойност е оценена на над 40 000 евро“, съобщи сръбското управление на митниците. \n                    \n                    \n                \n                \n                \n                \r\nУ едната от пътничките са намерени почти 900 грама златни гривни, синджирчета, обеци и пръстени, у втората – над 470 грама, а у третата – около 340 грама недекларирани златни накити, пише „Вечерне новости“. \n\r\n ", "date": "2019.10.10", "title": "Българи тръгнали на сватба в Германия с... 1,5 кг злато и 90 бутилки ракия! "}
{"url": "https://www.dnes.bg/stranata/2019/10/10/nad-192-tona-furaj-izgoriaha-v-stopanstvo-krai-balchik.425668", "text": "Близо 192 тона фураж са изгорели при пожар в стопанство в село Дъбрава, община Балчик, съобщават от областната дирекция на МВР. \r\n\r\nСигналът за инцидента е подаден в полицията в 00:20 часа на 10 октомври.\r\n\r\nОгънят е лумнал в навес за съхранение на фураж. Обгорели са и металната конструкция и покривът на навеса.\r\n\r\nРайонното полицейско управление в Балчик разследва как е възникнал пожарът.", "date": "2019.10.10", "title": "Над 192 тона фураж изгоряха в стопанство край Балчик"}
{"url": "https://www.dnes.bg/index/2019/10/10/ozi-ozbyrn-e-kategorichen-ne-umiram.425661", "text": "\"За тези, които си мислеха, че съм умрял и пак се връщам...\"\r\nОзи Озбърн използва социалните мрежи за да увери феновете си, че скоро няма намерение да умира. Музикантът е в болница от дълго време заради падане. Той нарани врата си сериозно и се наложи да претърпи операция, а после последваха усложнения като пневмония, грипни инфекции и инфекции на ръката.\r\n\"Имам повече болтове в гръбнака и шията си, отколкото в колата си\", казва звездата в обръщението, публикувано в Twitter. Заради дългия му престой в болницата се появиха спекулации, че Ози е на смъртно легло.\r\n\"Не умирам. Възстановявам се. Просто отнема повече време от предвиденото. Умирам от скука прикован цял ден към леглото. Нямам търпение да стана и да тръгна на турне отново, но ще трябва да сте малко по-търпеливи\", обяснява Озбърн.\r\n                \n                \n                Той ще отложи европейското си турне, защото все още не е готов да излезе на сцена. Датите за Северна Америка остават същите.\r\n\"Искам да кажа на феновете, че искрено ви благодаря за търпението и лоялността. Обичам ви. А сега се разкарайте и ме оставете да се оправя!\", заяви Ози.\r\n ", "date": "2019.10.10", "title": "Ози Озбърн е категоричен: Не умирам! "}
{"url": "https://www.dnes.bg/crime/2019/10/10/dvama-s-obvinenie-za-trafik-na-hora-kym-franciia-i-shveciia.425679", "text": "Спецпрокуратурата повдигна обвинения на двама души за участие в престъпен сговор за трафик на хора във Франция и Швеция с цел набиране, транспортиране и склоняване към просия. \r\n\r\nДвамата са задържани вчера във Видин.\r\n\r\nПри извършените претърсвания в жилища и автомобили, както и лични обиски, са намерени и иззети 700 евро, 2000 шведски крони, бележки от преводи на различни суми, касови бележки на френски и шведски език, талони на автомобили, договори и пълномощни, тетрадки със записки на имена и суми в евро и други документи, доказващи престъпната дейност.\r\n\r\nТрафикантите набирали кандидати с обещания за работа на Запад сред малоимотни и малограмотни хора. Транспортирали ги във Франция и Швеция, осигурявали им мизерни квартири и храна, сконявали ги да просят и прибирали по-голямата част от \"приходите\".\r\n\r\nУстановени и разпитани като свидетели са множество жертви на трафика, експлоатирани от двамата видинчани.", "date": "2019.10.10", "title": "Двама с обвинение за трафик на хора към Франция и Швеция"}
{"url": "https://www.dnes.bg/sport/2019/10/10/oshte-edin-nacional-aut-za-cherna-gora.425680", "text": "Българският националния отбор по футбол е изправен пред нов проблем преди утрешната квалификация за Евро 2020 срещу Черна гора.\r\n\r\nНашите заминават за Подгорица без Симеон Славчев. Полузащитникът за азербайджанския Карабах е болен и треньорският щаб е решил да го остави за лечение в София.\r\n\r\nСлавчев е третият футболист, който отпада от плановете на Балъков за мача с Черна гора. Още в началото на лагера стана ясно, че Васил Божиков и Страхил Попов са контузени и на техните места бяха повикани Георги Терзиев и Деян Лозев.\r\n\r\nЗа разлика от двамата защитници обаче, вероятно Симеон Славчев ще се възстанови и ще бъде на линия за домакинската среща с Англия в понеделник.\r\n", "date": "2019.10.10", "title": "Още един национал аут за Черна гора"}
{"url": "https://www.dnes.bg/notifikacii/2019/10/10/indoneziiski-ministyr-namushkan-s-noj-ot-isliamist.425678", "text": "Индонезийският министър по въпросите на сигурността Виранто бе ранен с нож от ислямист при посещение на остров Ява, предадоха Ройтерс и Франс прес.\r\n\r\nПри атаката е ранен и ръководителят на местната полиция. \r\n\r\nНападателят е бил повлиян от идеите на терористичната организация \"Ислямска държава\", заяви говорител на полицията.\r\n\r\nВиранто е нападнат, докато слизал от колата си в Пандегланг, провинция Бантен. На направени от полицията снимки се вижда как хора отнасят на носилка министъра в близката болница.\r\n\r\nВпоследствие полицията съобщи, че в атаката е участвал още един ислямист, предаде ДПА.\r\n\r\nВиранто, на 72 години, е министър по въпросите на сигурността в правителството на президента Джоко Видодо от 2016 г., пише БТА.\r\n\r\n\r\n\r\n\r\n ", "date": "2019.10.10", "title": "Индонезийски министър намушкан с нож от ислямист"}
{"url": "https://www.dnes.bg/sofia/2019/10/10/vandali-nadraskaha-cheshmata-emblema-na-kristal-v-sofiia.425682", "text": "\nВ четвъртък сутринта служители на Столичната община върнаха на мястото ѝ емблематичната чешма в градинката \"Кристал\". \n\r\nСамо няколко часа по-късно обаче, вандали вече я бяха надраскали без да се притесняват, че районът е опасан с камери или че безчинстват посред бял ден пред очите на минаващите през градинката столичани. \n\nЧешмичката срещу Военния клуб е изградена в периода 1925 – 1935 г., а неин автор е Васил Зидаров\n\r\nКоритата на чешмата са направени от витошки гранит, а фигурата на момченцето, която беше открадната, е възстановена по снимки и модел, даден от семейството автора Зидаров. \n                    \n                    \n                \n                \n                \n                \r\nВъзстановяването ѝ бе поверено на \"Марковстудио\", което работи по реставрацията на паметниците на \"Лъвов мост\", \"Цар освободител\", \"Шипка\".\n\r\nНад коритата има метален пръстен, украсен с декоративни изображения на риби, между които се намират и четирите патета, от чиито човки се пие вода.\n\r\nВъзстановяването на чешмата е част от цялостния ремонт \"Кристал\". Положена беше нова настилка, монтирано беше ново осветление.\n\r\nПрез февруари на алеите бяха монтирани монтирани нови 43 пейки, както и кошчета. Скулптурата със сърничките също беше почистена и поставена на мястото й.\n\r\nВ градината беше изградена и нова поливна система, подменен беше и горният почвен слой с 5 см нов хумус. \n\r\nЗасадени бяха 11 иглолистни и 41 широколистни фиданки, над 700 храсти и 900 цветя, както и жив плет.", "date": "2019.10.10", "title": "Вандали надраскаха чешмата емблема на \"Кристал\" в София"}
{"url": "https://www.dnes.bg/mestni-izbori-19/2019/10/10/mestni-izbori-2019-kak-se-popylvat-biuletinite-za-glasuvane.425456", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ местните избори на 27 октомври гласуваме с няколко бюлетини: \n\r\n- бюлетина за кмет на община;\n\r\n- бюлетина за общински съветници;\n\r\n- бюлетина за кмет на кметство;\n\r\nВ градовете София, Варна и Пловдив гласуваме с бюлетина за кмет на община, бюлетина за общински съветници, с бюлетина за кмет на район, а в кметствата към тези общини - с бюлетина за кмет на кметство.\n\r\nВсяка бюлетина е отпечатана на бяла и непрозрачна хартия. На гърба й има място за два печата на СИК. В долния й ъгъл има 8-цифрен номер, който се откъсва по перфорацията от член на СИК след гласуването и поставянето от СИК на втория печат на гърба на бюлетината.\n\n\nВ бюлетината са вписани наименованията на всички партии, коалиции, местни коалиции регистрирали кандидати във Вашия изборен район за съответния вид избор и имената на независимите кандидати, ако има регистрирани такива, както и квадратче с „Не подкрепям никого“.\n                    \n                    \n                \r\nВ бюлетината за общински съветници, в дясната страна са очертани толкова кръгчета, колкото е максималния брой на кандидатите от една кандидатска листа на партия, коалиция или местна коалиция и съдържат трицифрения номер на кандидатите  от съответната кандидатска листа.  \n\r\nВашият глас ще е действителен, ако правилно отбележите Вашия избор\n\r\n\n\r\nЗа общински съветници гласувате, като в квадратчето с номера на избраната от Вас партия, коалиция, местна коалиция или независим кандидат с химикал, пишещ със син цвят, поставите знак Х или V.\n\r\nАко сте гласували за партия, коалиция или местна коалиция, може да дадете предпочитанието си за конкретен кандидат, като  поставите знак Х или V в кръгчето с неговия трицифрен номер. Номерът и името на кандидата, за който искате да дадете предпочитанието си, ще откриете на списъка пред избирателната секция или в кабината за гласуване.\n\r\n\n\r\nЗа кмет на община, район или кметство гласувате, като в квадратчето с номера пред имената на избрания от Вас кандидат с химикал, пишещ със син цвят, поставите знак Х или V.\n\r\n\n\r\nАко не желаете да подкрепите нито един кандидат на партия, коалиция, местна коалиция или инициативен комитет, в бюлетината за съответния вид избор може да поставите знак Х или V с химикал, пишещ със син цвят, в квадратчето с надпис \"Не подкрепям никого\".\n\r\nПовече информация - на и страницата ни във Фейсбук.", "date": "2019.10.10", "title": "Местни избори 2019: Как се попълват бюлетините за гласуване?"}
{"url": "https://www.dnes.bg/notifikacii/2019/10/10/myj-probva-da-iztegli-10-000-lv-kredit-s-falshiva-lichna-karta.425673", "text": "Служители от сектор \"Противодействие на икономическата престъпност\" в Шумен задържаха мъж, направил опит да изтегли 10 000 лева с неистински документ за самоличност, съобщиха от пресцентъра на ОД на МВР.\r\n\r\nСлужителите в шуменска банка забелязали подозрителното държание на мъжа в следобедните часове. \r\n\r\nПредприети били действия за установяване на самоличността му и били прегледани всички документи, представени пред служител на банката за усвояване на кредит. \r\n\r\nИзяснено е, че мъжът ползвал фалшива лична карта. Изяснена била и самоличността му - 36-годишен мъж от София.\r\n\r\nТой е задържан за срок до 24 часа в полицейското управление в Шумен. Образувано е досъдебно производство.", "date": "2019.10.10", "title": "Мъж пробва да изтегли 10 000 лв. кредит с фалшива лична карта"}
{"url": "https://www.dnes.bg/index/2019/10/10/erdogan-ei-evropeiski-syiuz-shte-vi-izpratim-3-6-mln-bejanci.425685", "text": "Турският президент Реджеп Ердоган заплаши да \"отвори границите\" към Европа за сирийските бежанци в Турция, предаде ДПА.\n\r\n\"Ей, Европейски съюз! Не може да окачествяваш нашата операция като инвазия\", заяви Ердоган в Анкара.\n\n\n\r\n\"Тогава ние ще отворим границите и ще изпратим 3,6 милиона бежанци\", каза Ердоган, като добави, че турската военна операция има за цел единствено \"да елиминира тероризма\".\n\r\nТой заяви днес, че 109 \"терористи са били убити\" от началото на операцията на Анкара в Североизточна Сирия вчера, предаде Асошиейтед прес, цитирана от БТА.\n\r\n\"От началото на операция \"Извор на мира\" на изток от р. Ефрат нашите военни са елиминирали 109 терористи\", посочи президентът, цитиран от турската частна телевизия НТВ.\n                \n                \n                \r\nЕрдоган заяви също така, че „Ислямска държава“ няма да присъства в Североизточна Сирия след турската операция. Той каза, че гарантира, че джихадисти от \"Ислямска държава\" няма да присъстват в Североизточна Сирия, след като Турция завърши офанзивата си срещу кюрдските милиции в региона, предаде Ройтерс.\n\r\nВ реч пред представители на своята Партия на справедливостта и развитието (ПСР) Ердоган заяви, че затворниците от \"ИД\", които трябва да бъдат държани под арест, ще останат зад решетките, а онези, които бъдат приети от собствените си страни, ще бъдат върнати в тях.", "date": "2019.10.10", "title": "Ердоган: Ей, Европейски съюз! Ще ви изпратим 3,6 млн. бежанци"}
{"url": "https://www.dnes.bg/akoshtete-vqrvaite/2019/10/10/specheli-bilet-za-spektakyla-lord-of-the-rings-return-of-the-king.425594", "text": "На . в зала Арена Армеец ще имаме шанса да се насладим на спектакълаПовече информация за самия спектакъл може да прочетете .\r\nAz-jenata.bg и Key Events & Communication ви дават възможност да участвате в игра за филма концерт и един от вас може да спечели 2 единични билета за събитието на 16 ноември.\r\nВсичко, което трябва да направите, е да отговорите правилно на анкетата, която споделяме с Вас. Важно условие е да сте регистрирани потребители в сайта, за да участвате в играта. Ако не сте, може да го направите бързо и лесно \r\n                    \n                    \n                \n                \n                \n                 С общите условия на играта \r\nЖелаем Ви успех!\r\n ", "date": "2019.10.10", "title": "Спечели билет за спектакъла „Lord of the rings – Return of the king“"}
{"url": "https://www.dnes.bg/obshtestvo/2019/10/10/roditelite-izostavili-bebeto-si-zaradi-tormoz-ot-rodnini.425689", "text": "Социалните ще работят с родителите, които оставиха снощи бебето си на площадка в блок в \"Люлин\", както и с родните им, като целта е те отново да могат да поемат грижите за него.\n\r\nДетенцето е в добро състояние, настанено е в Дома за медикосоциални грижи \"Иван Рилски\", съобщи социалният министър Бисер Петков, цитиран от БТА.\n\r\nСлед като от социалните служби е взета бързата мярка за осигуряване на живота, здравето и отглеждането на детето, ще се работи с родителите и с разширения семеен кръг, ангажира се той. \n\n\n\n\r\nОт Агенцията за социално подпомагане съобщиха, че около 17 часа вчера бащата на бебето е посетил социалните и е казал, че иска на остави детенцето, защото майка му и сестра му тормозят жена му. Причината - бебето много плачело и това им нарушавало спокойствието. \n                    \n                    \n                \n                \n                \n                \r\nПри посещението си той е бил заедно с майката на бебето. \n\r\nКогато социалните са ги помолили да удостоверят самоличността си, двамата си тръгнали.\r\nКъм 22 часа вечерта обаче те са оставили детето пред дома на дядото по майчина линия.\n\r\nРеакцията на социалните служби е била незабавна и мобилният екип на ДСП \"Оборище\" е пристигал на мястото веднага.\n\r\nЛелята на детето по бащина линия е разказала, че неговите родители живеят с нея и майка й, като те двете се грижат за него. \n\r\nОт събраната информация по случая става ясно, че родителите са получили еднократна помощ за раждане на дете. \n\r\nСоциалните работници са ги посъветвали да подадат заявление за отпускане на детски, но до момента те не са направили това. \n\r\nСтава ясно, че на бащата на детето са регистрирани 4 фирми в качеството на управител. Поради това ще бъде подаден сигнал до прокуратурата дали не става въпрос за злоупотреба с човек в неравностойно положение.\n\r\nСпоред Петков случаят показва защо е необходимо да има система на закрила на детето.\n\r\nБроят на изоставените деца е голям, над 1000 годишно, каза той.\n\r\nНякои от нещата, които са обект на критика от протестиращите в социалните мрежи, са именно с цел превенция на изоставянето, каза министърът. \n\r\nПромени, които бяха направени със Закона за социалните услуги, бяха точно с такава цел - превенция на изоставянето, как да се реагира в случай, че има риск от изоставяне. Този риск е най-голям в родилните домове, в случаите, когато детето се ражда с увреждане, обясни той.\n\r\nПетков допълни, че задачата на социалната система е да приложи бързо, адекватно действие, с което да намали риска от изоставяне, да убеди родителите, че трябва да се грижат, че това дете е тяхно.", "date": "2019.10.10", "title": "Родителите изоставили бебето си заради тормоз от роднини"}
