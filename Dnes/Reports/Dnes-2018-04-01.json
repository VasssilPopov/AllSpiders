{"url": "https://www.dnes.bg/zvezdi/2018/04/01/mlada-apetitna-galinka-ruskata-andjelina-djoli.372347", "text": "Галинка Миргаева е известна като руската Анджелина Джоли. Само че далеч по-млада и с по-апетитни форми, убедени са нейните почитатели. А в Instagram те са над 2,2 милиона!\n\r\nИ тя не пропуска да ги зарадва с предизвикателни и секси снимки, което ѝ гарантира и място в нашата рубрика \"Тяло на седмицата\".\n\r\nГалинка спазва диети, спортува, но си позволява и някой друг мазен бургер или пица. Всичко е в баланса, смята тя.\n\r\nФотомоделът е определяна за една от най-красивите футболни привърженички в страната, а тя самата няма търпение Мондиалът в Русия да започне. Всъщност, не е някакъв ултрас, но не пропуска възможността за допълнителна реклама за себе си покрай домакинството на нейната страна.\r\n                    \r\n                    \r\nМиргаева е родом от Перм, но ако се съди по снимките ѝ – тя по-често е на екзотични екскурзии. На места, където слънцето е далеч повече от това в родния ѝ град.\r\nВижте Галинка в ", "date": "2018.04.01", "title": "Млада, апетитна... Галинка – руската Анджелина Джоли"}
{"url": "https://www.dnes.bg/stranata/2018/04/01/opashki-pred-hramovete-stotici-si-vzeha-vyrbovi-klonki-za-cvetnica.372453", "text": "\nСтотици се наредиха на дълги опашки за върбови клонки за Цветница и пред катедралния храм \"Св. св. Кирил и Методий\" в Бургас.\r\nОтец Звезделин Дудов от храма \"Света Параскева\" в Бяла Слатина пък раздаваше на миряните върбови клонки за Цветница и мажеше по челото с миро, пише \"Булфото\".\r\n ", "date": "2018.04.01", "title": "Опашки пред храмовете: Стотици си взеха върбови клонки за Цветница"}
{"url": "https://www.dnes.bg/notifikacii/2018/04/01/makron-izkustveniiat-intelekt-moje-da-zaplashi-demokraciiata.372454", "text": "Френският президент Еманюел Макрон заяви, че изкуственият интелект \"може напълно да заплаши демокрацията\", ако не бъде контролиран. Но той допълни, че дигиталните алгоритми трябва да направят публичните и частните услуги по-ефективни. Според него технологията трябва да бъде открита за обществен контрол, за да има доверие към нея, предава Politico, цитира \"Фокус\".\r\n\"Ролята ми не е да блокирам тази промяна, а да обучавам хората да имат възможност в новия свят\", заяви Макрон. \r\n\"Изкуственият интелект може да направи революция в сферите на енергетиката, отбраната, транспорта, финансите и медицината, но хората могат да отхвърлят иновациите, ако не им вярват\", предупреди той.\rПрезидентът заяви, че всичките алгоритми на изкуствения интелект, които правителството му създава, ще са открити за обществен контрол, за да се намали заплахата за демокрацията. Това равнище на прозрачност ще се прилага и върху алгоритмите, развивани от компаниите, които получават средства от френските власти. ", "date": "2018.04.01", "title": "Макрон: Изкуственият интелект може да заплаши демокрацията!"}
{"url": "https://www.dnes.bg/cars/2018/04/01/idealen-avtomobil-lexus-sbydva-mechti-sled-vzeto-dnk.372455", "text": "\r\nКомпанията Lexus заедно с биотехнологичната фирма 23andMe обявиха, че ще използват ДНК проби от клиентите си, за да създадат идеалния автомобил за тях. \r\nЯпонският производител дори публикува видео, в което обяснява как ще действа програмата. Тя се казва Genetic Select, като стартира с посещение на клиента в дилърски център на марката. Там той дава своята слюнка и след няколко дни идва, за да получи автомобил, който е създаден с всички особености на организма му след изследване на ДНК.\r\nВъв видеото, публикувано в YouTube, се вижда момиче, което получава купе RC F, специално пригодено за нейния начин на живот. Автомобилът има големи поставки за чаши, тонирани стъкла и седалки с формата на тялото на клиента. Заради по-ниския ръст на момичето, колата е със занижен пътен просвет.\r\r\n                    \r\n                    Освен това машината разпознава ДНК-то на своя собственик, като, за да се стартира двигателят е нужно той да оближе волана с език. Така колата е напълно защитена от кражба. \r\nВсичко това изглежда доста впечатляващо, стига, разбира се, видеото да не беше посветено на днешния 1 април!\r\n\r\n ", "date": "2018.04.01", "title": "Идеален автомобил? Lexus сбъдва мечти след взето ДНК!"}
{"url": "https://www.dnes.bg/notifikacii/2018/04/01/papata-na-katolicheskiia-velikden-poveche-mir-i-solidarnost.372456", "text": "В посланието си \"Урби ет орби\" (Към града и към света) по случай католическия Великден папа Франциск призова за мир в Светите земи два дни, след като 15 палестинци бяха застреляни от израелски войници на границата между ивицата Газа и Израел, и заяви, че конфликтът в региона \"не пощадява беззащитните\", предаде Ройтерс.\r\nВ посланието си от централния балкон на базиликата \"Свети Петър\" папата също призова да се сложи край на \"касапницата в Сирия\" и да се допусне там хуманитарна помощ, както и за мир в Южен Судан и Демократична република Конго. \r\nФранциск призова за \"помирение в Светите земи, които в тези дни също изпитват раните на продължаващ конфликт, в който беззащитните не са пощадени\", вероятно имайки предвид сблъсъците в ивицата Газа.\rПапата се помоли за мир за \"целия свят, започвайки с възлюбената и страдаща сирийска земя, чийто народ е изтощен от една сякаш безкрайна война\".\r\nФранциск призова за международна помощ за Венецуела, за да не се налага на още хора да напускат родината си заради икономическата и политическа криза.\r\nТой изрази надежда, че \"плодовете на диалога\" ще помогнат за мир и хармония на Корейския полуостров, където двете Кореи на 27 април ще се съберат на първата си среща на върха от повече от десетилетие.\r\nФранциск се помоли силата на Исусовото послание \"да донесе надежда и достойнство, където има лишения и маргинализация, където има мигранти и бежанци, така често отхвърляни от днешната култура на разхищението, и жертви на наркотрафика, трафик на хора и съвременните форми на робството\".\r\nПапата призова и за повече усилия за постигане на хармония в разделената Украйна и прикани света да не забравя жертвите на конфликти, особено децата, предаде Асошиейтед прес, цитира БТА.\r\nНеобходима е \"солидарност с всички принудени да напуснат родните си земи, които са лишени от най-насъщното за преживяване\", каза папата.", "date": "2018.04.01", "title": "Папата на католическия Великден: Повече мир и солидарност!"}
{"url": "https://www.dnes.bg/notifikacii/2018/04/01/zlato-za-gimnastichkite-ni-ot-svetovnata-kupa-v-sofiia.372457", "text": "\nБългарският ансамбъл спечели златния медал на финала на пет обръча на Световната купа по художествена гимнастика в \"Арена Армеец\" в София.\r\nСимона Дянкова, Лаура Траатс, Мадлен Радуканова, Теодора Александрова и Елена Бинева вдигнаха на крака публиката в залата със своето изпълнение и получиха оценка от 20.850 точки (12.300 за трудност).\r\nТова е второ златно отличие за възпитаничките на Весела Димитрова след титлата в многобоя снощи.\r\nСребърното отличие стана притежание на ансамбъла на Япония с 19.800 точки (12.000 за трудност). Италия спечели бронза с 19.650 точки. Ръководството на италианския тим подаде контестация за оценката, но тя беше отхвърлена, предаде БТА.\r\nПо-късно днес са финалите на бухалки и лента при жените, както и на три топки и две въжета при ансамблите.", "date": "2018.04.01", "title": "Злато за гимнастичките ни от Световната купа в София!"}
{"url": "https://www.dnes.bg/obshtestvo/2018/04/01/predpraznichno-7-dni-predi-velikden-cenata-na-agneshkoto-skochi.372458", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Седмица преди Великден сме свидетели на скок в цената на агнешкото месо в търговските обекти в цялата страна. Тази година килограм българско агнешко месо струва средно между 13 и 16 лева, за разлика от вносното, което е значително по-евтино.\r\nВъпреки това обаче изкупната цена от фермите на родните производители е 5 лева за килограм живо тегло, което според тях не стига дори за покриването на разходите им. \r\nИ въпреки че фермерите са принудени да продават стоката си толкова евтино, в търговските обекти цената на агнешкото месо започва от 13, а на места достига и до рекордните 16 лева за килограм. \r\nПовечето хора са категорични, че заради изключително високата цена тази година няма да купят агнешко за празника, информира .\r\r\n                    \r\n                    А преди празника от Агенцията по безопасност на храните вече започнаха масови проверки за качеството и произхода на яйцата, козунаците и месото в цялата страна.", "date": "2018.04.01", "title": "Предпразнично: 7 дни преди Великден цената на агнешкото скочи!"}
{"url": "https://www.dnes.bg/obshtestvo/2018/04/01/kolko-e-bogata-trapezata-ni-s-kozunaka-na-velikden-lipsvat-mliako-iaica.372459", "text": "Дни преди Великден отново става актуална темата за съдържанието на великденските козунаци. От \"Активни потребители\" вече са се заели с тази задача, като са провели проучване, което анализира състава на индустриално приготвени козунаци.\r\n\"В козунаците тази година не открихме синтетични багрила, но изобилстват от Е-номера и заместители. В поредица от тестове установяваме как традиционни продукти драматично се отдалечават от оригиналите. Крайно време е да решим дали всичко, което е разрешено, е добро за нас!\", посочват те. \r\nПредставяме ви данните и изводите, до които са достигнали от \"Активни потребители\" след проведеното от тях проучване.\r\r\n                    \r\n                    \r\nИзследването потвърждава задълбочаващата се тенденция у нас качеството на продуктите да се влошава.\r\n- от 16 марки козунаци при една напълно отсъства задължителната хранителна информация на етикетите. Такова нарушение се наблюдава много често при предлагането на непакетирани предварително храни като приготвяните на място във веригите хлебни изделия и готови топли и студени храни.\r\n- резултатите показват, че в , а при една марка са спестени и яйцата или друг техен заместител.\r\n - пестенето от класически съставки води до добавяне в козунаците на \"модерни\", индустриално произведени суровини. Усреднено във всяка марка са вложени 2 нетрадиционни съставки – между 1 и 3 за всеки продукт. Това са сух глутен, яйчен меланж, суроватка и палмова мазнина. Очевиден е стремежът да се използват по-евтини заместители на яйцата, млякото и слънчогледовото олио, както и по-нискокачествено брашно, подобрявано с прибавяне на глутен и ензими.\r\n - нискокачествените суровини и заместители водят до използването в индустриалните рецепти на множество технологични добавки. Такива са описани на етикетите на всички закупени от нас индустриални продукти. Усреднено във всяка търговска марка се съдържат . Те са предимно емулгатори, ензими, антиоксиданти, консерванти, киселинни регулатори, оцветители и други. Изрично е да споменаваме, че тази химия напълно отсъства в домашните рецепти.\r\n- преди 6 години установихме влагане на жълтата боя татразин (Е102) в 2 от 7 изпитвани марки, а през 2018 г. не открихме татразин. Това обаче не означава, че производителите са се отказали от навиците да се боядисват козунаци -  естественият оцветител каротин. Тази боя е по-приемлива от синтетичните бои, но показва за пореден път, че в индустриалните рецепти визуалните и вкусовите качества на козунаците се постигат с използване на заместители и химикали.\r\n\r\n1. Индустриалните рецепти за козунаци, въпреки претенциите, са много далече от домашния оригинал. В тях се установяват средно по 2 нетрадиционни суровини/заместители, и 6 технологични добавки (Е-номера) и оцветители.\r\n2. В повечето търговски марки козунаци отсъства краве мляко, а в една дори и яйца или техни заместители.\r\n3. Съвременните индустриални козунаци определено са много по-евтини от домашните. Всички \"иновации\", като влагането на нетрадиционни съставки и химикали, имат за цел да намалят себестойността и да удължат трайността на това, което се е получило.\r\n4. Продаваните индустриални козунаци са нискокачествен заместител на оригинала. Вложените суровини/заместители/добавки и технология на производство са тотално различни от траниционната рецепта.\r\n\r\nОчевидно е, че отдалечаването от класическите рецепти се превръща в лавинообразна тенденция. Време е да се потърсят механизми за ограничаване на тази епидемия. \r\n\r\n1. Създаване и стимулиране на използването на  и/или незадължителни стандартни (от типа \"Стара планина\", \"България\", БДС за кисело мляко, сирене кашкавал и т.н.).\r\n2. Законова  само за продукти, които се придържат към традиционни съставки или не използват индустриални заместители (например наименованието \"ОЦЕТ\" може да се използва само при натуралните продукти).\r\n3. Стимулиране провеждането на повече и по-широкомащабни и осветляване реалното качество на конкуриращите се продукти. За тази цел е необходимо единствено българските политици да вложат не повече от половината енергия, която отделиха по темата с двойния стандарт при храните. Никой и никога няма да измете собствения ни двор!\r\n\r\nПроучването на \"Активни потребители\" анализира състава на индустриално приготвени козунаци. Информацията е извлечена от етикетите, т.е. от това, което самите производителите са декларирали. Отделно, проведохме и лабораторен тест за наличие на оцветителя Е102 (татразин). В проучването са включени 16 марки козунаци, закупени от търговски вериги и \"Женския пазар\" в София през месец март 2018 г.\r\nПълното проучване можете да прочетете .", "date": "2018.04.01", "title": "Колко е богата трапезата ни с козунака на Великден? Липсват мляко, яйца..."}
{"url": "https://www.dnes.bg/notifikacii/2018/04/01/gordost-na-policiiata-roboti-nadushvat-drogata-v-belgiia.372460", "text": "Белгийската полиция се сдоби с четири кучета роботи, похвалиха се от Брюксел днес. Дроидите ще бъдат използвани за търсене на наркотици и медикаменти. \r\nРоботите не само могат да \"надушат\" дрогата, но и незабавно да определят нейния вид, което ще позволи задържане на преносителите да се прави на място.\r\nСпоред федералната полиция \"обонянието\" на новите роботи е феноменално и ще подпомогне работата на дирекцията за борба с нарокотиците.\r\nНовата придобивка беше тествана днес на рибен пазар, като задачата на дроидите беше да открият подозрителни вещества, скрити в риба. Освен че нищо не остава незабелязано за роботите, те са на разположение по всяко време. Полицаите се надяват и да постигнат икономии, тъй като, за разлика от специализираните кучета, те не се нуждаят от водач, нито от кучкарник и храна.\rРоботът куче има интелигентна тракинг връзка с полицая, като може да се командва и контролира само от един човек по време на акции. Полицията съобщи, че проявява интерес и към закупуване на роботи, които могат да прочетат картата за самоличност на арестувани лица, като ще позволи протоколът за задържане да бъде отпечатан на място, което ще облекчи работата на полицаите.\r\nКучетата роботи са истинска революция, но все още не са всесилни. Технологията за атакуващи кучета, например, все още не е готова, така че живите кучета остават \"на въоръжение\", съобщават от полицията в Брюксел.", "date": "2018.04.01", "title": "Гордост на полицията: Роботи \"надушват\" дрогата в Белгия"}
{"url": "https://www.dnes.bg/za-da-se-razbirame/2018/04/01/mesechen-liuboven-horoskop-za-april-2018-a.372357", "text": "Април – цветен, слънчев, красив... През този пролетен месец не само природата цъфти, любовта също. През април енергията на небесните тела ще повлияе позитивно на настроението, така че астролозите предвиждат благоприятен период за запознанства. Повече за това какво ви очаква в любовта през април според зодията, вижте в следващите редове.\r\n\r\nДо 20 април силната позиция на Слънцето ще помогне на Овена в личния му живот. Енергията му ще бъде достатъчна, за да се развеселите и радвате на свободното си време. От средата на месеца представителите на тази зодия могат да почувстват липса на сила и комуникацията с противоположния пол и някои събития може да не се развият по най-добрия начин. Но тъй като те са упорити, ще се борят за щастието си. Хванете положителната вълна и намалете егоизма.\r\r\n                    \r\n                    \r\nПо отношение на романтиката, Телците ще се радват на положителната енергия на Луната. В периода 12 – 22 април ще може да намерите нова любов, ако сте необвързани, но и ще подобрите семейните взаимоотношения. Този период ще бъде най-активен за вас, така че не губете време. Също така, Сатурн ще ви помогне. Неговото ретроградно движение ще допринесе за личното ви щастие. Като цяло през април бъдете внимателни с думите, за да не навредите на любовните си отношения.\r\n", "date": "2018.04.01", "title": "Месечен любовен хороскоп за април 2018-а"}
{"url": "https://www.dnes.bg/stranata/2018/04/01/geroiat-dnes-konduktorkata-ot-goriashtiia-vlak-fatme-hiusein.372461", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Започва транспортирането на вагоните след инцидента с пожара във влака София-Бургас. Експертизата ще бъде извършена в локомотивното депо в Пловдив. Огледът започва утре, съобщава Bulgaria ON AIR.\n\nА ние ще ви разкажем за големия герой, благодарение на когото при инцидента няма жертви. Това е кондукторката Фатме Хюсеин, която вади един по един пътниците от горящия влак на гара Коньово. \r\nЕдва вчера, след като се съвзела от шока, Фатме се почувствала зле и потърсила лекарска помощ. \r\nВъв въпросната вечер тя вижда дим в едно от купетата и веднага взима пожарогасителя. \r\nПътниците от горящия влак са благодарни на Фатме за бързата реакция.", "date": "2018.04.01", "title": "Героят днес: Кондукторката от горящия влак – Фатме Хюсеин"}
{"url": "https://www.dnes.bg/health/2018/04/01/nastinki-4-leka-na-koito-se-doveriavat-francuzoikite.372363", "text": "Преходните сезони често са свързани с различни неразположения. Настинките са едни от тях. Въпреки че реагираме бързо на първите симптоми, взимайки медикаменти за тяхното облекчаване, не бива да забравяме и за натуралните средства за борба с вирусите.\r\nВижте 4 натурални лека, на които се доверяват французойките.\r\n\r\nКажете \"да\" на чудесния кресон. Може да го намерите във всеки супермаркет или на пазара при свежите билки. Тази малка билка има невероятни ползи за здравето. Богата е на витамин С, засилва имунната система, доставя на организма фолиева киселина, спомага за по-добрата абсорбация на желязо, облекчава кашлицата.\r\r\n                    \r\n                    Когато французойките страдат от настинка винаги си приготвят топла супа, към която накрая добавят и от свежия кресон. Бистра със зеленчуци и пиле, крем супа или витаминна салата с кресон, възползвайте се от неговите полезни качества.\r\n\r\nПонякога просто трябва да се придържаме към най-основните достъпни и свежи съставки, като пресния портокалов сок. Французойките пият всеки ден от него и особено, когато се почувстват неразположени.\r\nПлодовият еликсир е изключително богат на витамин С, който е важен антиоксидант, необходим в борбата с настинките. Разбира се, вие може да си приготвите фреш от портокал в комбинация с лимон, грейпфрут и малко джинджифил и канела.\r\n", "date": "2018.04.01", "title": "Настинки? 4 лека, на които се доверяват французойките"}
{"url": "https://www.dnes.bg/zvezdi/2018/04/01/bedstvie-v-bylgariia-zvezdi-pepelnici-dimiat-onlain.372345", "text": "Все повече у нас навлиза тенденцията популярните личности да рекламират различни продукти в социалните мрежи. Рокли, козметика, обувки, хранителни добавки. Според броя последователи цените варират от 500 до 5000 лева, в зависимост от кампанията. Едва ли тези пари се отчитат в годишните данъчни декларации, но това си е проблем на НАП.\n\r\nФирмите постигат ефект, защото някои от звездите ни вече са бранд, други се радват на голяма известност заради сферата, в която работят – певци, артисти, дори плеймейтки.\n\r\nОт няколко месеца насам обаче се забелязва една неприятна тенденция, дали е законова – има си хора, които трябва да се произнесат. Но голяма част от звездите рекламират марка цигари и ако отворите Instagram профилите им ще видите десетки снимки, на които подърпват папироси. Тези, които не пушат, просто щракат един предизвикателен кадър с небрежно метната кутия.\r\n                    \r\n                    \r\nПроблемът е, че голяма част от последователите им са тийнейджъри. На които подсъзнателно им се натяква, че е яко да се пуши. Ами, не е. Същите тези звезди едва ли ще искат сегашните или бъдещите им деца да посегнат към цигарите от ранна възраст. Но пък за пари са готови да ги рекламират.\n\r\nСред рекламиращите са Николета Лозанова, Поли Генова, Мария Илиева, Азис, Тита, Криско – въобще, който по-известен се сетите е в кюпа. Цигарите се превърнаха и в декор на клипове.\n\r\nРазбира се, и в тази насока сме на светлинни години от западния шоубизнес. Звезди от ранга на Гари Купър, Кларк Гейбъл, Джоан Крофърд, Спенсър Трейси, Хенри Фонда, Джон Уейн са получили милиони от тютюневата индустрия. Наливали са се пари в продължение на три десетилетия да се внушава, че пушенето е белег за мъжественост при младежите и женственост при девойките.\n\r\nВ днешни дни обаче всеки човек има достъп до информация. Пушенето не води до нищо хубаво. Рекламата на тютюневи изделия у нас е забранена. Но пък се използват вратички в социалните мрежи, а нашите звезди не отказват някой лев странично. Защото са бедни и готови на всичко.\n\r\nСамо че в един момент се превърнаха в звезди пепелници. Дано се осъзнаят, че като известни хора не трябва да дават лош пример. Засега видимо не им пука. На законодателите – също. А на нас ще ни запука ли?\r\nВижте още за звездите в ", "date": "2018.04.01", "title": "Бедствие в България: Звезди-пепелници димят онлайн!"}
{"url": "https://www.dnes.bg/notifikacii/2018/04/01/ot-wall-street-do-trevata-vylcite-ot-borsata.372462", "text": "Като старши вицепрезидент в Wachovia и след това в Morgan Stanley през тъмните месеци на финансовата криза през 2008 и 2009 г. Дерек Питърсън наблюдава как колегите му губят работата си и спестяванията си и се чуди дали ще бъде следващият.\r\nПо онова време той управлява приблизително 120 млн. долара клиентски активи, но се разочарова от това, което вижда на фондова борса в САЩ с високочестотна търговия и алгоритми, а не фундаментална. Започва да търси други възможности и скоро попада на един от първите легални медицински диспансери за марихуана, отворили в района на Сан Франциско.\r\n\"Започнах да го гледам през очите на финансист и видях, че може би нещо се случва тук\", каза той, цитиран от Ройтерс.\rПитърсън се отказва от работата си в Morgan Stanley в края на 2010 г., а през 2012 г. става главен изпълнителен директор и президент на Terra Tech Corp, която днес е компания на стойност 247 млн. долара, занимаваща се с отглеждането на медицинска марихуана. Акциите ѝ се търгуват на извънборсовия пазар, което я прави една от малкото публично търгувани компании за марихуана.\r\nПитърсън не е сам в скока от Wall Street до тревата. Десет години след началото на финансовата криза, някогашната тайна за наркокартелите сега е процъфтяваща индустрия.\r\nРазрастването на бизнеса е възможно, благодарение на бивши ръководители на Wall Street, като Питърсън, които напускат компании като BlackRock Inc, Goldman Sachs Group Inc и Prudential Financial Inc. Всички те казват, че е възможно никога да не бяха напуснали традиционния финансов сектор, ако не беше продължителната криза от 2008 г.\r\nНяма точна статистика колко бивши \"вълци\" от борсата сега работят в индустрията на канабиса, въпреки че тези, които вече са в сектора казват, че очакват миграцията да се ускори, тъй като ръстът на приходите продължава да привлича нови хора.\r\nКомпаниите в пазара на марихуана в САЩ обявиха приходи от приблизително 6 млрд. долара през 2017 г., което е 500% увеличение от близо 1 млрд. долара през 2011 г., според данни на Marijuana Business Daily.\r\nПриблизително 250 000 души работят в сектора и се очаква работните места и приходите да се удвоят или да се утроят през следващите четири години.\r\nПовече подобни новини четете в .", "date": "2018.04.01", "title": "От Wall Street до тревата: \"Вълците\" от борсата"}
{"url": "https://www.dnes.bg/sport/2018/04/01/koi-machove-moje-da-gledame-po-televiziiata-dnes.372443", "text": "По традиция неделният ден е богат на футболна програма. Ето кои срещи може да гледате по родните телевизии на Цветница:\r\n15:30 „Арсенал\" - „Стоук\" Диема спорт 2\n\r\n15:30 „Грьонинген\" - „Аякс\" Mtel sport 1\n\r\n16:00 „Гингам\" - „Бордо\" Нова спорт\n\r\n16:30 „Вердер\" - „Айнтрахт\" Евроспорт 2\n\r\n16:30 „Уфа\" - „Зенит\" Mtel sport 2\n\r\n17:15 „Леганес\" - „Валенсия\" F+\n\r\n17:30 „Левски\" - „Берое\" Диема спорт\n\r\n17:45 „Фейенорд\" - „Екселсиор\" Mtel sport 2\n\r\n18:00 „Челси\" - „Тотнъм\" Диема спорт 2\r\n                    \r\n                    \r\n18:00 „Нант\" - „Сент Етиен\" Нова спорт\n\r\n19:00 „Майнц 05\" - „Борусия\" (М) Евроспорт 2\n\r\n19:30 „Ейбар\" - „Реал С\" F+\n\r\n20:00 „Локомотив\" (Пд) - „Дунав\" Диема спорт\n\r\n21:45 „Атлетико\" (М) - „Ла Коруня\" F+/Sport+\n\r\n22:00 „Лион\" - „Тулуза\" Нова спорт\n\r\n", "date": "2018.04.01", "title": "Кои мачове може да гледаме по телевизията днес"}
{"url": "https://www.dnes.bg/stranata/2018/04/01/na-razhodka-s-usmivka-pyrjigrah-gyzurnicite-dupeli.372377", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДнес отбелязваме Международния ден на шегата, затова ще ви отведем в българската столица на хумора и сатирата – Габрово. Там, сгушени в живописния балкан, оказва се се намират селата с най-причудливи имена у нас, като Пържиграх, Къртипъня, Сърбогъзи и още десетки други. \r\nВ миналото селата и махалите получавали имената на първите си заселници. И тъй като от векове хората в Габровско носят в себе си майтапа и самоиронията, случайно или не, някои от населените места тук носят имена, които днес са една от причините да наричаме Габрово столица на хумора и сатирата. \r\n\"Хората в нашия край винаги са били шегаджии, а някои от тях дори зевзеци. Обикновено населеното място носи името на човека, който го е създал или прякора му, а тук действително гъмжи от такива неща. Част от селата все още съществуват, на част от тях имената са променени с времето, точно заради такива подигравателни отношения\", каза пред  Светлана Михайлова от музей \"Дом на хумора и сатирата\" в Габрово.\r\r\n                    \r\n                    Започваме обиколката си от един от най-големите габровски квартали, който някога носел името Гъзурниците и граничел с махала Дупели. \r\n\"Всъщност, макар и днес името на квартал Гъзурниците да звучи комично, произходът му тръгва от турски данък, който се събирал тук. По-нагоре има едно площадче и там турците са събирали такъв данък, който се казвал гъзурнина. Дупели, махалата, я наричат така, защото пяли песента и не са я допели и те от допяли - допели, преобразували \"Я\"-то в \"Е\" и махалата се казва \"Дупели\", разказва Катя, жител на Габрово.\r\nНай-причудливите имена обаче безспорно носят селата Пържиграх и Сърбогъзи. Днес в тях не е останал никой, но въпреки това заради наименованията си продължават да са прочути в цяла България. \r\nХората в Габровско са горди с колоритните имена и на най-малките махалички в района и напомнят на всички, че светът е оцелял, защото се е смял.", "date": "2018.04.01", "title": "На разходка с усмивка: Пържиграх, Гъзурниците, Дупели..."}
{"url": "https://www.dnes.bg/world/2018/04/01/deset-dushi-zaginaha-pri-srutvane-na-sgrada-v-indiia.372439", "text": "Десет души загинаха и двама бяха ранени в събота вечер при срутване на триетажен хотел в град Индоре, в централния индийски щат Мадхия Прадеш, съобщи Ройтерс.\r\nПървоначално бе съобщено за петима загинали и трима ранени. \r\nСпасителните операции, продължили през цялата нощ, вече са приключили и полицията смята, че няма повече хора под развалините, заяви представител на местните власти. Десетима човека са били извадени живи от развалините. \r\nПричините за срутването още се разследват, казаха от местната полиция.", "date": "2018.04.01", "title": "Десет души загинаха при срутване на сграда в Индия"}
{"url": "https://www.dnes.bg/obshtestvo/2018/04/01/neofit-da-bydat-chestiti-vsichki-koito-praznuvat-na-dneshniia-den.372441", "text": "\n\r\nПожелавам честита Цветница на целия български народ, който пази църковните обичаи и народните обичаи и се радва на всички добри постижения в своя живот. Това пожелание отправи патриарх Неофит към всички българи на влизане в патриаршеската катедрала \"Св. Александър Невски\" преди да отслужи празничната литургия за големия Господски празник Вход Господен в Йерусалим, наричан още Цветница или Връбница. \n\r\nДа бъдат честити всички, които празнуват на днешния ден и заедно с йерусалимските жители да пеем \"Осанна\" във висините. Благословен да бъде денят Господен, пожела българският патриарх. \n\r\nМного миряни бяха дошли тази сутрин в патриаршеската катедрала \"Св. Александър Невски\", за да чуят посланията за празника, носейки върбови клонки и пролетни цветя.\r\n                    \r\n                    \r\nПразникът Цветница се отбелязва в неделята след Лазаровден, една седмица преди Великден и е един от най-хубавите пролетни празници. Посветен е на тържественото посрещане на Исус Христос в Йерусалим с маслинови и лаврови клонки. \n\r\nСпоред евангелските текстове Христос влиза на магаре в Йерусалим, където го посрещат вярващите с клонки от маслина и го прославят като месиански цар с възгласи \"Осанна\".", "date": "2018.04.01", "title": "†Неофит: Да бъдат честити всички, които празнуват на днешния ден "}
{"url": "https://www.dnes.bg/politika/2018/04/01/ne-v-studena-voina-jiveem-v-studen-mir.372442", "text": "\"Ние се намираме в един съвсем нов етап от развитие – много по-опасен, много по-непредсказуем. Плуваме в непознати води. Аз наричам това не \"Студена война\", а \"Студен мир\", заяви президентът (2012-2017) Росен Плевнелиев в предаването \"Събуди се\" по Нова телевизия. \n\n\n\n\"Иска ми се България да показва своята принадлежност, да работи силно и посветено за европейското единство, знаейки, че днес Русия противостои на Европейския съюз и се опитва по всякакъв начин да го отслаби\", подчерта Плевнелиев.\n\r\nПо думите му преизбирането на Владимир Путин за руски президент ще има \"дългосрочно още по-тежки последствия за нас и тази част на Европа, защото Путин искрено вярва в политиките от 19-и век\".\r\n                    \r\n                    \r\n\"За мен липсва дебат в българския парламент за ролята на Русия, за това какво представлява Русия, как живеят руснаците\", заяви още бившият държавен глава.\n\r\nПлевнелиев коментира и дипломатическия скандал, който се развихри около отравянето на бившия руски шпионин Сергей Скрипал. \"Това, което се случва в момента с изгонването на руски разузнавачи, скрити под дипломатическия статут, смятам, че българската държава трябваше да го направи, за да покаже своята солидарност с Обединеното кралство и с партньорите. \n\r\nКаквото и да се е случило, това е употребяване на боен газ, произведен в Русия, който отдавна не трябваше да го има, а камо ли да се използва на територията на чужда държава\", смята Плевнелиев\r\n ", "date": "2018.04.01", "title": "Не в Студена война, живеем в Студен мир!"}
{"url": "https://www.dnes.bg/za-da-se-razbirame/2018/04/01/8-nachina-da-se-raztovarite-ot-ejednevniia-stres.372361", "text": "Стресът е част от ежедневието на всеки от нас. Сякаш толкова сме свикнали с него, че не забелязваме как той променя нашите навици, как дългосрочно влияе на настроението и нагласите ни.\r\nСтресът пречи! Не можем да го елиминираме напълно, но можем всеки ден да правим някои малки неща, които да ни помогнат да се чувстваме по-добре. Споделяме 8 стъпки за по-малко стрес всеки ден.\r\n\r\nНе забравяйте всеки ден да прекарвате поне 20 минути на открито. Разхождайте се из природата, дишайте дълбоко, ако може да си позволите по-чист въздух в планината, още по-добре. Това ще ви накара да се чувствате по-спокойни.\r\n\r\nВъпреки че книжките за оцветяване често се свързват с децата, възрастните също го правят. Това е начин, по който можете да облекчите стреса. Докато оцветявате, ангажирате двете мозъчни полукълба, логиката и творчеството. Чудесен начин да релаксирате.\r\n", "date": "2018.04.01", "title": "8 начина да се разтоварите от ежедневния стрес"}
{"url": "https://www.dnes.bg/obshtestvo/2018/04/01/20-avtobusa-s-bylgari-chakat-na-srybsko-ungarskata-granica.372447", "text": "След подадени малко преди полунощ срещу първи април сигнали в Министерството на външните работи за забавяне на около 20 автобуса с български граждани на ГКПП Хоргош - Рьоске на сръбско-унгарската граница, посолството на България в Будапеща е оказало незабавно съдействие на чакащите ни сънародници, съобщиха от МВнР.\n\r\nСлед осем разговора с главния дежурен на МВР - Унгария е установено, че от март на граничните пунктове на Унгария се провежда постоянна операция \"Сухопътни граници 2018\". Това важи особено за уязвимите за миграционен натиск направления. \n\r\nОперацията включва тотална проверка на всички моторни превозни средства, влизащи в страната от Сърбия. Властите обръщат особено внимание на ТИР-автомобили и автобуси.\r\n                    \r\n                    \r\nТова е причината за забавянето на автобусите с българи, сред които и ученици. МВнР е уведомило своевременно подалите сигнала за операция \"Сухопътни граници 2018\".\n\r\nОтбелязването на католическия Великден, намаленият брой служители на граничен контрол и парламентарните избори в Унгария на осми април също може да утежнят преминаването през страната. ГКПП Хоргош - Рьоске е върху основната пътна артерия, водеща от България към Виена.\r\n ", "date": "2018.04.01", "title": "20 автобуса с българи чакат на сръбско-унгарската граница"}
{"url": "https://www.dnes.bg/notifikacii/2018/04/01/georgi-shikov-sys-srebro-na-evropeiskoto-po-vdigane-na-tejesti.372448", "text": "Българинът Георги Шиков спечели първите си медали от голямо първенство във вдигането на тежести, след като в категория до 105 кг на Европейския шампионат в Букурещ взе сребърното отличие в двубоя, както и два \"малки\" сребърни медала във всяко от отделните движения.\n\r\nШиков направи двубой от 388 кг (176 кг в изхвърлянето и 212 кг в изтласкването), като пред него се нареди единствено полякът Аркадиуш Михалски, който събра двубой от 396 кг (175 кг + 221 кг). \n\r\nТрети в класирането се нареди арменецът с австрийски паспорт Саргис Мартиросян с двубой от 384 кг (182 +202).\n\r\nМартиросян беше най-добър в първото движение и там получава златото, но силният резултат на Михалски в изтласкването му осигури крайната победа. Шиков, който на Европейското първенство през 2016-а година завърши 6-и, а миналата година 9-и, сега постигна най-добрия си резултат, при това в новата му категория до 105 килограма.\r\nСлед първите два успешни опита на 172 и 176, той опита трети на 179, но не успя. \n\r\nВъв второто движение Шиков влезе в борба за златния медал с поляка, но Михалски вдигна 221 кг с което спечели златния медал както в движението, така и в двубоя.\n\r\nРоденият през 1993-а година в Пловдив Шиков е златен медалист от Младежките олимпийски игри в Сингапур през 2010-а година, а това е най-големият му успех досега при мъжете. \n\r\nТака България завършва европейското първенство в Букурещ с два сребърни медала в двубоя на Стилян Гроздев и Георги Шиков и бронзов на Даниела Пандова. \r\n ", "date": "2018.04.01", "title": "Георги Шиков със сребро на европейското по вдигане на тежести"}
{"url": "https://www.dnes.bg/notifikacii/2018/04/01/zaloviha-7-nelegalni-migranti-krai-elhovo.372445", "text": "7 нелегални мигранти са заловени в хода на специализирана полицейска операция, съобщават от МВР.\r\nВ действията, проведени в зоната на отговорност на РДГП - Елхово, е участвал и хеликоптер от Специализирания отряд за въздушно наблюдение. \r\nЗаловените са петима мъже и две жени, самоопределящи се като сирийци. Те опитали да влязат на българска територия в района на р. Тунджа, въпреки пълноводието. \r\nТова наложило провеждането на спасителна операция с екипи на Главна дирекция \"Пожарна безопасност и защита на населението\" от Ямбол. Задържани са още каналджията, иракски гражданин, който водел групата и двама българи, които я чакали на наша територия.\r\nСлучаят е докладван на Районната прокуратура в Елхово. Образувани са 3 досъдебни производства. Действията по разследването продължават.", "date": "2018.04.01", "title": "Заловиха 7 нелегални мигранти край Елхово"}
{"url": "https://www.dnes.bg/sofia/2018/04/01/chasti-ot-sofiia-vremenno-bez-voda-v-ponedelnik.372446", "text": "На 02 април 2018 г. (понеделник), във връзка с монтаж на спирателни кранове на бул. „Александър Стамболийски“ Център, се налага спиране на водоподаването от 10:00 до 18:00 часа на клиентите на „Софийска вода”, живеещи в района на бул. „Александър Стамболийски“ от ул. „Димитър Петков“ до ул. „Перник“ и карето: бул.“Александър Стамболийски“, ул. „Перник“, бул. „Тодор Александров“ и бул. „Инж.Иван Иванов“\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Александър Стамболийски“ ъгъла с ул. „Перник“.\r\n                    \r\n                    \r\nНа 02 април 2018 г. (понеделник), във връзка с монтаж на спирателен кран на ул. „Акад. Иван Евстатиев Гешов“ кв. „Крива река“, се налага спиране на водоподаването от 10:00 до 20:00 часа на клиентите на „Софийска вода”, живеещи в района на бул. „Иван Евстатиев Гешов“ , ул. „Ами Буе“, ул. „Богдановец“    и  ул.  „Захари Круша“ и по ул. „Яков Крайков“ от ул. „Св.Георги Софийски“  до ул.  „Богдановец“ и бул. „Ген.Тотлебен “№38\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Богдановец“ ъгъла с ул. „Феликс“.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез   .\n\r\n“Софийска вода” АД предварително се извинява на своите клиенти за причинените временни неудобства!", "date": "2018.04.01", "title": "Части от София временно без вода в понеделник"}
{"url": "https://www.dnes.bg/obshtestvo/2018/04/01/vnimanie-vnimanie-testvat-sirenite-utre.372444", "text": "Министерството на вътрешните работи уведомява жителите и пребиваващите на територията на градовете Бургас, Варна, Кърджали, Монтана, Пазарджик, Плевен, Пловдив, Русе, Смолян, София, Враца и населените места в 30-километровата зона около АЕЦ \"Козлодуй\", че на 2 април от 13.00 часа ще бъде задействана сиренната система чрез излъчване на националните сигнали за тревога и край на тревогата. \r\nПо традиция сигналите ще бъдат съпътствани от гласова информация. \r\nВ тренировките ще участват и интегрираните към НСРПО Локални системи за оповестяване, изградени в обекти, чиято дейност създава опасност от възникване на бедствия. \r\nТренировката ще се извършва за проверка на техническото състояние на националната система и обучение на населението.", "date": "2018.04.01", "title": "Внимание, внимание! Тестват сирените утре"}
{"url": "https://www.dnes.bg/notifikacii/2018/04/01/kakvo-shte-vidite-ako-svalite-dannite-koito-facebook-sybira-za-vas.372440", "text": "Потребителите на социални мрежи отдавна са наясно, че Facebook отдавна знае всичко за тях. В зората на скандала с Cambridge Analytica хората започнаха да се питат най-вече колко ли лична информация споделяме на това място.\n\r\nFacebook предприема стъпки за ограничаване обема на данните, които споделя за нас. През следващите седмици тя ще пусне нови инструменти за по-добър контрол на настройките за опазване на личната информация и слага край на определени възможности за таргетиране на реклами, които бяха достъпни за трети страни в лицето на брокерите на данни.\r\nВъпреки че се очаква тези промени да влязат в сила, има нещо, което можете да направите и сами, за да си отговорите на въпроса: да свалите ли данните си от Facebook, пише в свой анализ Wall Street Journal.\r\nМожете да заявите, че искате папка с нещата, които сте качвали или споделяли във Facebook от всичките ви сесии през различни устройства, плюс друга любопитна информация. Всичко това ще бъде свалено на вашия компютър. Ето и малко инструкции: след като разархивирате папката, отворете файла „index.htm” в браузър и започнете да разглеждате.\n\r\nВ този момент ще видите абсолютно всички приятели, които сте имали в социалната мрежа, плюс тези, от които сте се отървали. Ще откриете видеа, снимки, събития, харесани страници, лични съобщения и публикации. Скоро Facebook ще има и подобрен инструмент за сваляне на информация и ще добави повече информация, като публикациите, които сте харесали, вашите реакции и коментари, дори това, което сте търсили и история за местата, на които сте били.\r\nТова, което ще откриете при едно подобно сваляне, са доста данни зад кулисите, които Facebook може да използва, за да увеличи ангажираността и да таргетира реклами. Същевременно не посочва списъка с хора, които може да са качили вашия телефонен номер или друга информация, когато са синхронизирали контактите си с Facebook. Не посочва и трети страни дали са ви таргетирали с реклами.\n\r\nТова не означава, че няма някои интересни и в някои случаи мистериозни неща във файловете. Може би вече сте чули, че потребителите свалят акаунтите си и се сблъскват с проблемна информация. Ето и какво да проверите:\n\r\n\n\r\nЕдни от най-шокиращите неща, които някои потребители откриват във файловете си, са списъци с телефонни обаждания и текстови съобщения. Фурорът беше толкова голям, че принуди Facebook да даде обяснение: обажданията и съобщенията са включени като част от функцията за синхронизиране, която е достъпна при потребителите на Android, които имат отделни приложения Messenger и Facebook Lite.\n\r\nКачването на контакти е \"начин за по-лесно намиране на хора, с които да се свържете\", коментира Facebook, като настоя, че това е по желание. \"Хората трябва да се съгласят за използването на тази функция\". Обажданията и съобщенията са само част от контактите, синхронизирани на Android. При телефоните на Apple, Facebook никога не е имал достъп до подобна информация.\n\r\nМожете да изключите функцията и в този случай данните ще бъдат изтрити, твърди Facebook. За целта трябва да отидете в Messenger, да кликнете да профилната си снимка, а след това на „Peoplе“ и потърсете бутона за синхронизиране на контактите.\n\r\n\n\r\nВъв файла, който ще свалите, има списък с компании, които според Facebook имат вашите контакти. Ще ги откриете, ако кликнете на \"Ads\".\n\r\nСписъкът може да бъде дълъг и може да сте смутени от някои марки, които се намират в него. Facebook обяснява: \"Когато споделите информация като вашия телефонен номер или имейл адреса си с някоя компания, тя може да ви добави в клиентски списък, който да бъде свързан с профила ви във Facebook\".\n\r\nНякои потребители са забелязали групи и музиканти, на които всъщност не са фенове. Facebook обаче не разкрива повече по този въпрос.\n\r\n\n\r\nВъв файловете ще откриете и кои са приложенията, в които влизате с регистрацията си във Facebook. Това обаче не е пълната ви история.\n\r\nМоже да видите този списък, ако отворите страницата Apps в настройките ви в самата социална мрежа. Ако искате да премахнете някое приложение, просто натиснете X.\n\r\nАко планирате да изтриете акаунта си в платформата, обърнете внимание на всички приложения, с които сте го свързали, защото всички те ползват част от личната ви информация във Facebook. Компанията твърди, че разработчиците могат да запазят информацията за вас, дори и да ги премахнете. Ако искате да бъдат изтрити, опитайте се да се свържете с разработчика.\n\r\nВ същата страница за управление на приложенията можете да спрете възможността за влизане в приложения и уебсайтове, използвайки Facebook.\n\r\n\n\r\nИ за финал, кликнете на Secutiry в списъка ви с Active Sessions (машините, които са логнати във вашия Facebook акаунт) и Account Activity. Там е огромен списък от всички „сесии“, които сте имали във Facebook, колко време сте отделили, през какви устройства, както и IP адреси.\n\r\nВъпреки че списъкът не посочва реални локации, всеки IP адрес е свързан с някакво географско място. Ако сте си мислели, че Facebook не пази всичко това, този списък може и да ви шокира. Социалната мрежа дори твърди, че използва IP адреси, за да насочва реклами към вас, дори и да не позволите на самото приложение да ви следи през GPS.\r\n", "date": "2018.04.01", "title": "Какво ще видите, ако свалите данните, които Facebook събира за вас? "}
{"url": "https://www.dnes.bg/politika/2018/04/01/cvetanov-zove-da-se-chislim-kym-evroatlanticheskata-obshtnost.372449", "text": "Трябва да се числим към евроатлантическата общност, а не към евразийската. Това мнение изказа председателят на ПГ на ГЕРБ и заместник-председател на партията Цветан Цветанов, съобщиха от партията.\n\r\n\"Разбира се, че трябва да поддържаме добри отношения с Русия, но това, което те правят в момента, е недопустимо за 21 век\", подчерта още бившият МВР шеф. \n\n\nСпоред него, подкрепяйки Великобритания, ние подкрепяме развитите демократични общества. \"Ние не сме разследващ орган, затова трябва да сме солидарни с общата европейска позиция\", обясни заместник-председателят на ГЕРБ.\n\r\n\"Живеем в напрегнати времена, но аз вярвам, че разумът ще надделее. Мирът и спокойствието са гаранция за просперитет, но за целта трябва да спазваме демократичните ценности и да зачитаме суверенитета на всяка държава\", подчерта още Цветанов.\r\n                    \r\n                    \r\nТой посочи, че от ПГ на ГЕРБ не са влезнали в тона на БСП. „В петък те поискаха парламентът да излезе с обща декларация по случая „Скрипал“, но това щеше да е много грешен ход“, посочи председателят на ПГ на ГЕРБ и уточни, че когато Народното събрание излиза с позиция, връщане назад няма. \n\r\n\"Затова ние се противопоставихме на това тяхно искане и на свой ред предложихме ако се приема някаква обща позиция – нека тя да кореспондира изцяло с тази на европейските лидери\", заяви той. \n\r\nПо думите му БСП водят антиевропейска политика, която има за цел да изтика България извън евроатлантическата общност. \"За разлика от тях, аз ще продължа да защитавам евроатлантическите ценности, каквото и да ми коства това\", заяви Цветанов.\n\r\nТой каза още, че през годините много хора са напуснали България, но напоследък се наблюдава тенденция някои от тях да се завръщат. \"Младите виждат благоприятните условия за развитие у нас и все повече от тях решават да търсят своята реализация именно в България\", обясни Цветанов. \r\n ", "date": "2018.04.01", "title": "Цветанов зове: Да се числим към евроатлантическата общност!"}
{"url": "https://www.dnes.bg/akoshtete-vqrvaite/2018/04/01/spored-zodiiata-kakvi-sa-vashite-nedostatyci-ii-chast.372320", "text": "Всеки има слабости и обикновено не ги признава, а според астрологията може лесно да разберем какви са те. Вижте недостатъците на вторите 6 зодиакални знака:\r\n \r\n\r\n \r\n\r\n \r\nВезните са прекалено отнесени в собствения си свят. Те просто не могат да надникнат извън него и да видят какво става в реалността.\r\n \r\nВъздушният знак е ужасно безотговорен. Понякога има пристъпи на грижовност и внимание към близките, но нищо не му пречи да ги зареже точно в най-важния момент.\r\n\r\n\r\n \r\nСкорпионите са маниакално привлечени! Те обсебват изцяло това, което ги вълнува – като куче, което се радва на новата си играчка. Така забравят за всичко и всички и пропускат най-важните моменти.\r\n \r\nОсвен това водният знак не се отказва в никакъв спор – неговата дума задължително трябва да бъде последна. Победата – тя си заслужава всички средства.\r\n \r\n\r\n \r\nСтрелците са ужасно безразсъдни и дрънкат каквото им падне. Казват каквото искат когато искат и никак не се интересуват, че постоянно нараняват околните.\r\n \r\nЕдно бързо извинявай трябва да реши всички проблеми и всички грешки, които правят, защото животът е твърде кратък, за да си губят времето в дълги обяснения.\r\n \r\nТова може да е добро решение в някои ситуации, но когато човек опознае Стрелеца разбира, че той не може да бъде верен приятел или партньор.\r\n \r\n", "date": "2018.04.01", "title": "Според зодията: Какви са вашите недостатъци? II част"}
{"url": "https://www.dnes.bg/obshtestvo/2018/04/01/valejite-shte-spirat-ponedelnikyt-vetrovit.372451", "text": "През нощта валежите над цялата страна ще спрат, а облачността над много райони ще се разкъса и намалее. Ще духа предимно умерен вятър от запад-северозапад. Минимални температури, в повечето райони, ще бъдат между 3 и 8 градуса, в София - около 2 градуса, сочи прогнозата на НИМХ-БАН.\n\r\nВ понеделник ще бъде много ветровито - ще духа умерен и силен запад-северозападен вятър. Ще бъде предимно слънчево, с временни увеличения на облачността, но само на отделни места ще превали слабо. \n\r\nЩе бъде малко по-хладно, с максимални температури между 11 и 16 градуса, в София - около 12 градуса.\n\r\nНад Черноморието ще бъде предимно слънчево, с временни увеличения на облачността. Вероятността да превали е малка. Ще духа умерен и северозападен вятър. Максималните температури ще бъдат 12 и 15 градуса. Вълнението на морето ще бъде 2-3 бала. Температурата на морската вода е 7-8 градуса.\r\n                    \r\n                    \r\nВ планините ще има променлива облачност и на отделни места ще превали дъжд, над 1800 метра - сняг. Ще духа силен до бурен северозападен вятър. Максималната температура на 1200 метра ще е около 7 градуса, на 2000 метра - около минус 1 градуса.", "date": "2018.04.01", "title": "Валежите ще спират, понеделникът – ветровит"}
{"url": "https://www.dnes.bg/stranata/2018/04/01/avtobus-s-deca-e-katastrofiral-do-sevlievo.372452", "text": "Автобус, превозващ деца, и лек автомобил катастрофираха рано тази сутрин на пътя Севлиево-Варна, в района на Севлиево, до село Богатово.\r\nЗагинал е шофьорът на леката кола. Няма други пострадали, децата са добре, съобщиха от МВР, предаде .\r\nИнцидентът е станал след 07:00 ч. Вероятно децата са пътували на екскурзия. \r\nМалко преди 08:00 ч. от Агенция Пътна инфраструктура съобщиха, че временно е ограничено движението по път I-4 София-Велико Търново, до с. Богатово, заради катастрофа.", "date": "2018.04.01", "title": "Автобус с деца е катастрофирал до Севлиево"}
{"url": "https://www.dnes.bg/eu/2018/04/01/diplomat-1-v-berlin-da-zapazim-dialoga-s-moskva.372436", "text": "Германският министър на външните работи Хайко Маас заяви, че неговата страна желае да запази диалога си с Русия въпреки конфликта около покушението срещу Сергей Скрипал с химическо оръжие и експулсирането на руски дипломати от Берлин, съобщава ДПА.\r\nВ интервю за \"Билд ам зонтаг\", публикувано днес, Маас казва, че сега несъмнено \"много от доверието бе загубено заради действията на Русия през последните години\". \r\nНо същевременно, подчертава той, \"ние се нуждаем от Русия като партньор, например да помага за решаването на регионални конфликти, за разоръжаване и като стълб в многостранния световен ред\". \r\nМинистърът декларира, че Берлин е готов на диалог и изразява надежда, че доверието ще бъде възстановявано \"стъпка по стъпка\", ако Москва желае това.", "date": "2018.04.01", "title": "Дипломат №1 в Берлин: Да запазим диалога с Москва"}
{"url": "https://www.dnes.bg/rusia/2018/04/01/moskva-izpratila-do-london-i-parij-vyprosi-za-skripal.372431", "text": "Външното министерство на Русия огласи списъци с въпроси към Великобритания и Франция относно отравянето на бившия руски двоен агент Сергей Скрипал и неговата дъщеря, предаде ТАСС. \n\r\nВъпросите - 14 към Лондон и 10 към Париж, се съсредоточават до френското участие в разследването на покушението с нервнопаралитично вещество в английския град Солсбъри в началото на март. Великобритания обяви, че баща и дъщеря Скрипал са атакувани с вещество, разработено в бившия Съветски съюз, и посочи Русия като извършител на престъплението, което обвинение Русия отхвърля. \n\r\nС въпросниците Москва иска обяснение на какво основание към разследването са били привлечени французи и пита доколко те са експерти по бойните отровни вещества. Освен това руската страна се интересува как така френските експерти са установили, че използваното вещество в Солсбъри е с руски произход и разполагат ли във Франция с образци от групата на \"Новичок\". \r\n                    \r\n                    \r\nПодобни въпроси са отправени и към британската страна, вкл. Лондон уведомил ли е Организацията за забрана на химическите оръжия за включването на Париж към разследването и предадени ли са на организацията изводите на френските следователи. Русия пита какво общо има Франция със случилото се с двама руски граждани във Великобритания и по кои свои процесуални законодателни текстове британците канят чужда държава да участва във вътрешно британско разследване, отбелязва БТА.\r\n ", "date": "2018.04.01", "title": "Москва изпратила до Лондон и Париж въпроси за \"Скрипал\""}
{"url": "https://www.dnes.bg/mish-mash/2018/04/01/evrosyiuzyt-dovolen-ot-evroshefstvoto-ni-dava-ni-pari-za-hemus.372278", "text": "Автомагистрала \"Хемус\" ще свърже София и Варна много по-рано от очакваното! Новината дойде тази сутрин от Брюксел, където лидерите на ЕС са останали изключително доволни от българското председателство и проведената среща на върха ЕС – Турция във Варна.\n\r\nЗаради отличните ни резултати Доналд Туск и Жан-Клод Юнкер са обещали на премиера Бойко Борисов незабавно финансиране за най-големите инфраструктурни проекти на държавата. Двамата лидери са останали очаровани от Варна и резиденция Евксиноград и са изразили мнение, че морската ни столица трябва час по-скоро да бъде свързана с магистрала с главния град София.\n\r\nЗа целта ще бъдат отпуснати европейски пари, с които магистрала \"Хемус\" да бъде завършена до 2020 година, вместо очакваното - през 2025 г. Самият Жан-Клод Юнкер е поискал до другото лято да бъде официално открит поне един лот от новото трасе, за да може той лично да пререже лентата преди края на мандата му като председател на ЕК.\r\n                    \r\n                    \r\nПремиерът Бойко Борисов увери, че строителството на новото трасе може да започне до броени дни. \"Живи и здрави, с благословията на началника горе, имаме готовност да направим първа копка още идния четвъртък. Ще го отложим обаче, защото са светли празници, хората боядисват яйцата, пекат кузунаци, а и тези дни владиката казва, не се работи!\", посочи Борисов пред родните медии в сутрешните часове на 1 април. \n\r\nТой обаче увери, че работата скоро ще започне, а през лятото на 2020 година цялата магистрала трябва да бъде готова.\n\r\nОсвен за магистрала \"Хемус\", ЕК е обещала и още пари за столичното метро, което на практика ще стига чак до Благоевград. Идеята е да бъде изградено специално трасе и да бъдат закупени  специални двусистемни мотриси, които да излизат от тунела на трета метролиния при 19-та метростанция (Горна баня) и по модернизирано бързо жп трасе да правят връзка с Перник, а оттам – чак до Благоевград. Двусистемната мотриса е електрически мотрисен влак, който може да се захранва и от система за железопътен транспорт, и от система за метро.\n\r\nПо този начин от Благоевград до центъра на София ще се стига само за около час.\n\r\n\"Ако колегите от Солун копнат малко до границата, може и до там да го закараме, да си имат и те метро. Хем и българинът ще ходи доста по-бързо на море в Гърция – джапанките, сакчето, на метрото и хоп – Солун, Халкидики! Ама ще ни се разсърдят българските хотелиери, трябва после да пускаме метрото и до Бургас\", пошегува се премиерът в Деня на шегата. \n\r\n", "date": "2018.04.01", "title": "Евросъюзът доволен от еврошефството ни, дава ни пари за \"Хемус\""}
{"url": "https://www.dnes.bg/obshtestvo/2018/04/01/revoliucioneri-i-upravnici-rodstvenik-na-levski-razkazva.372228", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Стефан Караиванов, родственик на Васил Левски и първия кмет на независима България, гостува във \"Фамилно\".\r\n\"Нашата родствена връзка с Васил Левски е по майчина линия. Моят прадядо Генчо Караиванов и майката на Левски Гина Кунчева са брат и сестра. Съответно, моят прадядо Васил Караиванов и Левски са първи братовчеди. Те са били изключително близки приятели. Той е бил дясната ръка на Апостола в Карлово и е бил секретар на Карловския революционен комитет. Васил Караиванов е първият кмет на Карлово и първият демократично избран кмет в България\", разказа пред Bulgaria ON AIR Стефан Караиванов.\r\nРодственикът на Левски сподели и как са изчезнали архивите на семейството, както и непознати факти от живота на рода на Васил Левски.\r\nИсторията можете да чуете в неделя от 10:30 часа в предаването \"Фамилно\" по Bulgaria ON AIR.", "date": "2018.04.01", "title": "Революционери и управници: Родственик на Левски разказва"}
{"url": "https://www.dnes.bg/obshtestvo/2018/04/01/vnesete-vyrbova-klonka-v-doma-si-praznuvame-cvetnica.372430", "text": "Православната църква празнува днес един от най-големите християнски празници - Цветница, наричан от народа още Връбница.\n\r\nПразникът се отбелязва винаги в неделята след Лазаровден, една седмица преди Великден и е един от най-хубавите пролетни празници. Посветен е на тържественото посрещане на Исус Христос в Йерусалим с маслинови и лаврови клонки.\n\r\nСпоред евангелските текстове, Христос влиза на магаре в Йерусалим, където го посрещат вярващите с клонки от маслина и го прославят като месиански цар. Предишния ден Христос е върнал към живота мъртвия Лазар и е посрещнат от жителите на Йерусалим като възкресител. Исус Христос доброволно върви стъпка по стъпка към предначертания край на земния си живот.\r\n                    \r\n                    \r\nНа службата в храмовете християните държат в ръцете си осветени върбови клонки, сякаш отново посрещат своя Спасител. Осветяването на върбичките се извършва на всенощното бдение в събота вечер. След богослужението християните отнасят осветените върбови клонки в домовете си за здраве и предпазване от болести и зло. Вярва се, че осветената върба има предпазна и възпроизвеждаща сила, затова тя се запазва цяла година пред иконата в дома.\n\r\nНародът нарича празника Цветница, Цветна неделя, Вая, Кукленден. Цветница е празникът на цветята и на цъфтежа. Според старите български обичаи имен ден празнуват всички, носещи имена на цветя, растения, храсти и дървета - Камелия, Цена, Цено, Цветан, Върбан, Върбинка, Виолета, Здравко, Здравка, Лилия, Латинка, Теменуга, Теменужка, Роза, Цвета, Цветанка, Цветелина, Ясен, Явор, Калина и други.\n\r\nСутринта над портите на всяка къща се закичват венчета от върбови клонки, които предпазват от зло и от неплодородие. Лазарувалите предния ден моми се събират на реката, като всяка носи свое венче и омесения предварително обреден хляб и изпълняват обичая \"кумичене\". Венчетата и парчета от хляба се нареждат на дъсчица и се пускат по течението. Момата, чието венче излезе най-напред, се избира за \"кумица\" и тя повежда моминското хоро към своята къща.\n\r\nЧестит празник на всички именици! Бъдете живи, здрави и усмихнати като пролетта!\n\r\n ", "date": "2018.04.01", "title": "Внесете върбова клонка в дома си! Празнуваме Цветница"}
{"url": "https://www.dnes.bg/notifikacii/2018/04/01/djoshua-naddelia-nad-parkyr-za-sefte-ne-bi-s-nokaut.372432", "text": "\n\r\nАнтъни Джошуа е носител на три от големите световни титли в световната тежка категория, след като надделя убедително след единодушно съдийско решение над Джоузеф Паркър на \"Принсипалити Арена\" в Кардиф.\n\r\nМачът завърши без нокаут, което бе за първи път на британеца, който досега имаше 20 победи от 20 мача, всичките с нокаут. Така двамата изиграха общо 12 рунда, като новозеландецът се оказа като доста костелив орех и труден съперник.\n\r\nДвама от съдиите отсъдиха 118-110 в полза на британеца, а третият - 119:109 в полза на Ей Джей, който вече е шампион на Международната боксова федерация, Световната боксова асоциация и Световната боксова организация, като именно последният пояс бе отнет от актива на Паркър.\r\nПаркър създаде сериозни проблеми на британеца през първите рундове, но след шестия рунд Джошуа бе абсолютен господар на ринга и владееше изцяло инициативата.\n\r\nТова е първа загуба в кариерата на Паркър, който има до момента 24 победи. Джошуа пък записа на сметката си 21-ата победа, като 20 от тях са с нокаут. Това е и първият мач на британеца в който той не нокаутира противника си.\n\r\nЗа да стане абсолютен световен шампион, Джошуа трябва да си уреди мач с Дионтей Уайлдър, който държи четвъртия голям пояс.\n\r\nМалко преди това се игра още един интригуващ мач, в който руснакът Алексанър Поветкин нокаутира брутално Дейвид Прайс в петия рунд. Британецът падна облян в кръв след два здрави удара на руснака, а медицинските екипи го свестяваха няколко минути на ринга.\r\nБлагодарение на този зрелищен успех Поветкин, който има само една загуба в кариерата си - от Владимир Кличко, най-вероятно ще стане официален претендент за световната титла на Световната боксова асоциация (WBA).\r\n\n\r\n ", "date": "2018.04.01", "title": "Джошуа надделя над Паркър, за сефте не би с нокаут"}
{"url": "https://www.dnes.bg/sofia/2018/04/01/novi-promeni-v-sofiia-zaradi-stroeja-na-metroto.372433", "text": "Въвежда се организация на движението във връзка със строителството на третата линия на метрото, съобщават от Столична община.\n\r\nВъв връзка със строителството на Метро София – ІІІ диаметър – Позиция 1 - от ул. „Житница” до бул. „България” от 00.00 часа на 01.04.2018 г. до 24.00 часа на 01.10.2018 г. да се въведат следните промени в организацията на движение:\n\r\nЗабранява се влизането на пътни превозни средства по:\n\r\n- средната част на пътното платно на бул. „Гоце Делчев”, между ул. „Кюстендил” и бул. „Цар Борис ІІІ”, като се оставят за движение на ППС по една пътна лента в двете посоки в същия участък,\r\n- северното локално пътно платно на бул. „Цар Борис ІІІ” и две пътни ленти от северната половина на централното пътно платно на бул. ”Цар Борис ІІІ”, с дължина по около 70 м от двете страни спрямо оста на бул. „Гоце Делчев” и ул. „Житница“;\r\n- ул. „Житница” между бул.”Цар Борис ІІІ” и ул. „Гебедже”.\r\nДвижението на пътни превозни средства по бул. „Цар Борис ІІІ” ще се извършва, както следва:\r\n.- в посока кв. „Княжево” - в една пътна лента от южната половина на централното пътно платно на бул. „Цар Борис ІІІ”, в обхвата на строителната площадка на кръстовище бул. „Цар Борис ІІІ” - бул. „Гоце Делчев” - ул. „Житница“, като се осигури и лента за движение на пешеходците с широчина 1,50 м;\r\n- в посока „Център” - в една пътна лента от южната половина на централното пътно платно на бул. „Цар Борис ІІІ” в обхвата на строителната площадка на кръстовище бул. „Цар Борис ІІІ” - бул. „Гоце Делчев” - ул. „Житница“.\r\n                    \r\n                    \r\nОт 04.30 часа на 01.04.2018 г. до 24.00 часа на 01.10.2018 г. автобусите по линии номера 73, 83 и 102, ще се движат по променен маршрут.\n\r\nАвтобусите по линия 73 – в посока ж.к. „Гоце Делчев“ ще се движат от ж.к. Овча Купел 2 по маршрута си до кръстовището на ул. „Любляна“ с бул. „Овча Купел“, надясно по бул. „Овча Купел“, наляво по бул. „Цар Борис III”, надясно по бул. „Братя Бъкстон“, наляво по ул. „Тодор Каблешков“, наляво по ул. „Ген. Стефан Тошев“, надясно по бул. „Гоце Делчев“ и по маршрута си до ж.к. „Гоце Делчев“- двупосочно.\r\nАвтобусите по линия 83 в посока Зоопарка ще се движат от Хюндай България по маршрута си до кръстовището на бул. „Константин Величков“ с бул. „Възкресение“, по бул. „Акад. Иван Евстатиев Гешов“ през тунела под бул. „Цар Борис III” и ул. „Св. Георги Софийски“, надясно по бул. „България”, наляво по бул. „Гоце Делчев“ и по маршрута си до Зоопарка – двупосочно.\n\r\nАвтобусите по линия 102 – в посока Студентски град ще се движат от ж.к. Овча Купел 2 по маршрута си до кръстовището на ул. „Житница“ с бул. „Овча Купел“, наляво по бул. „Никола Мушанов“, надясно по бул. „Възкресение”, надясно по ул. „Акад. Иван Евстратиев Гешов“ през тунела под бул. „цар Борис III” и ул. „Св. Георги Софийски, по бул. „Петко Ю. Тодоров“, наляво по ул. „Бяла черква“ и по маршрута си до Студентски град - двупосочно.\r\nАвтобусите от линии 73, 83 и 102 ще спират на всички съществуващи автобусни спирки в променените участъци от маршрута.\n\r\nСпирки „Красно село“ с код 0636, 0638, 0639 и 0640 за автобусни линии 63 и 260 и трамвайни линии 4 и 5 се изместват на временно изградени перони в района на кръстовище ул. „Житница“ - бул. „Гоце Делчев“ - бул. „Цар Борис III”.\n\r\nЗакриват се спирките:\r\n- двупосочна „Балканкар АД“ с код 0564 и 0569 на ул. „Житница“ ;\r\n- двупосочна „АП Земляне“ с код 0079 и 0080 на ул. „Житница“ ;\r\n- двупосочна „ж.к. Красно село“ с код 0637 и 0641 на бул. „Гоце Делчев“ .", "date": "2018.04.01", "title": "Нови промени в София заради строежа на метрото"}
{"url": "https://www.dnes.bg/televizia/2018/04/01/mrachna-taina-v-ierihon.371115", "text": "В пети епизод от \"Йерихон\" Ани най-накрая успява да убеди Джордж да се върне у дома, но същевременно крие мрачна тайна, а с постоянното присъствие на сина й нараства и опасността тя да излезе наяве.\r\nМеждувременно парите за строителството на виадукта намаляват драстично, а заплати все пак трябва да бъдат дадени.\r\nКогато Чарлз обявява забавяне на заплащанията, работниците излизат на стачка, а той трябва бързо да намери нужните пари, преди недоволните да поемат нещата в свои ръце.\r\nГледайте \"Йерихон\" всеки уикенд от 20.20 часа по телевизия.\r\n ", "date": "2018.04.01", "title": "Мрачна тайна в \"Йерихон\""}
{"url": "https://www.dnes.bg/rusia/2018/04/01/gubernatoryt-na-kemerovska-oblast-podade-ostavka.372434", "text": "Губернаторът на Кемеровската област Аман Тулеев е подал оставка пред президента на Русия Владимир Путин, предаде ТАСС, като се позова на пресслужбата на администрацията на областта. \n\n\nВ съобщението се посочва, че той се оттегля \"по собствено желание\".\r\n73-годишният Тулеев ръководи Кемеровската област от 1997 г. В миналото е имало нееднократни слухове, че той ще напусне поста. \r\nМиналата година той претърпя операция на гръбначния стълб и до декември бе в болничен отпуск. Последната информация за негова оставка се появи след пожара в търговския център в Кемерово, в която по официални данни загинаха 64 човека, от които повечето деца.  \r\nВъв видеообръщение, поместено на уебсайта на своята администрация, самият Тулеев обяснява, че няма моралното право да остане губернатор \"с такъв тежък товар\" от \"страшната трагедия\" в Кемерово на 25 март. \r\n", "date": "2018.04.01", "title": "Губернаторът на Кемеровска област подаде оставка "}
{"url": "https://www.dnes.bg/top-novini/2018/04/01/tiangun-1-pada-kym-nas-no-ne-chakaite-da-e-dnes.372435", "text": "Китайската космическа станция \"Тянгун 1\" продължава да лети към Земята и ще навлезе в земната атмосфера в понеделник, съобщи космическата агенция на Китай, цитирана от Ройтерс. \n\n\nВ съобщението се посочва, че не може да бъде уточнен моментът на навлизане на апарата в атмосферните слоеве. \n\r\nНе е известно със сигурност и къде биха паднали на земята отломки от станцията. Мнозина експерти изразяват увереност, че голяма част от космическия апарат ще изгори във въздуха. В петък Пекин обяви, че е много малко вероятно отломки да паднат на сушата. \n\r\nОт южнокорейското министерство на науката, информационните и комуникационни технологии казаха днес, че \"Тянгун 1\" ще навлезе в земната атмосфера в интервала от 7,26 до 15,26 ч. местно време в понеделник (по Гринуич от 22,26 ч. в неделя до 6,26 ч. в понеделник, предаде агенция Йонхап. \r\nНе се очаква космическият модул да нанесе щети на Земята. Неговото разпадане и изгаряне в атмосферата дори ще представлява зрелищна гледка, като метеоритен дъжд, увери китайската космическа служба.\r\n ", "date": "2018.04.01", "title": "\"Тянгун 1\" пада към нас! Но не чакайте да е днес!"}
{"url": "https://www.dnes.bg/politika/2018/04/01/shefkata-na-parlamenta-deputatite-ne-sa-bezdelnici.372438", "text": "Не е вярно, че депутатите са безделници, те работят в комисии и по избирателните си райони и видяното в пленарната зала е много малка част от тяхната дейност, заяви председателят на Народното събрание Цвета Караянчева пред bTV.\n\r\nПо думите й всеки един народен представител работи в избирателния си район, а след това и в комисиите на народното събрание. \"Това, което виждат зрителите в залата, е само повърхността на работата на народните представители\", категорична беше Караянчева.\n\r\nСпоред шефката на парламента е проблем, че хората не разбират, че \"депутатите също имат своите чувства, своето отношение\" и тя призова гражданите да дойдат и да видят как заседава Народното събрание.\r\n                    \r\n                    \r\nКараянчева призна, че има моменти, в които парламента се използва за политически цели, а не за конкретни дебати и това създава проблем.  В същото време обаче шефът на парламента беше категоричен, че не съжалява за това, че е била груба като депутат:\n\r\n\"Няма лесни решения, но досега никога, когато нещо са ми предлагали да поема като ангажимент, никога не съм отказвала\", подчерта Караянчева.", "date": "2018.04.01", "title": "Шефката на парламента: Депутатите не са безделници!"}
{"url": "https://www.dnes.bg/stranata/2018/04/01/vnimanie-buren-viatyr-v-17-oblasti-v-stranata.372437", "text": "Жълт код за бурен вятър е обявен за 17 области в страната днес, посочват от НИМХ-БАН.\r\nПредупреждението за потенциално опасно време важи за областите София - град, Благоевград, Кърджали, Хасково, Стара Загора, Габрово, Велико Търново, Русе, Търговище, Сливен, Ямбол, Бургас, Варна, Шумен, Разград, Силистра и Добрич. \r\nОчакванията са там да духа силен и бурен юг-югозападен вятър с пориви до 22-24 м/с.\r\nСпоред прогнозата за времето през по-голямата част от деня ще продължи да духа умерен и силен поривист вятър от юг-югозапад. В сутрешните часове от запад ще започнат валежи, които по-късно през деня ще обхванат цялата страна. След обяд ще има условия и за гръмотевици. \r\nМаксималните температури ще са между 14° и 19°.", "date": "2018.04.01", "title": "Внимание! Бурен вятър в 17 области в страната"}
{"url": "https://www.dnes.bg/zvezdi/2018/04/01/kapriznite-zvezdi-s-tiah-nikoi-ne-iska-da-raboti.372348", "text": "Някои знаменитости са известни със своите претенции и поведение толкова, колкото и със своя талант.\r\nРезултатът е, че въпреки огромния им потенциал, те подлудяват всички наоколо и хората в индустрията просто не искат да работят с тях.\r\nЕто и кои са някои от най-капризните звезди в киното.\r\nТой не е известен единствено с бойните си умения, но и със странното си поведение. Невъзможно е човек да се разбере с него, много е агресивен и е известен с това, че си измисля истории. Постепенно се превръща в изключително нежелан актьор от режисьорите.\r\nНоси му се славата също, че е алчен и иска големи суми, за да се появи някъде. Днес е по-вероятно да го видите в някой сериал, отколкото на големия екран.\r\nВижте кои са другите капризни звезди в ", "date": "2018.04.01", "title": "Капризните звезди! С тях никой не иска да работи"}
